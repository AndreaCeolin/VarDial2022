{"id": "2122594", "revid": "110157", "url": "https://it.wikipedia.org/wiki?curid=2122594", "title": "Brian Sacchetti", "text": "Inoltre vanta pi\u00f9 di 390 presenze in Serie A fra stagione regolare e play-off, pi\u00f9 di 90 presenze in competizioni europee (Eurolega, Eurocup e Champions League) e venti presenze con la Nazionale Italiana.\nCarriera.\nBrian Sacchetti esordisce in prima squadra nel 2003 a 17 anni con il dove disputa tre campionati: due in Serie B1 (2003-04 e 2004-05) con una promozione in Legadue in cui milita per l'ultima stagione fino all'estate 2006.\nPoi passa al con cui gioca 4 campionati, due in Legadue (2006-2007 e 2007-08) con una promozione in Serie A ed altrettanti in Serie A (2008-09 e 2009-10).\nNell'estate del 2010, mantenendo la categoria, trova l'accordo con la . e ritrovando come allenatore suo padre, Meo, avuto durante le sue prime due stagioni da professionista.\nIl 19 luglio 2011 la Dinamo Sassari lo riconferma per un'altra stagione ancora, insieme ai suoi compagni di squadra il capitano Manuel Vanuzzo, Mauro Pinton e Giacomo Devecchi.\nIl 17 luglio 2012, dopo una stagione in cui la squadra sassarese, grazie anche al suo contributo, \u00e8 arrivata alle semifinali playoff, la comunica il prolungamento del contratto fino al 2015.\nIl 9 novembre 2014 viene annunciato il prolungamento del contratto in essere con la Dinamo fino al 2018.\nIl 1\u00ba giugno 2017 annuncia in conferenza stampa di aver interrotto il rapporto con la Dinamo Sassari dopo 7 anni. Il 1\u00ba luglio 2017 firma con un contratto biennale con il Basket Brescia Leonessa. Ad agosto 2018 la societ\u00e0 lombarda annuncia che tale contratto \u00e8 stato ulteriormente prolungato sino al 30 giugno 2021. Nel 2019 viene \"tagliato\" da suo padre, coach della nazionale italiana, che non lo inserisce nella lista dei convocati per il mondiale. Il 16 maggio 2021 lascia Brescia dopo quattro stagioni, rescindendo il proprio contratto; per poi firmare il giorno successivo con la Scaligera Verona in Serie A2.\nStatistiche.\nClub.\nCampionato stagione regolare\nCampionato playoff\nEurolega\nEurocup\nChampions League"}
{"id": "2122604", "revid": "62637", "url": "https://it.wikipedia.org/wiki?curid=2122604", "title": "Passat", "text": ""}
{"id": "2122605", "revid": "287204", "url": "https://it.wikipedia.org/wiki?curid=2122605", "title": "FIBA Africa Clubs Champions Cup 2008", "text": "La FIBA Africa Clubs Champions Cup del 2008 \u00e8 una competizione per club di pallacanestro maschile che si \u00e8 tenuta a Susa in Tunisia dal 12 al 21 dicembre 2008; \u00e8 stata la ventitreesima edizione della massima competizione per club africani di pallacanestro.\n\u00c8 stata vinta dal CD Primeiro de Agosto, squadra di Luanda che \u00e8 giunta al quinto titolo continentale, nella finale contro i padroni di casa dell'\u00c9toile Sportive du Sahel."}
{"id": "2122606", "revid": "62637", "url": "https://it.wikipedia.org/wiki?curid=2122606", "title": "Jetta", "text": ""}
{"id": "2122612", "revid": "287204", "url": "https://it.wikipedia.org/wiki?curid=2122612", "title": "Cratere Jenkins", "text": "Jenkins \u00e8 un cratere lunare intitolato all'astronoma statunitense Louise Freeland Jenkins; \u00e8 situato lungo l'equatore lunare, vicino al lembo orientale. \u00c8 congiunto al margine orientale del cratere 'Schubert X', leggermente pi\u00f9 grande, un po' sovrapposto all'interno. Il cratere Nobili \u00e8 allo stesso modo attaccato al bordo occidentale di 'Schubert X' e penetra leggermente verso l'interno da quel lato. Questi tre crateri formano una catena lineare lungo l'equatore.\nJenkins era precedentemente classificato come 'Scubert Z', prima che gli venisse assegnato il nome attuale dall'UAI. Il cratere Scubert \u00e8 situato a nordest di Jenkins. Verso est-nordest si trova il cratere Back, mentre verso sud vi \u00e8 la coppia di crateri Van Vleck-Weierstrass. Il piccolo cratere 'Schubert J' \u00e8 congiunto esternamente lungo il margine sudorientale.\nJenkins ha una forma circolare con un bordo piuttosto consumato. Il confine occidentale \u00e8 contrassegnato da numerosi piccoli crateri. La superficie interna non presenta caratteristiche rilevanti, ed \u00e8 segnata da alcuni minuscoli crateri. Non vi \u00e8 alcuna sporgenza all'interno."}
{"id": "2122613", "revid": "31886", "url": "https://it.wikipedia.org/wiki?curid=2122613", "title": "LinTo 500 GP", "text": "La LinTo 500 GP \u00e8 una motocicletta da competizione progettata da Lino Tonti e costruita in piccola serie dal 1967 al 1970.\nContesto.\nL'idea di costruire una \"special\" da Gran Premio con motore di derivazione Aermacchi era venuta a Lino Tonti, celebre progettista per Aermacchi, Benelli, Ducati e Moto Guzzi e all'ex pilota Giorgio Premoli che, abbandonate le competizioni, gestiva un'avviata concessionaria d'auto a Varese. Nel 1967 i due decisero di mettersi al lavoro, utilizzando i macchinari dell'officina meccanica annessa alla concessionaria.\nDescrizione.\nIl progetto iniziale del motore contemplava la distribuzione bialbero a 4 valvole radiali, ma i fondi disponibili non erano sufficiente e, pertanto, la soluzione adottata fu quella di utilizzare i cilindri (con alesaggio 72\u00a0mm) e le testate con valvole ad aste e bilancieri della Aermacchi Ala d'Oro 250, dotandoli di nuovi basamento e cambio a sei marce e mantenendo lo schema di funzionamento originario con cilindri affiancati orizzontali frontemarcia.\nAl pregevole telaio in tubi d'acciaio con doppia culla superiore, costruito dallo specialista milanese Stelio Belletti, vennero aggiunte le sospensioni Ceriani e i freni a tamburo appositamente realizzati dalla Fontana. Il primo esemplare della LinTo 500 GP, ancora in fase di sviluppo, riusciva ad erogare 65 CV a 12.000 giri/minuto.\nNonostante la competitivit\u00e0 della moto, questa mostrava parecchi difetti di giovent\u00f9 che ne limitavano fortemente l'affidabilit\u00e0 in gara. Primo fra tutti la fragilit\u00e0 della trasmissione primaria, subito seguito dalle forti vibrazioni che, in alcuni casi, causavano crepe nei carter del motore o la rottura del telaio.\nNelle gare.\nLa moto venne affidata al campione varesino Alberto Pagani che ottenne un secondo posto nel Gran Premio della Germania Est ed un quarto posto nel Gran Premio d'Italia corso a Monza, valido per il motomondiale 1968.\nPer il 1969 Premoli decise di costruire una piccola serie di esemplari per i corridori privati, tutte verniciate in rosso, e due moto ufficiali, verniciate in azzurro, da affidare a Pagani e al pilota australiano Jack Findlay.\nLa stagione sportiva di quell'anno si dimostr\u00f2 generosa con la LinTo (acronimo di Lino Tonti), tanto che Pagani riusc\u00ec a vincere il Gran Premio delle Nazioni a Imola (boicottato per\u00f2 dalla MV Agusta per protestare contro lo spostamento del GP da Monza appunto ad Imola) e lo svizzero Gyula Marsovszky conquist\u00f2 il titolo di vice-campione nella classe 500, alle spalle di Giacomo Agostini e della sua MV Agusta. Il neozelandese Keith Turner vinse a Le Mans e nella classica belga di Mettet; in quell'occasione, la LinTo 500 GP venne cronometrata alla velocit\u00e0 di 257,6 km/h, mediamente superiore di circa 35\u00a0km/h rispetto alle concorrenti Norton e Matchless.\nLa fine.\nL'ulteriore sviluppo della LinTo 500 GP, per\u00f2, non fu portato a termine per l'abbandono di Lino Tonti che, alla fine del 1969, venne ingaggiato dalla Moto Guzzi per sostituire lo storico direttore tecnico Giulio Cesare Carcano. La sua assunzione fu un evento importantissimo per l'azienda, dato che Tonti firm\u00f2 il progetto della famosa Moto Guzzi V7.\nA met\u00e0 del 1970, Premoli decise di chiudere il progetto, anche vista l'impossibilit\u00e0 di programmare un fattibile sviluppo del motore, in assenza del principale progettista.\nLe LinTo 500 GP dei piloti privati, ormai senza pezzi di ricambio, scomparvero ben presto dai campi di gara."}
{"id": "2122615", "revid": "484362", "url": "https://it.wikipedia.org/wiki?curid=2122615", "title": "Agri decumati", "text": ""}
{"id": "2122616", "revid": "305330", "url": "https://it.wikipedia.org/wiki?curid=2122616", "title": "Agri Decumati", "text": ""}
{"id": "2122640", "revid": "1573940", "url": "https://it.wikipedia.org/wiki?curid=2122640", "title": "Lophiomys imhausi", "text": "Il topo dalla criniera (Lophiomys imhausi ) \u00e8 un roditore della famiglia dei Cricetidi, unica specie del genere Lophiomys e della sottofamiglia Lophiomyinae (), diffuso nell'Africa orientale.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 180 e 305\u00a0mm, la lunghezza della coda tra 145 e 205\u00a0mm, la lunghezza del piede tra 34 e 56\u00a0mm, la lunghezza delle orecchie tra 20 e 39\u00a0mm e un peso fino a 920\u00a0g.\nCaratteristiche ossee e dentarie.\nIl cranio \u00e8 caratteristico ed unico tra tutti i roditori. La superficie delle ossa frontali, parietali e degli zigomi \u00e8 ricoperta completamente da granuli ossei, probabilmente per rendere pi\u00f9 robusta la struttura in difesa degli occhi, dei muscoli masticatori e del cervello da attacchi dei predatori. Le fosse temporali sono completamente coperte dall'osso tali da rendere le orbite molto ridotte. Il foro infra-orbitale, attraverso il quale passa parte del muscolo masseterico, \u00e8 insolitamente di forma ovale, differentemente dagli altri roditori miomorfi, nel quale quest'ultimo assume la forma di un buco della serratura. I fori palatali sono lunghi, mentre la bolla timpanica \u00e8 poco sviluppata. Sono presenti 16 vertebre toraciche e 7 lombari, mentre la clavicola \u00e8 ridotta e non in contatto con la scapola e lo sterno. Gli incisivi sono larghi, il terzo molare \u00e8 il pi\u00f9 piccolo.\nSono caratterizzati dalla seguente formula dentaria:\nAspetto.\nLa pelliccia \u00e8 lunga e densa, con una cresta dorsale di lunghi peli neri con la punta bianca e con un sotto-pelliccia con la base grigia e la parte terminale bianca. Il colore delle parti superiori \u00e8 nerastro, i fianchi sono simili al dorso eccetto una banda longitudinale di corti peli brunastri, pi\u00f9 larga anteriormente dietro la testa e che diventa sempre pi\u00f9 sottile verso la groppa. Le parti ventrali sono grigio chiare o giallo-brunastre chiare con la punta dei peli bianca, la testa \u00e8 nerastra. Le orecchie sono relativamente corte, arrotondate e ricoperte di piccoli peli brunastri sulla superficie esterna e biancastri lungo i bordi. Gli arti sono corti e nerastri. Le zampe anteriori sono grandi, il pollice \u00e8 privo di artiglio, mentre le altre dita hanno artigli ben sviluppati. I piedi sono larghi, le dita sono munite di artigli, mentre l'alluce \u00e8 parzialmente opponibile. La pianta \u00e8 provvista di 6 cuscinetti carnosi. La coda \u00e8 lunga circa quanto la testa ed il corpo ed \u00e8 ricoperta di lunghi peli arruffati, prevalentemente neri con la punta bianca. Lo stomaco \u00e8 diviso in cinque comparti e strutturato in maniera simile a quello dei ruminanti, diversamente dalla maggior parte dei Cricetidi e dei Muridi nei quali l'organo \u00e8 al massimo diviso in due camere.\nBiologia.\nComportamento.\n\u00c8 una specie parzialmente arboricola, a movimento lento, solitaria e notturna. Di notte si arrampica sui tronchi degli alberi, mentre di giorno si nasconde nelle cavit\u00e0 degli alberi o in buche, in burroni o in banchi sabbiosi. \u00c8 aggressiva, quando \u00e8 disturbata o minacciata, sibila, ringhia e sbuffa sollevando la cresta di peli sul dorso. Recentemente \u00e8 stato osservato un comportamento difensivo insolito ed unico tra tutti i mammiferi, nel quale il roditore mastica la corteccia di una specie di albero, \"Acokanthera\", per estrarne l'essenza velenosa ed applicarla successivamente sui peli dei fianchi i quali hanno una particolare struttura spugnosa. Rimane tuttavia un mistero come l'animale possa sopravvivere all'eventuale ingestione di un cos\u00ec potente veleno, normalmente usato dalle popolazioni locali per cacciare, le quali lo cospargono sulle punte delle loro frecce.\nAlimentazione.\nSi nutre di foglie e germogli teneri.\nRiproduzione.\nDanno alla luce 1-3 piccoli alla volta. I neonati sono leggermente pelosi, ed esibiscono le striature bianche e nere dopo il nono giorno di vita. Aprono gli occhi dopo 13 giorni e vengono svezzati dopo un mese e 10 giorni.\nDistribuzione e habitat.\nQuesta specie \u00e8 diffusa in maniera frammentata nell'Africa orientale dal Sudan nord-orientale, Eritrea, Gibuti, Etiopia centrale, Somalia fino all'Uganda, Kenya e Tanzania occidentale. La sua presenza non \u00e8 confermata in Arabia Saudita nonostante sia stata riportata in passato.\nVive in diversi tipi di habitat, dai boschi secchi alle foreste montane, ambienti rocciosi e boscaglie fino a 3.000 metri di altitudine.\nStato di conservazione.\nLa IUCN Red List, considerato il vasto areale, la presenza in diverse aree protette e la popolazione presumibilmente numerosa, classifica \"L.imhausi\" come specie a rischio minimo (LC)."}
{"id": "2122653", "revid": "219110", "url": "https://it.wikipedia.org/wiki?curid=2122653", "title": "Telix", "text": "Telix \u00e8 un software shareware per le telecomunicazioni per MS-DOS, scritto da Colin Sampaleanu nel 1986.Utilizzato per il collegamento alle BBS, su linea telefonica tradizionale, \u00e8 considerato uno dei programmi pi\u00f9 popolari nel periodo che va dalla fine degli anni ottanta fino ai primi anni del novanta.\nDue delle caratteristiche principali del software erano il protocollo di trasferimento file Z-Modem integrato (senza bisogno dell'installazione di applicazioni di terze parti) e un sistema di scripting denominato SALT (Script Application Language for Telix) molto simile al linguaggio C.\nTelix supporta sia i comandi Hayes per comunicare con i modem, che la completa emulazione ANSI per la visualizzazione a colori."}
{"id": "2122655", "revid": "120917526", "url": "https://it.wikipedia.org/wiki?curid=2122655", "title": "Angelo Brelich", "text": "La formazione e i primi studi.\nDopo avere terminato gli studi accademici in Ungheria sotto la guida di K\u00e1roly Ker\u00e9nyi e Andreas Alf\u00f6ldi, Brelich inizi\u00f2 come assistente alla cattedra di \"Storia delle religioni\" all'Universit\u00e0 di Roma, una cattedra tenuta da Raffaele Pettazzoni. Di Raffaele Petazzoni, Brelich \u00e8 stato successore come professore ordinario dal 1958, abbracciandone la metodologia del comparativismo storico applicato al campo delle ricerche storico-religiose.\nLa sua prima pubblicazione, \"Aspetti della morte nelle iscrizioni sepolcrali nell'Impero romano\" del 1937, \u00e8 basata su un'esplorazione completa del \"Corpus Inscriptionum Latinarum\" e anticipa il futuro interesse di Brelich per la riflessione metodologica.\nQuello studio fu seguito, nel 1949, da \"Die geheime Schutzgottheit von Rom\" (\"La divinit\u00e0 protettrice segreta di Roma\") e da \"Vesta\", due lavori che, pur mostrando la forte influenza del suo maestro Ker\u00e9nyi, testimoniano nel contempo l'originalit\u00e0 scientifica di Brelich. In questi due libri, che sono stati concepiti unitariamente, Brelich distingue fra \"ricerca analitica\", che punta a delineare gli elementi fondamentali dei temi presenti in una figura divina, e \"ricerca storica\", che \u00e8 interessata ai tratti specifici e agli sviluppi successivi di quella figura.\nNel frattempo, anche in seguito all'apertura culturale che la caduta del fascismo aveva portato nel paese, traduceva scritti di Ker\u00e9nyi e di Carl Gustav Jung, allora sconosciuti in Italia.\nIn quegli anni contribu\u00ec, a fianco di Pettazzoni, a costruire quella che si chiam\u00f2 Scuola romana di Storia delle religioni. Erano con lui grandissimi studiosi come Ernesto De Martino, Ugo Bianchi, Vittorio Lanternari, Dario Sabbatucci, Alessandro Bausani.\nGli studi della maturit\u00e0.\nGli anni cinquanta.\nUn nuovo periodo negli studi di Brelich cominci\u00f2 negli anni cinquanta. \"Tre variazioni romane sul tema delle origini\", del 1955, d\u00e0 risalto al tema della \"creativit\u00e0 storica\". Diversamente dalla nozione evoluzionistica di \"sopravvivenza\" (con la quale si intende la continuit\u00e0 di elementi culturali come pure vestigia che sopravvivono soltanto come \"massi erratici\" nel flusso vivente delle formazioni culturali pi\u00f9 recenti), la nozione di creativit\u00e0 storica di Brelich implica la convalida degli elementi gi\u00e0 trovati all'interno degli orizzonti mitologici e religiosi differenti da parte delle nuove strutture storico-culturali emergenti.\nBrelich inoltre istituisce un'opposizione di base fra il caos primordiale o \"non-ordine\" e l'\"ordine\" che risulta dall'organizzazione del cosmo (o meglio del \"K\u00f3smos\" nell'accezione greca). Questi principi metodologici ricorrono nel volume \"Gli eroi greci\", del 1958, in cui Brelich sostiene la necessit\u00e0 di includere lo studio delle religioni del mondo classico all'interno della problematica della storia delle religioni. Nello stesso libro, Brelich riflette inoltre sul \"tipo dell'eroe\", particolarmente come oggetto di un culto funerario e sul relativo collegamento con i temi cosmogonici. In seguito Brelich modificher\u00e0 i punti di vista qui espressi, in relazione alla radicalizzazione del suo approccio analitico ed ermeneutico.\nDurante questo periodo Brelich \u00e8 stato profondamente interessato dal politeismo, che era stato un soggetto piuttosto trascurato nel campo degli studi storico-culturali di approccio comparativo. Ha visto nel politeismo un fenomeno religioso tipico delle \"culture alte\" arcaiche, del tipo che si ritrova nel Giappone, in India, Mesopotamia, nell'Egitto ed in Grecia, cos\u00ec come nell'America Centrale e nel Per\u00f9. Ha creduto che la concezione politeistica di \"dio\" o divinit\u00e0 dovesse essere distinta sia dagli \"spiriti\" dell'animismo che dagli \"dei otiosi\" di alcune culture non-scritte. Il politeismo per Brelich \u00e8 un fenomeno \"sui generis\" e l'oggetto specifico di una ricerca storica che punti a indagare la struttura profonda e la \"ragion d'essere\" della storia religiosa dell'umanit\u00e0.\nGli anni sessanta.\n\"Guerre, agoni, e culti nella Grecia arcaica\", del 1961, \u00e8 contrassegnato dall'interesse crescente di Brelich per le istituzioni iniziatiche. Queste istituzioni sono centrali nel suo \"Paides e Parthenoi\" (1969), che \u00e8 uno studio sul modo in cui i riti tribali di iniziazione si sono adattati alle strutture delle \"poleis\" greche, una volta che il loro scopo originale era stato perso. Qui \u00e8 ancora chiarissimo l'interesse di Brelich per la \"creativit\u00e0 storica\", mentre minore \u00e8 l'attenzione alle funzioni soteriologiche ed escatologiche di queste istituzioni.\nGli anni settanta.\nBrelich ha lasciato non finita una complessa storia del culto di Juppiter, una storia che si proponeva di seguire lo sviluppo di Juppiter dalla condizione di essere celeste pre-politeistico indoeuropeo a quella di guida dell'intero Pantheon; questo studio intendeva analizzare particolarmente le implicazioni politiche di questo sviluppo.\nPer quanto riguarda il suo punto di vista della religione come fenomeno generale, l'introduzione di Brelich a \"Histoire des religions\" di Henri-Charles Puech (1970) sembra indicare che abbia accettato le spiegazioni funzionaliste.\nIl suo approccio alla materia fu sempre rigorosamente scientifico e laico: criticava, tra l'altro, il \u00abfervore ecumenico\u00bb di certi congressi di studiosi della religione, trasformati \u00abin un'orgia di comunione interconfessionale\u00bb. Per lui la scienza delle religioni, lo studio della loro \"raison d'\u00eatre\" o del loro sviluppo, doveva essere lasciato ben distinto dagli argomenti e dalle pulsioni della fede.\nInteressante anche, nell'ampia produzione libraria di Brelich, il peso che hanno le \"dispense\" universitarie, segno sia dell'interesse sempre vivissimo di Brelich all'insegnamento che del metodo di studio, che procedeva per acquisizioni successive e via via pi\u00f9 approfondite. Brelich ne rendeva conto nelle sue dispense dirette agli studenti. Esse sono anche un \"diario di viaggio\" delle ricerche di Brelich."}
{"id": "2122656", "revid": "1215998", "url": "https://it.wikipedia.org/wiki?curid=2122656", "title": "Peek-a-Boo (Siouxsie and the Banshees)", "text": "Peek-a-Boo \u00e8 un singolo del gruppo musicale inglese Siouxsie and the Banshees, pubblicato il 18 luglio 1988 come primo estratto dall'album \"Peepshow\".\nIl disco.\nIl suono particolare della canzone \u00e8 dovuto alla sua registrazione sperimentale che si basa su di un campionatore. Il brano \u00e8 stato costruito su un loop al contrario di una parte di ottoni con tamburi che il gruppo aveva arrangiato un anno prima per la cover \"Gun\" di John Cale. La band ha selezionato diverse parti di quel nastro quando suona all'indietro, li ha modificati e ri-registrati su di esso, aggiungendo una melodia diversa con pi\u00f9 fisarmonica, un basso a sola nota e chitarra discordante. Il batterista Budgie ha anche aggiunto un altro ritmo. Una volta che le parti strumentali sono state finite, Siouxsie ha cantato i testi sopra di esso. La traccia lirica \u00e8 stata ulteriormente manipolata con l'uso di un microfono diverso di Siouxsie per ogni verso della canzone. Il gruppo ha impiegato un anno per arrivare a questo risultato. Inizialmente \u00e8 stata composta per diventare una traccia in pi\u00f9 per il singolo \"The Passenger\" del 1987, ma la band si \u00e8 resa conto che la canzone era troppo bella per essere relegata allo status di lato B e meritava una migliore esposizione.\n\"Peek-a-Boo\" \u00e8 uno dei singoli pi\u00f9 riconoscibili e popolari di Siouxsie and the Banshees; \u00e8 stato anche il primo ingresso del gruppo nella Billboard Hot 100, raggiungendo il n\u00ba 53 nella settimana del 3 dicembre. La canzone era molto popolare sulle radio di rock alternativo e ha ricevuto una forte rotazione su MTV. Nel settembre 1988, sulla rivista Billboard ha esordito una nuova classifica di canzoni alternative, che misura la messa in onda di rock moderno sulle stazioni americane; \"Peek-a-Boo\" \u00e8 stata la prima numero 1 della classifica. Nel Regno Unito, \"Peek-a-Boo\" \u00e8 diventato il loro quinto top 20, con un picco al n\u00ba 16 nella classifica britannica.\nUna piccola controversia \u00e8 seguita dopo la pubblicazione del singolo, come la coda al coro (\"...Golly jeepers/Where'd you get those weepers?/Peepshow, creepshow/Where did you get those eyes?...\") sono stati trovati troppo simili ai testi della canzone \"Jeepers Creepers\" del 1938. Per porre rimedio alla situazione ed evitare azioni legali, la band ha dato credito come co-parolieri di \"Peek-a-Boo\" a Harry Warren e Johnny Mercer.\nNei media.\nIl video musicale \u00e8 stato scelto da The Chart Show come il loro \"Miglior video dell'anno\" per il 1988. Durante l'episodio \"Banca del seme\" di \"Beavis and Butt-head\", Beavis ha notato mentre guarda il video che \"questa \u00e8 musica per le persone che non hanno amici, perch\u00e9 la gente ti pianta quando sente il brano\". \"Peek-a-Boo\" \u00e8 stata una cover dell'artista australiana Bertie Blackman nel 2010. Il brano \u00e8 stato reso disponibile come contenuto scaricabile per la piattaforma di Rock Band il 20 aprile 2010. \u00c8 stato utilizzato anche nel film \"Jeepers Creepers - Il canto del diavolo\" del 2001, suonando alla radio in una macchina della polizia.\nTracce.\nTesti di Sioux, musiche di Siouxsie and the Banshees.\nMusicassetta.\n\u00b0 (Remixato da Roland B.B. Deth)."}
{"id": "2122657", "revid": "2131569", "url": "https://it.wikipedia.org/wiki?curid=2122657", "title": "Naringina", "text": "La naringina \u00e8 il maggior glicoside flavanonico presente nel \"Citrus \u00d7 paradisi\" (pompelmo) che dona ai frutti il caratteristico gusto amaro.\nViene metabolizzata per idrolisi dagli umani con formazione del corrispondente aglicone, la naringenina. La naringenina \u00e8 presente come tale in natura nei frutti delle piante del genere citrus come gli agrumi."}
{"id": "2122658", "revid": "682087", "url": "https://it.wikipedia.org/wiki?curid=2122658", "title": "Azienda Ospedaliera Universitaria Careggi", "text": ""}
{"id": "2122659", "revid": "188323", "url": "https://it.wikipedia.org/wiki?curid=2122659", "title": "LinTo 500 Twin", "text": ""}
{"id": "2122660", "revid": "7969", "url": "https://it.wikipedia.org/wiki?curid=2122660", "title": "Risoluzione 242", "text": ""}
{"id": "2122662", "revid": "74801", "url": "https://it.wikipedia.org/wiki?curid=2122662", "title": "Ernesto Rayper", "text": "Fu l'indiscusso caposcuola nel rinnovamento della pittura italiana del paesaggio avvenuto nella seconda met\u00e0 del XIX secolo. Fondatore della Scuola grigia ligure, uno degli animatori della piemontese Scuola di Rivara, frequentatore dei Macchiaioli toscani della Scuola di Piagentina, tra cui Telemaco Signorini, del quale godette l'amicizia e l'ammirazione.\nEminente figura tra gli incisori italiani del suo tempo, i suoi lavori e le sue tecniche sono stati di esempio anche per Giovanni Fattori nel sua attivit\u00e0 in questo settore.\nBiografia.\nNel 1859, dopo gli studi presso i Padri Scolopi a Siena presso il Convitto Tolomei, Rayper rinuncia all'universit\u00e0, si iscrive ai corsi dell'Accademia Ligustica di Belle Arti a Genova ed \u00e8 allievo del pittore genovese Tammar Luxoro (1825 \u2013 1899).\nSi dedica senza esitazione allo studio del paesaggio, trascurando la pittura di quadri storici, che andava allora per la maggiore. Da ricordare che gi\u00e0 nel 1855/56, giovanissimo studente, era entrato in contatto a Firenze con i Macchiaioli del Caff\u00e8 Michelangelo.\nNel 1860 frequenta a Ginevra lo studio del paesaggista svizzero Alexandre Calame (1810 \u20131864), ispiratore di molti artisti liguri e piemontesi dell'epoca.\nAl ritorno a Genova, esce rapidamente dai canoni della pittura romantica e accademica del Calame e d\u00e0 corpo a una nuova e personalissima poetica nella raffigurazione della natura, sostenuta da grandissima manualit\u00e0 e raffinata tecnica.\nIl nuovo percorso artistico si manifesta nel quadro \u201cStradale presso Ginevra\u201d presentato nel 1862 alla mostra della Societ\u00e0 Promotrice di Belle Arti a Genova e diventer\u00e0 ancora pi\u00f9 marcato nelle opere successive.\nNel 1863 prende corpo la Scuola grigia genovese, con Luxoro come il teorico ispiratore e Rayper come l'artista pi\u00f9 raffinato e geniale, propugnando un realismo antiaccademico e la pittura all'aria aperta.\nNegli anni successivi, intorno al 1866 i \u201cgrigi\u201d Ernesto Rayper, Alfredo d'Andrade (1839 \u2013 1915) , Serafino de Avendano (1838 \u2013 1916) e Alberto Issel (1848 \u2013 1926) si uniscono nel Canavese ai pittori piemontesi guidati da Carlo Pittara (1836 \u2013 1891) dando vita alla Scuola ligure-piemontese di Rivara.\nNel 1870 entra nell'albo dei professori accademici di merito dell'Accademia Ligustica di Belle Arti. Nello stesso anno, ottiene la medaglia d'oro all'esposizione nazionale di Parma, conferita all'unanimit\u00e0 dalla commissione giudicatrice, di cui \u00e8 segretario Telemaco Signorini.\nDal 1871, colpito da un tumore alla lingua, si sposta in diverse regioni d'Italia alla vana ricerca di cure efficaci, fino a ritirarsi nel 1873 a Gameragna, il paese d'origine della madre, dove muore prematuramente il 5 agosto, prima di aver compiuto 33 anni.\nRayper pittore.\nLa pittura di Ernesto Rayper, come quella della Scuola grigia di cui fu il caposcuola, si caratterizza per i toni delicati, argentei, chiari e sommessi, il rifiuto dei neri e dell'eleganza formale, le infinite sfumature dei verdi, a volte densi e compatti nel sottobosco, a volte vivi o sbiaditi sotto la luce, altre volte giallastri e smorti.\nL'indiscusso protagonista della sua pittura \u00e8 la natura, esplorata e ripresa soprattutto sulle colline genovesi, lungo la riviera, nell'entroterra della Liguria ma anche a Rivara, soggiorno di Carlo Pittara, Volpiano\u00a0\u2013 dove operava il Fontanesi \u2013 e poi sul Ticino, lungo la Toce nonch\u00e9 in Toscana, nel Lazio, in Svizzera, in Francia.\nMeglio forse di altri esegeti, Orlando Grosso (1882 \u2013 1968), pittore, scrittore e museografo, caratterizza cos\u00ec la pittura di Rayper: \u00abogni suo quadro [...] non \u00e8 un ritratto della natura ma la natura stessa. [...] Il pittore s'esprimeva, dipingeva se stesso componendo gli alberi, i sassi, le case, le pecore, le nuvole, aggruppando con armonia le masse, allineando fughe di prospettiva, come un antico avrebbe dipinto le sue tavole ove turbe, santi, angeli e divinit\u00e0 si muovono vive.\u00bb\nRayper incisore.\nErnesto Rayper studia incisione presso l'Accademia Ligustica, alla scuola di Raffaele Granara (1807 \u2013 1884), ottenendo nel 1869 una medaglia fuori classe. Alcuni studiosi cominciano a datare le sue incisioni dal 1867.\nSue acqueforti pubblicate dalla rivista \u201cL'Arte in Italia\u201d tra il 1869 e il 1873, con quelle del gi\u00e0 citato d'Andrade e di altri genovesi, hanno suscitato le lodi dei critici raffinati. Pi\u00f9 tardi, Orlando Grosso lo definir\u00e0 principe degli incisori italiani col Fontanesi.\nAnche in questo particolare settore si evidenzia il progressivo distacco dai modi accademici e la ricerca delle atmosfere piuttosto che della finezza tecnica, di cui pure era capace.\nLe incisioni di Rayper si caratterizzano da ampia molteplicit\u00e0 e complessit\u00e0 di segni, magari anche con l'uso della puntasecca, che tendono a dare effetti tonali paragonabili a quelli pittorici. Ancora una volta, si evidenzia la particolare attenzione per gli intrichi del mondo vegetale, con poche presenze di esseri viventi, umani o animali e con un diffuso senso di malinconia.\nPochi dubbi sussistono sull'idea che ai modi e ai segni di Rayper si sia riferito anche Giovanni Fattori quando si ha iniziato a cimentarsi nell'arte incisoria.\nLa fama di Rayper.\nAnche se la scuola genovese ha dato alla pittura italiana del XIX secolo un contributo paragonabile a quello delle altre scuole regionali, lombarda, toscana, piemontese, napoletana, non ha ottenuto la notoriet\u00e0 e l'apprezzamento di queste ultime. \n&lt;br&gt;Lo stesso \u00e8 accaduto per Ernesto Rayper, il suo pi\u00f9 rappresentativo esponente.\nDopo i lusinghieri riconoscimenti in vita, Rayper \u00e8 stato progressivamente trascurato nei decenni successivi, malgrado la presenza di suoi quadri in importanti collezioni pubbliche di Genova e Torino. \nNel mondo degli studiosi, il suo nome \u00e8 rimasto tra le figure di secondo piano; nel mercato dell'arte, le sue opere sono rimaste praticamente assenti, anche ma non solo per il troppo breve arco della sua vita e della sua attivit\u00e0 artistica.\nDopo due rilevanti mostre pubbliche a Genova, nel 1926 nel teatro Carlo Felice e nel 1938 a Palazzo Rosso, nel secondo Novecento l'attenzione per la pittura ligure e per la figura di Rayper \u00e8 stata ravvivata grazie ai nuovi studi critici di Vitaliano Rocchiero e per iniziativa di gallerie private genovesi, soprattutto con la successione di mostre organizzate dalla Galleria S. Andrea tra il 1955 e il 1965, tra cui particolarmente significativa quella in occasione del centenario della Scuola Grigia del 1963. \n&lt;br&gt;Infine, la grande mostra a lui dedicata nel 1974 dal Comune di Genova nelle sale dell'Accademia Ligustica, ha definitivamente consolidato la giusta collocazione della sua figura nella storia dell'arte pittorica italiana del XIX secolo.\nBibliografia.\nLe principali fonti delle notizie contenute in questo articolo si ritrovano negli scritti di Vitaliano Rocchiero, storico dell'arte del XIX secolo, scomparso da pochi anni, che ha riscoperto e valorizzato la pittura ligure dell'Ottocento, con grande passione, sensibilit\u00e0 e cultura ma anche con un poderoso lavoro di ricerca storica. Negli anni cinquanta e sessanta del secolo scorso, la sua attivit\u00e0 s'\u00e8 svolta in sinergia con quella del mercante Giovanni Ravaschio, nella sua Galleria Sant'Andrea. Malgrado di fatto non esistesse un mercato per i pittori genovesi dell'Ottocento e per Ernesto Rayper in particolare, ha pazientemente ricercato per anni opere di Rayper e dei pittori della Scuola Grigia in tutti gli angoli delle case genovesi e delle botteghe d'arte e durante gli anni cinquanta e sessanta del Novecento le ha presentate in periodiche mostre nella sua galleria, i cui cataloghi, spesso valorizzati dalle dotte presentazioni di Rocchiero, sono oggi preziosit\u00e0 bibliografiche. A tale proposito, il 25 febbraio 1975 scriveva sul quotidiano Il Secolo XIX il critico d'arte Sergio Palmieri: \u00abChi ha provato fino a pochi anni fa il disagio della scarsa informazione sulla nostra pittura ottocentesca, ricorder\u00e0 certamente l'accanita caccia che si faceva ai libretti bianchi e marrone pubblicati da Giovanni Ravaschio\u00bb.\nAltrettanta attenzione \u00e8 stata dedicata agli studi di Gianfranco Bruno, valoroso storico dell'arte e professore dell'Accademia Ligustica di Belle Arti, infaticabile curatore di manifestazioni artistiche di alto livello, prima tra tutte la grande mostra di Ernesto Rayper nel palazzo dell'Accademia Ligustica a Genova nel 1974.\nDella loro vasta produzione letteraria, sono riportati solo alcuni titoli fondamentali"}
{"id": "2122663", "revid": "144796", "url": "https://it.wikipedia.org/wiki?curid=2122663", "title": "San Pietro all'Olmo", "text": "San Pietro all'Olmo (\"S\u00e0n P\u00e9d\u00e0r\" in dialetto milanese) \u00e8 una frazione di Cornaredo in provincia di Milano, attigua al centro storico del comune di appartenenza.\nGeografia fisica.\nGeografia fisica.\nIl borgo di San Pietro all'Olmo \u00e8 caratterizzato da un ambiente prevalentemente pianeggiante, tipico della Pianura padana, con avallamenti solo nei pressi di fontanili e corsi d'acqua, con tratti a boschi e coltivazioni. Idrograficamente era un tempo presente una gran quantit\u00e0 di fontanili e risorgive che sono in gran parte stati asciugati dall'urbanizzazione. Esso si trova inserito nel Parco Agricolo Sud Milano.\nGeografia politica.\nIl territorio di San Pietro all'Olmo confina ad ovest e a sud con Bareggio, a est e a nord con Cornaredo.\nMilano \u00e8 il centro di maggior rilievo pi\u00f9 vicino da cui dista una decina di chilometri anche se per importanza e disponibilit\u00e0 di servizi il centro pi\u00f9 vicino pu\u00f2 essere considerato Rho.\nEtimologia.\nIl toponimo San Pietro all'Olmo viene fatto derivare dalla presenza di due elementi fondamentali sul territorio della frazione:\nStoria.\nIl borgo di San Pietro all'Olmo ha origini piuttosto antiche: esso venne fondato in epoca celtica (attorno al VII secolo a.C.) e successivamente venne conquistato dai Romani i quali lo addossarono alla neonata Strada Consolare Vercellina (ex SS11) che collegava Milano con Vercelli passando per citt\u00e0 importanti per l'epoca quali Corbetta, Magenta e Novara.\nGli edifici religiosi, di origine antichissima, sono infatti gli elementi che nella maggior parte dei casi hanno consentito una quasi totale ricostruzione della frazione. Nelle fondamenta della chiesa parrocchiale di San Pietro sono infatti stati trovati dei resti di una precedente cappella longobarda, adagiata su una domus romana (in corso di datazione) il che fa pensare che il luogo venne abitato da queste popolazioni, che vi risiedevano stabilmente, il che spiegherebbe anche il nome di San Pietro, molto devoto presso quei popoli, che avrebbe dato anche il nome alla frazione stessa.\nQuanto all'olmo, si pu\u00f2 supporre che l'area fosse particolarmente ricca di fontanili, i cui argini si era soliti rinforzare con olmi.\nNel 1170, papa Urbano III Crivelli, che aveva terreni in queste zone, diede ordine di costruirvi un monastero che, divenendo abbazia, scandir\u00e0 la maggior parte della storia della frazione sino al 1794, anno in cui la struttura religiosa venne definitivamente soppressa.\nDa questo momento si pu\u00f2 dire che la frazione di San Pietro all'Olmo condivise la propria storia con quella della vicina Cornaredo.\nMonumenti e luoghi d'interesse.\nArchitetture religiose.\nChiesa parrocchiale di San Pietro.\nLa chiesa di San Pietro all'Olmo, sebbene possa essere considerata a tutti gli effetti una chiesa di frazione, \u00e8 per forma e dimensioni molto pi\u00f9 grande della parrocchiale di Cornaredo, citt\u00e0 in cui la frazione di San Pietro all'Olmo \u00e8 inserita.\nLa notizia pi\u00f9 antica dell'esistenza della chiesa, risale al 1169 quando papa Alessandro III la cita in una sua bolla inviata al prevosto di Nerviano, secondo la quale stabiliva la precedenza della chiesa nervianese anche sull'area della parrocchiale di Cornaredo e San Pietro all'Olmo. La struttura, per\u00f2, dai rilievi eseguiti, sembrerebbe risalire a epoche precedenti (VIII secolo), e al culto longobardo ricondurrebbe anche la devozione verso san Pietro, particolarmente venerato dagli stessi barbari lombardi.\nLe modifiche pi\u00f9 eclatanti, la chiesa le sub\u00ec in pieno Medioevo, tra XII e XIII secolo, quando il trasferimento in loco dei monaci agostiniani del vicino Monastero di San Pietro, mut\u00f2 in base alle loro esigenze la struttura del tempio, con un rifacimento totale della facciata e la costruzione di una sagrestia.\nLe sorti della chiesa rimangono poi invariate sino alla fine del Settecento, quando la struttura viene indicata come \"chiesa sussidiaria\" della parrocchia di Cornaredo e come tale, chiesa di secondo piano nel panorama ecclesiastico locale. Nel 1789 si decide la ricostruzione completa della chiesa, che viene abbattuta e ricostruita completamente con l'aggiunta anche di una nuova casa per il parroco, adiacente alla struttura. La chiesa, dopo il periodo napoleonico e dopo i ritardi dati dalla mancanza di fondi, viene finalmente consacrata dall'Arcivescovo milanese Karl Kajetan von Gaisruck il 13 agosto 1843, venendo ufficialmente completata solo nel 1851. Altre modifiche seguiranno sul finire dell'Ottocento, e il completamento della facciata, che si avr\u00e0 solo nel 1935.\nLa chiesa ha cessato di essere considerata chiesa parrocchiale a partire dal 1989, ma continua a essere la principale chiesa sussidiaria di Cornaredo e la prima chiesa di San Pietro all'Olmo.\nLa struttura del tempio \u00e8 a croce latina, con una facciata contraddistinta da mattoni a vista, con un particolare elemento decorativo contraddistinto da piccoli archetti romanici in cotto posti sotto la gronda del tetto. Il tempio \u00e8 dotato anche di un campanile di 12 metri innalzato sul finire del Cinquecento, molto pi\u00f9 basso rispetto alla precedente struttura medioevale che probabilmente sfiorava i 15 metri.\nAll'interno, la chiesa vanta tre cappelle oltre all'altar maggiore, eseguite tra il XIV e il XVI secolo: la cappella della Beata Vergine Maria, la cappella della Beata Vergine del Rosario e la cappella di San Giovanni Battista.\nChiesa abbaziale di San Pietro all'Olmo.\nLa chiesa di San Pietro all'Olmo (denominata \"gesa v\u00e9gia\" per distinguerla dall'edificio di culto costruito in epoche successive a Cornaredo), ha origini antichissime. Essa risale probabilmente all'epoca longobarda e la struttura abbaziale le pervenne probabilmente tra il IX e l'XI secolo.\nLa chiesa sub\u00ec per\u00f2 forti danni nel devastante terremoto del 1117 che distrusse quasi completamente la struttura, di cui rimane un solo muro di cinta originario. Le attivit\u00e0 di ricostruzione della chiesa ripresero quasi subito e si conclusero nel 1170 con l'edificazione della nuova chiesa, a cui venne legato un nuovo monastero dedicato appunto a San Pietro (che d\u00e0 il nome anche alla frazione di cui \u00e8 patrono), il quale venne aperto per merito del milanese Uberto Crivelli, arcivescovo di Milano, divenuto in seguito Papa col nome di Urbano III.\nCol tempo il monastero acquis\u00ec sempre maggiore importanza, in particolare per la posizione strategica ove si trovava, a ridosso della via consolare Vercellina che collegava Milano con Torino.\nPer certo si sa che nel monastero venne ospitato papa Innocenzo IV nel 1251, mentre tornava da un suo viaggio pastorale a Lione. Nel 1542 il monastero venne improvvisamente cambiato di destinazione e divenne un'abbazia commendataria che venne affidata a diversi prelati della chiesa milanese.\nAlla morte dell'ultimo Abate Commendatario, Antonio Eugenio Visconti, nel 1788 tutti i beni dell'abbazia (come avevano stabilito i decreti di Giuseppe II), vennero incamerati dallo stato che nel 1794 procedette alla vendita della maggior parte dei fabbricati e dei terreni annessi al complesso religioso, i quali vennero per la maggior parte acquistati da un facoltoso borghese di Desio, Antonio Villa. Nel 1843 la \"chiesa vecchia\" pass\u00f2 al ruolo di parrocchiale del paese, mentre l'antica struttura canonicale presente, venne smembrata e adibita ad abitazioni private\nGli interni della struttura hanno forme romaniche, mentre la facciata della chiesa, venne completamente rifatta tra la fine del XIX secolo e l'inizio del XX.\nChiesa di San Rocco.\nLa piccola chiesa di San Rocco si trova attigua alla ex cascina favaglie San Rocco.\nEdificata nella seconda met\u00e0 del XV secolo, la cappella si presenta di forme semplici, con tetto a capanna, dotata di un piccolo campanile a cuspide rivestito in rame,all'interno affreschi molto deteriorati raffiguranti una crocifissione, vari santi e di particolare interesse la trinit\u00e0 rappresentata da tre personaggi identici.\nLa chiesa viene aperta la pubblico in occasione di sagre o manifestazioni locali a cura della sezione locale di ITALIA NOSTRA che ha provveduto al restauro.\nCappella della Beata Vergine Maria Immacolata.\nQuesta piccola cappella pubblica si trova nei pressi del complesso di villa Grandazzi e venne costruita per opera della famiglia stessa come propria cappella privata verso la met\u00e0 del Settecento.\nData la propria posizione gittante sulla strada, per\u00f2, ben presto la cappella venne aperta anche all'uso pubblico.\nLa struttura della cappella si presenta piuttosto semplice, con un tetto a capanna, una porta d'ingresso bassa, sovrastata da un riquadro che forse un tempo accoglieva un'immagine devozionale affrescata \u00e8 poi scomparsa con l'usura del tempo.\nArchitetture civili.\nVilla Gavazzi Balossi Restelli.\nCostruita nel 1830 dalla famiglia Gavazzi, la villa sorse in realt\u00e0 inglobando un precedente edificio appartenente alla famiglia Busca e risalente al 1737 che aveva le funzioni di \"Hostaria\" (era detta per l'appunto \"Hostaria del Cervo\"), ovvero di stazione di posta, dal momento che era posto lungo la cosiddetta via postale vercellina, che collegava appunto Milano con Vercelli, passando per i comuni dell'Ovest milanese.\nLa villa venne in seguito acquistata dalla famiglia Balossi, ricca possidente anche in Sedriano.\nLa residenza \u00e8 una villa di campagna di propriet\u00e0 di un ramo collaterale della famiglia Balossi.\nVilla Busca Dubini.\nIl primo impianto della villa venne realizzato nel Cinquecento su una porzione di terreno allora definita \"pasqu\u00e9\" (pascolo) di utilit\u00e0 comune al confinante paese di Bareggio.\nPassata di propriet\u00e0 alla famiglia Busca, nel 1756, su commissione del nobile Carlo Galeazzo Busca, IV marchese di Lomagna, la villa venne riedificata e ampliata nelle nuove forme, che si presentano semplici ed eleganti, contraddistinte da una facciata lineare e da una corte d'ingresso ai lati del cancello della quale \u00e8 possibile vedere una santella settecentesca di pregevole gusto, che ben completa la piazza antistante, sulla quale si affaccia anche Villa Gavazzi Balossi.\nSul retro, un grandioso parco alberato si estende con essenze secolari, statue e un gustoso balconcino barocco panoramico che fa capolino dalla facciata retrostante della struttura.\nNel 1906 la villa venne venduta alla famiglia Dubini, attuale proprietaria dello stabile.\nVilla Grandazzi Zoja.\nIl primo grande impianto in \"casa da nobile\" risale con tutta probabilit\u00e0 al Quattrocento, quando lo stabile venne fondato dalla famiglia Balbi.\nPassata in eredit\u00e0 ai Corti, nel seicento gli venne aggiunto anche un terreno che prese forma di giardino.\nDivenuta sede di un collegio di gesuiti per alcuni decenni, nel 1737 venne venduta alla famiglia Grandazzi la quale, estintasi in linea maschile, la vendette alla famiglia Zoja, proprietaria dello stabile.\nEventi e cultura.\nLa frazione di San Pietro all'Olmo dispone anche di un proprio corpo bandistico, costituitosi indipendente da quello dell'attigua Cornaredo e fondato nel 1894, il quale partecipa alle rassegne musicali delle festivit\u00e0 della frazione.\nInfrastrutture e trasporti.\nFra il 1879 e il 1957 la localit\u00e0 era servita dalla tranvia Milano-Magenta altres\u00ec nota con il soprannome di \"Gambadelegn\"."}
{"id": "2122664", "revid": "1543377", "url": "https://it.wikipedia.org/wiki?curid=2122664", "title": "Wiener Fu\u00dfball-Verband", "text": "La Wiener Fu\u00dfball-Verband \u00e8 la federazione calcistica dello stato federato austriaco di Vienna. Fondata nel 1923, \u00e8 una delle 9 federazioni regionali che compongono la Federazione calcistica dell'Austria (\u00d6FB).\nOrganizza ogni anno un proprio campionato e una coppa riservati alle squadre affiliate. Organizza anche i tornei femminili e giovanili.\nStoria.\nFin dal 10 ottobre 1920 fu deciso di separare la citt\u00e0 di Vienna dalla Bassa Austria, della quale faceva amministrativamente parte. In quell'anno fu deciso che Vienna avrebbe fatto \"land\" a s\u00e9, ma solo a partire dal 1\u00ba gennaio 1922, data nella quale l'ordinanza avrebbe avuto validit\u00e0. Come riflesso di questa mutata situazione politica, le squadre viennesi cominciarono a programmare una loro uscita dalla Nieder\u00f6sterreichischer Fussballverband, nella quale erano in numero nettamente preponderante: nel 1920 questa federazione era composta di 146 squadre, di cui 122 con sede a Vienna e solo 24 localizzate nella provincia. Questi sforzi si concretizzarono con la fondazione, il 31 gennaio 1923, della Wiener Fu\u00dfball-Verband.\nLa nuova federazione istitu\u00ec subito un proprio campionato e una propria coppa, che andarono a sostituire i corrispettivi tornei della N\u00d6FV per importanza, imponendosi come tornei \"nazionali\", anche se non ancora nel vero senso del termine. I campionati di I. Liga e II. Liga furono i primi tornei calcistici a carattere ufficialmente professionista al mondo, dopo la Football League inglese e la Scottish Football League. Al primo torneo di I. Liga presero parte 11 squadre: Wiener Amateur, First Vienna, Rapid, Wiener AC, Admira, Wacker, Simmering, Wiener SC, Rudolfsh\u00fcgel, Slovan e Hakoah, che vinse il titolo. In II. Liga si consacr\u00f2 campione il Floridsdorfer AC.\nLa Wiener Fu\u00dfball-Verband fu dissolta nel 1938, in seguito all'occupazione nazista dell'Austria e le squadre furono inquadrate nelle strutture calcistiche del Terzo Reich. Le formazioni migliori costituirono la \"Gauliga XVII\", il cui vincitore competeva per il titolo di campione di Germania. In questo periodo il Rapid Vienna vinse il titolo nel 1940-1941, unica squadra austriaca a riuscire nell'impresa. Lo stesso Rapid nel 1938 e il First Vienna nel 1943 conquistarono invece la coppa nazionale tedesca (\"Tschammerpokal\").\nRicostituita nel 1945, la Wiener Fu\u00dfball-Verband organizz\u00f2 ancora il campionato e la coppa nazionali fino alla stagione 1948-1949, quando fu fondata la \u00d6sterreichische Fu\u00dfball-Staatsliga, la quale dette vita al primo campionato veramente nazionale, a cui presero parte tre squadre da fuori Vienna (Vorw\u00e4rts Steyr, Sturm Graz e Gloggnitz). Da questa data, il massimo campionato nazionale rimase sempre sotto il controllo della lega professionistica o della federazione nazionel.\nAlla WFV rimase l'organizzazione dei tornei regionali viennesi, il primo dei quali in ordine d'importanza, la Wiener Stadtliga, funse da secondo livello del campionato fino al 1950-1951, quando venne introdotta la Staatsliga B. In quell'anno risultavano affiliate 252 squadre, con 26.000 giocatori tesserati. La struttura del campionato prevedeva un girone unico di 13 squadre nella Stadtliga, due gironi nella 1. Klasse (per un totale di 29 squadre), quattro gruppi di 2. Klasse (56 formazioni) e altrettanti nella 3. Klasse; infine, 46 squadre suddivise in 4 raggruppamenti nella 4. Klasse e tre \"Schutzgruppen\" per complessive 29 squadre. Sul territorio cittadino erano siti 125 campi sportivi per il gioco del calcio.\nSino alla stagione 1973-1974 la Wiener Stadtliga rappresent\u00f2 il terzo livello nazionale, dapprima dietro alla Staatsliga B e poi, dal 1959-1960, dietro alla Regionalliga. Dal 1974-1975 al 1979-1980, con l'introduzione della 2. Division, divenne il quarto livello; ma con l'abolizione della Regionalliga Ost, dal 1980-1981 al 1984-1985, torn\u00f2 nuovamente ad occupare il terzo gradino della scala calcistica nazionale. Infine, con la stagione 1985-1986 e la reintroduzione della Regionalliga Ost, la Wiener Stadtliga \u00e8 tornata ad essere il quarto livello nazionale.\nPer quanto riguarda il calcio femminile, le prime stagioni di questo sport videro l'attivit\u00e0 prevalentemente concentrata nell'area viennese. Normale quindi che fosse la Wiener Fu\u00dfball-Verband, e non la federazione nazionale, ad organizzare il campionato femminile, dal 1972-1973 al 1981-1982. Comunque solo nel 1986 una squadra non della capitale riusc\u00ec a vincere il titolo.\nOggi la federazione gestisce il campionato regionale viennese, suddiviso in cinque livelli e la WFV-Cup. Le squadre maschili sono suddivise in 5 categorie, mentre le societ\u00e0 femminili si suddividono in 2 diversi livelli. Al 2010 risultano affiliate 280 societ\u00e0 maschili e 47 femminili, con 2.200 giocatori e 1.000 giocatrici tesserate. Sono attive anche 86 squadre \"riserva\" e 511 formazioni giovanili. Nel 2010 Robert Sedlacek ha sostituito Kurt Ehrenberger, in carica da vent'anni, alla presidenza della federazione.\nStruttura dei campionati.\nMaschili.\nWiener Stadtliga.\n\u00c8 il massimo livello del campionato regionale viennese, il quarto su scala nazionale, ed \u00e8 composto da un girone unico di 16 squadre. La vincente \u00e8 promossa in Regionalliga, retrocesse le ultime due. Prende il nome dello sponsor \"Admiral\".\nOberliga.\nSecondo livello regionale, e quinto nazionale. \u00c8 suddivisa in due gironi da 16 squadre ciascuno: le vincenti sono promosse nella Wiener Stadtliga, mentre l'ultima classificata di ciascun girone retrocede in 1. Klasse.\n1. Klasse.\nTerzo livello regionale, e sesto nazionale. \u00c8 suddivisa in due gironi da 14 squadre ciascuno. Ottiene la promozione la squadra vincitrice del rispettivo raggruppamento, retrocede l'ultima classificata.\n2. Klasse.\nIl quarto livello del calcio viennese, o settimo su scala nazionale. \u00c8 suddivisa in due gironi da 14 squadre l'uno; promosse le vincitrici e retrocesse le ultime classificate di ciascun gruppo.\n3. Klasse.\n\u00c8 il quinto ed ultimo livello regionale, nonch\u00e9 l'ottavo in ambito nazionale. \u00c8 formato da un girone unico di 14 squadre, la cui vincitrice \u00e8 promossa in 2. Klasse.\nFemminili.\nWiener Frauen Landesliga.\nRaggruppa 10 formazioni, ed \u00e8 la massima categoria femminile regionale, la terza in assoluto. La vincitrice disputa gli spareggi per la promozione in Frauen 2. Liga, mentre retrocede l'ultima classificata.\n1. Klasse A.\nSuddivisa in due gironi, uno di 7 e uno di 10 squadre, \u00e8 il quarto livello su scala nazionale di calcio femminile. La vincitrice dello spareggio fra le due prime classificate \u00e8 promossa in Wiener Frauen Landesliga.\nAlbi d'oro.\nCoppa.\nLa competizione \u00e8 attualmente nota come \"TOTO-Cup\" per motivi di sponsor."}
{"id": "2122666", "revid": "62748", "url": "https://it.wikipedia.org/wiki?curid=2122666", "title": "Ernesto rayper", "text": ""}
{"id": "2122667", "revid": "125829563", "url": "https://it.wikipedia.org/wiki?curid=2122667", "title": "Vasto", "text": "Vasto (anche \"il Vasto\", \"Lu U\u00e0\u0161te\" in abruzzese) \u00e8 un comune italiano di abitanti della provincia di Chieti in Abruzzo.\nHa origine nel XII secolo a.C. in cui le prime popolazioni greche, illiriche e frentane si stanziarono in quello che poi diventer\u00e0 nel 91 a.C. il Municipio romano di \"Histonium\", importante borgo marinaro e porto dell'Adriatico fino alla sua distruzione da parte dei Longobardi nel medioevo.\nRicostruita come roccaforte durante la Signoria dei Caldora, acquist\u00f2 una certa importanza durante il periodo della dominazione aragonese divenendo il centro dei possedimenti della famiglia D'Avalos. Con il passaggio al Regno di Napoli sotto la sovranit\u00e0 austriaca in seguito alla Guerra di successione spagnola si ebbe l'elevazione della cittadina al rango di Citt\u00e0 nel 1710 per concessione di Carlo III a Cesare Michelangelo d'Avalos. Alla fine del XVIII secolo la citt\u00e0 vide la proclamazione della Repubblica Vastese parallelamente alla nascita della Repubblica Napoletana.\nOrigini del nome.\nIl nome in greco antico era \u1f39\u03c3\u03c4\u03cc\u03bd\u03b9\u03bf\u03bd, (\"Hist\u00f3nion\") per indicare il promontorio sopra il mare dove si trova la citt\u00e0. Venne romanizzato poi in \"Hist\u014dnium\" quando divenne municipio romano.\nLa denominazione attuale di \"\"Vasto\" deriva dal termine longobardo \"gasto\" o \"guasto\"\" (gastaldato), suddivisione del territorio durante la dominazione longobarda (iniziata nell'ultimo quarto del VI secolo). La citt\u00e0 medievale infatti sorse con il Guasto d'Aimone di Dordona, che fond\u00f2 due citt\u00e0 (\"guasti\"), ovvero \"Guasto d'Aymone\" e \"Guasto Gisone\", uniti in un solo nucleo nel XIV secolo.\nIn base al dialetto locale che esclude la \"b\" e la \"g\", riducendo la pronuncia con la sostitutiva \"v\", il nome \u00e8 diventato quello che conosciamo.\nIl nome \"Vasto\" \u00e8 maschile e storicamente vuole un articolo (\"Il Vasto\"), al pari di pochi altri nomi di citt\u00e0 nel mondo come Il Cairo e Il Pireo.\nSebbene l'uso dell'articolo si sia fatto infrequente, esso \u00e8 corretto, rimane obbligatorio nelle espressioni storiche e giustifica la forma \"Citt\u00e0 del Vasto\".\nGeografia fisica.\nTerritorio.\nIl comune di Vasto \u00e8 delimitato a nord dal fiume Sinello (confine con Casalbordino), a sud dal torrente Buonanotte (confine naturale con San Salvo), ad ovest con i comuni di Cupello, Pollutri e Monteodorisio ed a est con il Mare Adriatico.\nCon una superficie di \u00e8 il terzo comune per estensione territoriale della provincia (27\u00ba a livello regionale).\nIl centro cittadino, la parte pi\u00f9 antica della municipalit\u00e0, sorge su un promontorio a e distante in linea d'aria dal mare meno di . Questa caratteristica permette alla citt\u00e0 di godere di un belvedere sulla maggior parte dei di costa (di cui 7 composti da arenile e 13 da scogliera), di cui fa parte il Golfo di Vasto, unica insenatura costiera del Mare Adriatico tra il Golfo di Ancona a nord e quello di Manfredonia a sud.\nClima.\nVasto Centro.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a ; quella del mese pi\u00f9 caldo, agosto, \u00e8 di .\nVasto Punta Penna.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a ; quella del mese pi\u00f9 caldo, agosto, \u00e8 di .\nStoria.\nAntichit\u00e0.\nLa leggenda vuole che la citt\u00e0 fosse stata fondata dall'eroe greco Diomede durante il suo peregrinare in Italia, parallelamente alle altre citt\u00e0 frentane della Costa dei Trabocchi intorno al 1179 a.C.\nLe prime notizie ufficiali, tuttavia, si hanno dal geografo Strabone, da Plinio il Vecchio e da Tito Livio. Altre ricostruzioni storiche sulle origini della citt\u00e0 si hanno da Muzio Febonio, il quale parla di colonie marsicane presso lo scalo portuale di Punta d'Erce, e successivamente da Luigi Marchesani, che scrisse la storia monumentale della citt\u00e0 (1838).\nVasto nacque non proprio come citt\u00e0, ma come un insieme di piccoli villaggi sulla costa adriatica, come dimostrano i ritrovamenti di Punta Aderci, Buca e Punta Penna. Tali villaggi furono abitati sino al XVI secolo, e successivamente per sconvolgimenti naturali (frane e incursioni) caddero in distruzione, mentre con l'arrivo degli Italici osco-umbri, dal VII secolo circa veniva creata la cittadella vera e proprio di \"Histonion\" (che tuttavia non aveva un impianto vero e proprio, e veniva descritta, all'epoca augustea, come un \"covo di pirati\"), romanizzata poi in \"Histonium\" dopo la conquista dell'88 a.C., dato che anche la citt\u00e0 partecip\u00f2 alla lega Italica durante la guerra sociale contro Roma.Durante il dominio romano, Histonium fu il secondo principale porto della popolazione Frentana, dopo Ortona: si hanno testimonianze di consoli e importanti figure che furono al seguito di Augusto nelle campagne di conquista, nonch\u00e9 si ricorda ancora oggi la figura del poeta decorato d'alloro Lucio Valerio Pudente, di cui per\u00f2 si \u00e8 perduta l'opera.\nI ritrovamenti gi\u00e0 scoperti nella met\u00e0 dell'Ottocento, descritti dal Marchesani, testimoniano l'antico impianto urbano di Histonium, sopra cui oggi sorge il quartiere del Guasto d'Aimone (dal nome del signore franco feudatario, che la conquist\u00f2 e la ricostru\u00ec nel IX secolo); tale impianto era scandito in assi ortogonali, oggi occupati dalle vie attuali di Corso Dante, Corso Plebiscito, via Laccetti, via San Francesco, via Anelli, via Barbarotta, Corso Palizzi, via San Pietro, sono stati ritrovati numerosi fondaci romani ad \"opus reticulatum\" sopra cui sorgono le case attuali, verso nord invece, lungo il viale Incoronata, si trovava la necropoli, e l'acquedotto del Murello, che convogliava le acque da nord fino alla Piazza Rossetti (dove si trovava l'anfiteatro) e alla via Adriatica (anticamente strada delle Lame, dove si trovano, presso la chiesa di Sant'Antonio, le terme romane), mentre il secondo \"delle Luci\", conduceva le acque da sud, partendo da contrada Sant'Antonio abate, fino a Largo Santa Chiara, dove si trovano delle cisterne sotterranee.\nMedioevo.\nHistonium, come gli altri centri abruzzesi, inclusa da Augusto nella \"Regio IV del Sannio\", dal V secolo d.C. fu saccheggiata diverse volte dai Barbari, e infine occupata dai Franchi di Aimone di Dodona, che la distrusse nei primi anni dell'800 d.C., all'epoca della distruzione di Chieti da parte di Pipino il Breve. La citt\u00e0 romana venne rifatta sopra le antiche rovine, mentre sopra uno sperone collinare posto pi\u00f9 a sud, dietro l'anfiteatro, veniva costruito il nuovo quartiere del Guasto Gisone. Il toponimo \"Guasto\" comparve nei documenti intorno al VI-VII secolo, quando i Longobardi crearono un gastaldato in citt\u00e0, ossia una proto-provincia per l'amministrazione cittadina e territoriale.Oltre al Guasto Gisone (oggi rione di Santa Maria Maggiore), venne eretto il primo fortilizio militare posto nella piana cerniera tra le due citt\u00e0, che nel XV secolo diventer\u00e0 il noto castello Caldoresco.\nLe due citt\u00e0 continuarono ad essere amministrate da due sindaci sino al 1385, quando durante il regno dei Durazzo a Napoli, i due \"Guasti\" divennero una sola universit\u00e0. Nel 1269 Carlo I d'Angi\u00f2 infeud\u00f2 Vasto a Tommaso Fasanella suo cadetto; durante il governo di suo figlio Carlo II, si hanno le prime notizie del Palazzo d'Avalos, costruito lungo via Corsea, che divideva i due rioni storici di Aimone e Gisone. Dal periodo angioino fino a quello caldoresco, Vasto rimase nel regio demanio, venendo esentata dal pagamento delle tasse; nel 1366 Vasto entr\u00f2 coi feudi nel potere di Maria d'Angi\u00f2.Nel 1427 Vasto entr\u00f2 nei vasti domini del capitano Jacopo Caldora, appena uscito vittorioso dalla guerra alL'Aquila contro Braccio da Montone (1424), ultimo atto di una serie di guerre di successione della corona napoletana durante il regno di Giovanna II d'Angi\u00f2 contro il pretendente Alfonso V d'Aragona. Il Caldora fece di Vasto la sua speciale residenza, rifacendo completamente il castello fortificato, che oggi porta il suo nome. Il feudo pass\u00f2 poi al figlio Antonio, che per\u00f2 lo perse insieme a tutti gli altri possedimenti abruzzesi nel 1442, in seguito alla sconfitta patita nella battaglia di Sessano. Per un breve periodo (fino al 1444) la citt\u00e0 di Vasto torn\u00f2 dunque al demanio regio.\nDall'epoca moderna alla rivoluzione del 1799.\nSe Vasto durante il Medioevo fu un valido presidio militare del Regno di Napoli, lo divenne ancora di pi\u00f9 con l'avvento della Casa d'Aragona, che fece erigere un altro castello presso la piana di San Michele. Sul finire del XV si ebbe l'infeudamento della citt\u00e0 alla famiglia spagnola dei D'Avalos. Innico d'Avalos fu investito del titolo di marchese del Vasto da Federico I di Napoli nell'agosto del 1497. La citt\u00e0 abruzzese era stata in precedenza concessa alla famiglia dei Guevara nella persona di Innico de Guevara nel 1444, ricadendo nel demanio regio nel 1462, alla morte di Innico de Guevara. Nel frattempo Antonio Caldora, schieratosi con Giovanni II d'Angi\u00f2 nella guerra per il controllo del regno di Napoli contro Ferrante I d'Aragona rioccup\u00f2 Vasto nel 1464. Dopo un assedio di tre mesi alcuni esponenti del patriziato vastese complottarono con gli aragonesi per consegnare ad essi il Caldora e aprire le porte della citt\u00e0. L'azione ebbe esito positivo e Ferrante ricompens\u00f2 l'azione con la conferma dei privilegi di Alfonso, in particolare lo status di universitas nel regio demanio. Vasto venne tuttavia nuovamente infeudata ad un Guevara, ovvero il figlio primogenito di Innico, Pietro nel 1471. Era tuttavia nuovamente tornata nel 1486 al demanio regio allorquando Pietro era stato dichiarato decaduto dai suoi titoli in quanto ribelle, avendo partecipato alla congiura dei baroni. Sotto Ferdinando II di Napoli era stata infeudata nel 1496 al fratello maggiore di Innico II d'Avalos, Rodrigo, il quale era tuttavia morto prima di poterne prendere possesso.\nL'universit\u00e0 del Vasto tuttavia vantava la perpetua demanialit\u00e0 e si oppose al nuovo signore. Solamente l'intervento diretto del re due anni dopo, che concesse un indulto e alcuni capitoli favorevoli, sblocc\u00f2 definitivamente la situazione.\nI d'Avalos rimasero signori feudali di Vasto sino ai primi anni dell'800, ovvero sino alla promulgazione delle leggi eversive della feudalit\u00e0 nel 1806 da parte del regno di Napoli, retto all'epoca da Giuseppe Bonaparte. Il titolo di marchese del Vasto fu concesso nel 1497 a Innico II, figlio di Innico I d'Avalos, conte di Monteodorisio, e di Antonella d'Aquino. Esso pass\u00f2 in seguito al figlio di Innico II, il celebre militare Alfonso III d'Avalos. Ad Alfonso seguirono il figlio, Francesco Ferdinando d'Avalos (che avrebbe ricoperto le cariche di governatore nel Ducato di Milano e Vicer\u00e9 di Sicilia) e il nipote Alfonso Felice d'Avalos, celebre condottiero. Con la morte di questi senza eredi maschi, il titolo di marchese del Vasto pass\u00f2 ad un ramo collaterale della famiglia, facente capo a Innico III d'Avalos, il quale lo acquis\u00ec in seguito al matrimonio con Isabella d'Avalos d'Aquino d'Aragona, figlia primogenita di Alfonso Felice. Tale ramo della famiglia resse il marchesato di Vasto sino alla morte del pi\u00f9 noto dei suoi esponenti, Cesare Michelangelo d'Avalos, avvenuta nel 1729. Con la morte di Cesare Michelangelo il marchesato di Vasto passa al ramo pugliese dei d'Avalos, il quale si estinguer\u00e0 con Alfonso d'Avalos (noto principalmente per suo lascito al museo di Capodimonte di Napoli noto come Collezione d'Avalos).\nDurante il periodo della signoria dei d'Avalos la sede del potere fu il palazzo D'Avalos, posto a fianco della chiesa di Sant'Agostino (oggi il Duomo). Venne attuato ad opera dei d'Avalos, in particolare a partire da Innico III, il primo esponente della famiglia a risiedere stabilmente nella cittadina abruzzese, un vasto programma di miglioramento urbano, culturale, politico ed economico, che vide i suoi frutti soprattutto durante la ricostruzione della citt\u00e0, a causa del grave assalto dei turchi dell'estate 1566. Vasto venne incendiata, i principali monumenti gravemente danneggiati, come la chiesa di Santa Maria Maggiore, San Pietro, Sant'Agostino, il palazzo d'Avalos stesso, ad eccezione del castello Caldoresco.\nTra le opere di maggior rilievo portate a compimento dai d'Avalos ci sono l'istituzione della Confraternita del Carmine dei Padri Lucchesi come istituto religioso di educandato per giovani, avente sede nell'attuale chiesa di Santa Maria del Carmine (realizzata nel 1638 con finanziamento di don Diego I d'Avalos) con annesso palazzo collegiale (oggi seconda sede vescovile della diocesi), la costruzione della chiesa dei Padri Paolotti o dell'Addolorata, il miglioramento delle mura delle Lame.\nFiorirono anche le arti, come la musica e la poesia, il personaggio di maggior spicco nato a Vasto fu il compositore di musica sacra \"Lupacchino\" del Vasto.\nI d'Avalos si adoperarono anche per portare in citt\u00e0 alcune reliquie di gran pregio, come la \"Sacra Spina\" della corona che cinse il capo di Cristo, conservata a Santa Maria Maggiore, donata da Filippo II di Spagna a don Francesco Ferrante d'Avalos, poich\u00e9 lo rappresent\u00f2 nella seduta ventennale del Concilio di Trento (1545-1563), e il corpo di San Teodoro, che fu il primo patrono di Vasto, prima di essere sostituito dall'Arcangelo Michele nel 1837.\nUn ulteriore forte impulso volto ad abbellire e conferire prestigio a Vasto si ebbe con Cesare Michelangelo d'Avalos, il quale cerc\u00f2, di ritorno dal suo esilio viennese nel 1713, di trasformare la cittadina abruzzese, centro dei suoi domini, in una piccola ma sfarzosa corte.\nAndando pi\u00f9 avanti, nel 1799 la citt\u00e0 venne occupata dalle truppe francesi del generale Louis Lemoine. In seguito a tale rivolgimento sal\u00ec al potere la fazione dei cosiddetti \"municipalisti\" (costituita perlopi\u00f9 da elementi del notabilato locale di orientamento liberale e filo-francese) e venne piantato l'albero della libert\u00e0 in Piazza, cui segu\u00ec il 6 gennaio la proclamazione della repubblica Vastese. Il breve periodo di questo nuovo sistema amministrativo ispirato ai principi liberali francesi, fu caratterizzato da episodi tutt'altro che positivi, con un governo provvisorio sempre sul rischio di essere sciolto e in enormi difficolt\u00e0 economiche a causa delle requisizioni francesi, episodi di anarchia e violenza popolare, e di delitti e furti contro i notabili locali.\nBen presto, il 19 maggio, le truppe sanfediste del generale Giuseppe Pronio, favorito nell'Abruzzo dallo stesso re Ferdinando IV, sbaragliarono le forze francesi, ripristinando l'antico governo e perseguitando i liberali, sottoponendoli ad esazioni e violenze arbitrarie.\nDall'Ottocento al Novecento.\nNel primo Ottocento, fior\u00ec a Vasto la figura del poeta Gabriele Rossetti, uno dei primi \"dantisti\" della critica letteraria; egli, rimasto colpito dalle vicende della repubblica Vastese, fu educato negli studi classici, e ben presto, durante le vicende che coinvolsero tutto il Paese, ossia i moti del 1820-21, anche il Rossetti partecip\u00f2 a sollevare il popolo con delle sue poesie, che gli costarono l'esilio a Londra. In questo periodo a Vasto sorsero movimenti carbonari, che vennero sciolti e perseguitati dalla polizia borbonica. Nel 1819 venne inaugurato il \"Real Teatro Borbonico San Ferdinando\" (oggi Teatro Rossetti) alla presenza del sovrano di Napoli; esso fu ricavato da ci\u00f2 che rimaneva del trecentesco monastero di Santo Spirito dei Celestini. La citt\u00e0 del Vasto fu coinvolta anche nei moti rivoluzionari del 1848, e infine nel 1860 fu una della prime dell'Abruzzo a istituire un plebiscito popolare per l'annessione della citt\u00e0 al nuovo Regno d'Italia.Nuovo respiro all'arte locale fu dato dai pittori locali Gabriele Smargiassi e dai fratelli Palizzi: Filippo Palizzi (1818-1899), Giuseppe Palizzi (1812-1888) e Francesco Paolo Palizzi (1825-1871), i quali interpretarono personalmente lo stile del verismo pittorico, con rappresentazioni naturali, scene contadine, mitologiche e storiche, dei quali l'opera maggiore \u00e8 \"Dopo il Diluvio\" di Filippo (1863), dipinto in onore della proclamazione del Regno, dedicato a re Vittorio Emanuele II.\nLa citt\u00e0 inizi\u00f2 a beneficiare dei frutti dell'annessione, come la creazione di una rete ferroviaria per i trasporti, l'ammodernamento delle strade, migliorie al porto di Punta Penna, e alla costruzione del villaggio sottostante della Marina. Miglioramenti ci furono anche durante il primo Novecento, soprattutto durante l'epoca del fascismo. La Piazza Rossetti ad esempio venne rifatta completamente, con un monumento commemorativo al poeta vastese, soprannominato il \"Tirteo d'Italia\", e la realizzazione di un nuovo struscio cittadino, ossia il Corso Italia.Dal 1938 al 1944 la citt\u00e0, seguendo precisi schemi fascisti del ripristinare gli antichi toponimi romani, cambi\u00f2 il suo nome in \"Istonio\".\nDalla seconda guerra mondiale a oggi.\nLe vicende della seconda guerra mondiale interessarono Vasto con l'istituzione di un campo di prigionia di ebrei e dissidenti politici presso la Marina, nel Villino Marchesani, che sarebbero stati poi trasferiti nei relativi campi abruzzesi della Caserma Rebeggiani a Chieti, o a Fonte d'Amore a Sulmona. Le vicende strettamente belliche si protrassero nel vastese dal 22 al 28 ottobre, quando le truppe britanniche di Bernard Law Montgomery si scontrarono con i panzer e i mortai tedeschi disseminati nella valle del Trigno, che divide l'Abruzzo dal Molise di Termoli e Montenero di Bisaccia. I tedeschi avevano occupato intanto la citt\u00e0 dall'8 settembre, e nella ritirata, distrussero alcune case lungo il Corso Garibaldi, e cannoneggiarono il faro di Punta Penna, affinch\u00e9 non fosse usato a scopi militari per gli alleati. In novembre Montgomery pot\u00e9 fare il suo ingresso trionfale a Vasto appena liberata, ponendo il suo quartier generale a Villa Marchesani, e torner\u00e0 in citt\u00e0 il 30 del mese per un concerto al teatro Rossetti.\nNegli anni '60 inizi\u00f2 per Vasto il boom economico vero e proprio, incentrato sul'industrializzazione e il turismo balneare, anche se non si pu\u00f2 tralasciare la parentesi della grave frana del 22 febbraio 1956, che interess\u00f2 il centro storico, nella parte del muro delle Lame, dove si trovavano la chiesa di San pietro e il Palazzo Marchesani o della Posta. A causa di numerose piogge, e del sistema di scolo delle acque antiquato, l'acqua erose il terreno tufaceo, inghiottendo una consistente porzione del quartiere storico, e danneggiando l'abside della chiesa di San Pietro (risalente all'XI secolo), comportandone dunque l'inevitabile abbattimento, con l'eccezione del prezioso portale gotico.Come detto, la citt\u00e0 si svilupp\u00f2 mediante nuovi quartieri residenziali a nord, presso l'area del convento dell'Incoronata, a sud in contrada Sant'Antonio, a nord-est (il rione San Giovanni Bosco), ad ovest (il rione San Paolo), e soprattutto nella Marina, sviluppo che consacr\u00f2 Vasto tra le principali citt\u00e0 produttive e competitive della provincia di Chieti, e poi della stessa regione Abruzzo.\nMonumenti e luoghi d'interesse.\nIl centro storico di Vasto si compone dell'antico rione romano di \"Histonium\", ossia \"Guasto d'Aymone\" (ovvero \"Citt\u00e0 di Aymone di Dordona\", primo conte della citt\u00e0 voluto da Pipino il Breve) e \"Guasto Gisone\", parte medioevale normanna del centro, che vennero poi riunificati in una sola citt\u00e0 nel 1385.\nGuasto d'Aymone.\nIl rione di \"Guasto d'Aymone\" \u00e8 delimitato dall'area del Muro delle Lame, Corso de Parma, la porzione del Corso Garibaldi con la mole del Castello Caldoresco, il Corso Plebiscito, via Crispi, via Roma e di nuovo il ricongiungimento a via Adriatica, presso la chiesa di Sant'Antonio di Padova.\nGli studiosi hanno rilevato come questo rione rispecchi quasi completamente l'antico cardo e decumano della citt\u00e0 romana, insieme agli assi delle varie vie interne.\nIl cardo principale \u00e8 Corso Palizzi, mentre il decumano Corso Dante, e i principali monumenti sono la chiesa di San Pietro (di cui oggi resta la facciata dopo la frana del 1956), la chiesa di Sant'Antonio, in origine complesso di San Francesco d'Assisi, dove sono state rinvenute le terme di Vasto, la chiesa dell'Annunziata, la chiesa del Carmine, il Palazzo Genova Rulli, la Porta Nuova (unica rimasta, nel rione), il Teatro Rossetti (costruito sopra il Monastero di Santo Spirito), il Palazzo d'Avalos e la Cattedrale di San Giuseppe, che si trova insieme al Palazzo Marchesale a confluenza dei due rioni storici, con spartiacque Piazza del Popolo.\nGuasto Gisone.\nIl rione di \"Guasto Gisone\", fondato nel IX secolo, comprende la cinta muraria che da Piazza Rossetti, mediante Torre di Bassano (XV secolo), cinge tutta l'area perimetrale circolare, fino alla passeggiata di Loggia Amblingh.\nLa porta di accesso, dopo la demolizione di Porta Castello, \u00e8 Porta Catena: il quartiere \u00e8 tipicamente medievale, composto da strette vie, case addossate le une alle altre, che circondano la corposa mole della chiesa di Santa Maria Maggiore.\nTra gli edifici pi\u00f9 famosi ci sono la Casa di Giuseppe Amblingh, il muro del Giardino Napoletano di Palazzo d'Avalos e la casa natale di Gabriele Rossetti.\nArchitetture religiose.\nEsistono molte strutture religiose, perlopi\u00f9 presenti nel centro storico. Le pi\u00f9 antiche ed importanti della citt\u00e0 sono:\nAltre chiese del centro storico\nChiese delle frazioni e fuori dal centro\nArchitetture civili.\nIl comune di Vasto e soprattutto il suo centro storico \u00e8 caratterizzato da una moltitudine di edifici storici la cui costruzione e stile spazia dal XV al XX secolo.\nPalazzo Aragona.\nIl Palazzo si trova nei pressi della villa comunale, realizzato nel 1522 da Dario d'Antonello, che lo dedic\u00f2 a Maria d'Aragona, marchesa della citt\u00e0. Il palazzo era costituito da pi\u00f9 corpi, organizzati a formare tre corti differenti, oltre a neviere (poi abbattuto per la costruzione dello stadio), e una chiesa (la cappella di Costantinopoli). Dell'antico complesso esisteva una vista prospettica in un dipinto di Elia Di Giacomo Leone (1860). Costruito con fondi depositati nel 1522 da un ufficiale francese di Lautrech diretto a sud al mastrogiurato Dario D'Antonello, Fu acquistato dai Figliozzi di Guglionesi poi Nel 1615 passa a Giovan Carlo di Pompeo Bassano e da costui pass\u00f2 in enfiteusi al Marchese Cesare Michelangelo d'Avalos, che lo trasform\u00f2 in dimora principesca, e lo arricch\u00ec di oggetti d'arte. Alla morte del marchese, l'edificio cadde in abbandono.\nAgli inizi dell'Ottocento il complesso, composto da 21 vani al piano terra e 14 ai piani superiori, con la sua torre e la chiesa di Costantinopoli fu riscattato dalla duchessa Maria Teresa Cestari zia di Ortensia D'Avalos la quale, senza eredi, lo don\u00f2 segretamente alla nipote Ortensia, moglie di Giovanni Quarto di Belgioioso, il quale affida il complesso ad un amministratore: Avveduto Bartoli Avveduti. Nel 1897 qui nacque Maria Antonietta Bartoli Avveduti in arte Elena Sangro, diva del cinema muto, compagna di Gabriele d'Annunzio. Nel 1922 il complesso venne venduto a Umberto Mariani e a sua moglie Giulia Zaccagnini,ricchissimi emigrati di ritorno dall'America, che lo modificarono aggiungendo nuovi corpi. Gli spazi oggi utilizzati come sale espositive e centro culturale sono gli stessi nei quali negli anni '50 stavano i laboratori della lavorazione dei tabacchi. Sono stati denominati \"Scuderie di Palazzo Aragona\", in onore del Duca di Belgioioso, noto appassionato di cavalli, e in memoria dell'antico impiego del luogo della stazione della posta. Qui vi \u00e8 una mostra che ricorda la cerimonia del Toson d'Oro del 1723.\nPalazzo D'Avalos.\nIl palazzo \u00e8 stato costruito da Giacomo Caldora, come attesta il primo documento che parla di questo palazzo: \u00e8 un documento del 1427 che stabilisce un risarcimento dello stesso Giacomo Caldora a dei frati, per poi essere in seguito propriet\u00e0 dei d'Avalos, che non lo utilizzarono mai come residenza.\nDurante l'invasione turca fu messo a ferro e fuoco da Piyale Pasci\u00e0 a causa dell'assenza dei proprietari.\nIl Palazzo consta di cortile e giardino, di cui il giardino \u00e8 stato recentemente restaurato, e due livelli con tratti neoclassici sulle finestre. Poco o nulla rimane del suo aspetto originario, cos\u00ec come dell'antico teatro al suo interno.\nAttualmente \u00e8 sede museale archeologica, del costume e della pinacoteca. La sezione archeologica ospita statue femminili, teste di Afrodite, Eros, Zeus e Sileno, oltre una serie di statuine bronzee, tutte raffiguranti la figura di Eracle. La Pinacoteca contiene un settore dedicato alla pittura contemporanea ed in particolare a quella dell'800, in cui si possono ammirare opere di Filippo Palizzi, Valerio Laccetti, Francesco Paolo Michetti, tutti artisti abruzzesi e Giulio Aristide Sartorio.\nPalazzo della Penna.\nLa sua costruzione avvenne grazie ad Innico III d'Avalos, che si era insediato in citt\u00e0 insieme alla cugina Isabella d'Avalos, nella spianata a nord del centro abitato, in prossimit\u00e0 del torrente Lebba e della sua valle, conclusa tra il 1615 (fabbricato principale) ed il 1621.\nIl Palazzo ha pianta quadrata, fortificata agli spigoli da quattro baluardi, un cortile spazioso, ampie sale, semicircondata da un recinto anch\u2019esso protetto agli spigoli da bastioni e comprensivo di una serie di fabbriche adibite a locali di servizio. Arredato con eleganza, il Palazzo fu frequentemente abitato sia dal suo fondatore, che dai suoi figli, Ferrante e Diego.\nIl 20 giugno 1711 venne saccheggiato dai turchi ed il 25 febbraio 1713 divenne propriet\u00e0 del nipote di Innico, Don Cesare Michelangelo d'Avalos, in ritorno a Vasto dopo 12 anni di esilio politico. Questo dominio segn\u00f2 il periodo di maggior splendore nella storia del Palazzo che, restaurato ed abbellito, ospit\u00f2 molti personaggi del Regno che si fermavano nella citt\u00e0, come il Connestabile Fabrizio Colonna, che venne a Vasto per ricevere il collare dell\u2019Ordine del Toson d'oro e fu ospite per tre volte nel Palazzo.\nCon la morte del Marchese nel 1729, il Palazzo cadde nell\u2019abbandono pi\u00f9 totale, diventando luogo malsano e solitario, intorno alla quale la fantasia popolare intrecci\u00f2 storie paurose di diavoli e streghe. Da qui, probabilmente anche la nascita del nome di \"Palazzo dei Cento Diavoli\", perch\u00e9 secondo la leggenda in una notte spuntarono i tredici comignoli, oltre alle storie nate intorno alla famosa \"Grotta della Carnaria\" dove volont\u00e0 popolare voleva abitasse un diavolo, ed al tunnel che probabilmente la collegava al Palazzo.\nLuigi Anelli, nel suo volume \u201c\"Origine di alcuni modi di dire popolari nel dialetto vastese\"\u201d, ricordava il detto \u201c\"Va' a chiam\u00e0\u2019 lu dui\u00e0vele a la grotte di la Carnarejje\"\u201d (\"Vai a chiamare il diavolo alla grotta della Carnaria\"), come consiglio dato a chi ha la volont\u00e0 di diventare ricco.\nNel 1835 la tenuta fu acquistata da Giuseppe Antonio Rulli, il quale provvide a restaurare il Palazzo, a ristabilire i coloni e bonificare le paludi della zona, e grazie alla munificenza del barone Luigi Genova, morto all\u2019et\u00e0 di novantadue anni, il Palazzo divenne sede dell\u2019Orfanotrofio per orfanelle, e rimase aperto fino agli anni '80, per poi ricadere ancora nell'abbandono in cui vige.\nPalazzetto Nibio Cardone.\nCostruito nel 1576 si affaccia su Via Adriatica, appartenente al mercante genovese Domenico Nibio (Domenico Niggio) dove esercitava l'attivit\u00e0 di commerciante fino alla sua morte nel 1593. Nel XVIII secolo venne adibito a caserma militare denominata \"Quartiere\", per poi essere acquistata dalla famiglia Cardone e divenire successivamente sede bibliotecaria e archivio comunale nel dopoguerra.\nSecondo quanto riferiscono le cronache, l'edificio, nel suo periodo militare, fu dove venne composto Scura maje, canto popolare abruzzese.\nPalazzo Genova-Rulli.\nSito in Via Anelli nel quartiere di Porta Nuova. Originariamente struttura ospedaliera (1430), poi convento dominicano (1523) che verr\u00e0 devastato dalle incursioni delle navi saracene nel 1566. Ristrutturato dai D'Avalos nel 1588, fu poi confiscato dal governo napoleonico nel 1809 ed acquistato nel 1814 da Luigi Rulli di Salcito . Nel 1828 dal matrimonio tra la famiglia Rulli e Genova ebbe inizio del ramo della famiglia che da allora sar\u00e0 chiamato Genova-Rulli e che diverr\u00e0 intestatario del Palazzo (ora di propriet\u00e0 della Curia).Il palazzo fu ristrutturato ed adattato da convento nell'800 dal famoso architetto locale di scuola napoletana Nicola Maria Pietrocola con originali soluzioni. \u00c8 adiacente e connesso alla chiesa di S. Filomena. Al suo interno \u00e8 racchiuso un classico esempio di hortus conclusus medievale di circa 800 m\u00b2.\nPalazzo Ritucci Chinni.\nCostruito nel ventesimo secolo dall'ex sindaco Florindo Ritucci Chinni in stile neogotico veneziano, si affaccia su Piazza Lucio Valerio Pudente a pochi metri dal Duomo di Vasto. Il palazzo \u00e8 sovrapposto a un'antica costruzione medievale, offrendo un particolare effetto scenico alla veneziana: al primo piano centrale si aprono tre finestre bifore arcate con davanzale decorato. Al secondo un balcone a colonnine al centro con trifora, e ai lati due finestre bifore, a sesto acuto. Il marcapiano \u00e8 decorato con elementi floreali, al terzo livello il palazzo ha un loggiato aereo con 13 finestre arcate, segnato dal marcapiano ornato. Nelle facciata laterale a destra si aprono due finestre bifore arcate con davanzale ornato, al secondo piano una balconata a colonnine su cui apre una trifora ad arco e un occhio incorniciato. Sul piano strada si apre il portone centrale, decorato da cornice a sesto acuto e quattro aperture sul bugnato semplice.\nPalazzi in Stile Liberty.\nRisalenti al Ventennio e maggiormente presenti tra Via De Amicis, Via Asmara e Via Vittorio Veneto, nel rione di Corso Nuova Italia. Comprendono:\nFanno eccezione Palazzo Florio, sito in Piazza Diomede e Palazzo Miscione, in Via Leopardi.\nErano siti nella Villa Santoro (ex Villa Marchesani) in Via A. Marchesani e nell'albergo Ricci (Ex Villa Ricci) in Corso Zara entrambi a Vasto Marina.\nI campi di concentramento di Vasto Marina risalgono all'11 giugno 1940 e su richiesta delle autorit\u00e0 militari ne fu chiesta la chiusura per prevenire atti di spionaggio nell'agosto 1943, ma nell'armistizio dell'8 settembre 1943 era ancora funzionante per alcuni prigionieri slavi, comunque dovette funzionare fino alla fine del mese.\nIl direttore, fino al 16 agosto del 1943, era Giuseppe Prezioso, sostituito in seguito dal vice commissario aggiunto di polizia di stato Giuseppe Geraci (ambedue poi ricercati dalla Jugoslavia per crimini insieme a Fabiano Pisticci). Come sorveglianti vi furono 12 carabinieri e come assistente sanitario vi fu Nicola D'Agostino. Furono occupati 181 posti su una capienza preventivata di 170 persone, tuttavia, su una precedente nota del 27 aprile 1940 viene affermato che la capienza stimata sia di 480 persone.\nI vari prigionieri nel campo erano antifascisti ed italiani ritenuti pericolosi. Da luglio ad ottobre del 1940 fu confinato Giuseppe Scalarini, a cui nel gennaio 2012 la citt\u00e0 ha dedicato un'importante mostra alla Pinacoteca di Palazzo d'Avalos. Tuttavia non mancano gli ebrei o persone di origine ebraica come il dottor Herman Datyner, ebreo di nazionalit\u00e0 polacca, che fu trasferito in questa prigione da Casoli. In seguito vi furono trasferiti anche vari slavi.\nMauro Venegoni ed Angelo Pampuri sono stati trasferiti nella colonia delle Tremiti nel gennaio 1941 per atti sovversivi scoperti dal direttore tramite una segnalazione di alcuni internati. Rodolfo Pellicella detto Leonin, operaio antifascista fu trasferito a Ventotene per aver rivolto delle parole, con un tono di voce, accompagnate da una gesticolazione, rivolte a dei carabinieri ritenute canzonatorie. Dopo la Caduta del fascismo (25 luglio 1943) il Ministero dell'Interno, per mancanza di posti liberi in altri campi di concentramento, fa trasferire i prigionieri ritenuti pi\u00f9 pericolosi fino alla chiusura avvenuta nel settembre successivo.\nArchitetture militari.\nCastello Caldoresco.\nIl Castello Caldoresco \u00e8 sito su un promontorio che domina la costa. Consta di bastioni agli angoli. La parte originaria risale al XIV-XV secolo con trasformazioni attuate nel 1439 da Giacomo Caldora forse nella parte esterna. Nel XV secolo il precedente palazzo venne trasformato in castello dai d'Avalos. Altre trasformazioni sono state fatte da Cesare Michelangelo d'Avalos nel XVIII secolo. La pianta quadrata possiede quattro bastioni angolari a mandorla (oggi uno \u00e8 mancante), e una torre circolare maggiore di avvistamento ricca di merli, e una torre laterale pi\u00f9 piccola, trasformata nel Settecento. I bastioni sono a torri lanceolate, da un basso corpo privo di aperture su basamento a scarpa, con cornice intermedia, e archeggiatura ogivale.\nMura e porte urbiche.\nAnticamente la citt\u00e0 era circondata da mura fortificate, che presero la conformazione definitiva nel tra il 1439 e il 1493 per volere del capitano Jacopo Caldora e di suo figlio Antonio. Abbracciava i due rioni storici del Guasto d'Aymone, costruito sopra la preesistente citt\u00e0 romana di \"Histonium\", e di Guasto Gisone, di fondazione prettamente medievale (XI secolo), separati dalla piana del castello medievale. Le mura, bench\u00e9 oggi in gran parte demolite o inglobate nelle case, furono ricostruite con Jacopo Caldora, quando i due quartieri erano stati uniti da Carlo II d'Angi\u00f2 in un solo nucleo: vennero realizzate le mura di cinta lungo il perimetro della loggia Amblingh, via delle Lame, via Roma, Corso Plebiscito e la via che costeggia l'area dell'antico anfiteatro, ossia Piazza Rossetti, fino al largo dove sorgeva il convento di Santa Chiara.\nBench\u00e9 gran parte delle mura siano state demolite nell'Ottocento, l'ingresso alla citt\u00e0 era dato da delle porte di accesso, due delle quali ancora conservatesi. Del sistema difensivo murario facevano parte il Castello Caldoresco e le varie torri di controllo, come Torre di Bassano, Torre Diomede e Torre Santo Spirito. Nel 1588 le porte della citt\u00e0 erano quattro, anche se successivamente furono aperti vari passaggi sul perimetro della citt\u00e0.\nLe porte erano quattro: Porta Castello - Porta Palazzo - Porta Catena - Porta Nuova. Oggi restano solo due, di cui si parla. Porta Palazzo era un ingresso minore, scomparso gi\u00e0 nel XVIII secolo, posta presso il Palazzo d'Avalos nella zona di Piazza del Popolo.\nNel 1950 la porta fu decorata con un oculo in maiolica raffigurante San Pietro, opera di Michele Provicoli.\nSociet\u00e0.\nEtnie e minoranze straniere.\nSecondo i dati ISTAT la popolazione straniera residente al 31 dicembre 2020 era di persone (5,8% degli abitanti), di cui le comunit\u00e0 pi\u00f9 rappresentative sono:\nTradizioni e folclore.\nLa rievocazione storica fa rivivere gli splendori ed i fasti che furono di Casa d'Avalos, feudatari del Vasto, e si proietta idealmente all'epoca in cui la residenza dei principi divenne centro di attrazione per l'Italia e l'Europa, perch\u00e9 vi convennero principi, nobili ed alti prelati.\nLa storia racconta, che con Dispaccio dell'Imperatore Carlo VI d'Asburgo, Don Cesare Michelangelo d'Avalos, Marchese del Vasto, venne incaricato di conferire il collare del Toson d'Oro al Connestabile del Regno, il Principe romano Fabrizio Colonna, come riconoscimento per i servigi che la famiglia romana rese alla Corte di Napoli e validissimo elemento per la diffusione del Cattolicesimo in Europa (visti i legami di parentela che intercorrevano tra lo zio cardinale Carlo Colonna ed il nipote Fabrizio).\n\"Il principe Colonna giunse a Vasto con un corteo di 186 cavalli riccamente bardati. All'arrivo fu accolto dagli spari e salve dei 57 pezzi di artiglieria del castello, dalle campane suonate a festa e da scoppi di mortaretti. La mattina seguente la cerimonia di consegna si svolse a palazzo D'Avalos: il principe inginocchiato giur\u00f2 fedelt\u00e0 all'imperatore e ricevette dal marchese le insegne. La cerimonia fu seguita dal canto di un Te Deum e da spari a salve delle artiglierie del castello e dei fucili e dal festosi scampanii. Dalle finestre del palazzo vennero gettati al popolo vari generi commestibili e dalla fontana davanti alla chiesa di San Giuseppe, venne fatto uscire vino bianco e rosso. Seguirono giochi e fuochi d'artificio e musica, mentre alla finestre del palazzo ardevano torce\".\nSotto lo sguardo attento del Maestro di Cerimonia, il marchese Giovan Battista Castiglioni (nominato Segretario Regio) avviene la solenne cerimonia del Rito secondo un antico cerimoniale.\nLa cerimonia si svolse il 24 ottobre 1723 e i festeggiamenti si protrassero fino al 2 novembre. Attualmente la rievocazione della cerimonia, si svolge ogni estate nel centro storico, durante la stagione turistica, con la partecipazione di circa 250 figuranti che indossano costumi appositamente confezionati che ricalcano la moda del XVIII secolo, interpretando principi, dame di corte, nobili e prelati, cavallerizzi e popolani, convenuti a piedi o su carrozze trainate da cavalli, in corteo, lungo le strade della citt\u00e0 imbandierata con i simboli delle casate dei D'Avalos e dei Colonna.\nCultura.\nIstruzione.\nMusei.\nOltre al Museo civico archeologico e alla pinacoteca comunale, ospitati nel Palazzo d'Avalos, \u00e8 presente un museo del costume. Fanno parte del complesso \"Musei Civici\", che contengono anche la sezione archeologica di \"Histonium\".\nArte.\nLetteratura, pittura e musica.\nVasto nel XIX secolo, ma anche prima \u00e8 stata considerata la \"Atene degli Abruzzi\" per un'improvvisa fioritura culturale che ha portato la citt\u00e0 al risalto nazionale. Al livello letterario ci sono il poeta Gabriele Rossetti, allievo del poeta e incisore Nicola Tiberi, annoverato tra i preromantici, e soprannominato il \"Tirteo d'Italia\", emigrato in Inghilterra per motivi politici, padre dei famosi William e Dante Gabriel Rossetti, pittore londinese preraffaellita. Poi lo storico Luigi Marchesani, che nel 1838 pubblic\u00f2 un monumentale volume sulle antichit\u00e0 di Vasto, dalle origini italiche fino al '700. Tra i poeti dialettali si distinse Giuseppe Perrozzi, mentre nel campo della musica si distinsero i madrigalisti del XVI secolo, compositori di musica da camera, come Lupacchino da Vasto e Giovan Battista Petrilli. Nel campo pittorico si distinsero, soprattutto nel periodo risorgimentale, Gabriele Smargiassi e Filippo Palizzi, i quali si specializzarono nel verismo e nel naturalismo, dipingendo paesaggi agricoli abruzzesi e napoletani, ma anche scene d'importanza storica, come gli episodi della battaglia del Volturno, opera di Palizzi, e l'entrata di Garibaldi a Napoli.&lt;br&gt;Altri pittori, di fama pi\u00f9 ristretta, sono stati Filandro Lattanzio, attivo nella met\u00e0 del Novecento, il quale restaur\u00f2 alcune chiese della citt\u00e0 con i suoi quadri, e Cesare Giuliani, il quale lo stesso lavor\u00f2 nelle chiese della citt\u00e0, realizzato opere d'arte sacra.\nTeatro.\nIl teatro principale di Vasto \u00e8 il Teatro \"Gabriele Rossetti\", situato al limite del centro storico, nella zona di Porta Nuova. Il teatro fu edificato nel 1819 sopra il vecchio monastero di Santo Spirito, su progetto di Taddeo Salvini. I lavori, interrotti, vennero ultimato nel 1830, con solenne inaugurazione del teatro il 15 settembre 1832 alla presenza del Re Ferdinando II delle Due Sicilie. Presso il sipario fu raffigurato il poeta romano istoniese Lucio Valerio Pudente, incoronato a Roma con l'alloro. Nel 1841 il Real Teatro Borbonico richiese opere di manutenzione, e l'intervento fu affidato al Pietrocola. Nel settembre 1909 furono definitivamente conclusi i lavori all'edificio (eseguiti dall'ingegnere Filippo Laccetti), che si mostra come un tipico teatro d'opera all'italiana, con la facciata neoclassica.\nLa principale compagnia teatrale vastese \u00e8 \"U Battellucce\", che si occupa di commedia.\nGeografia antropica.\nUrbanistica.\nIl comune di Vasto geograficamente si divide nel nucleo storico, nel quartiere Sant'Antonio a sud, la villa comunale e lo Stadio Aragona, il Quartiere Sant'Onofrio-Cimitero, il Quartiere Salesiani-Ospedale, e il Quartiere Incoronata.\nIl quartiere dell'Ospedale e dei Salesiani sta a nord, comprendente l'area di San Paolo Apostolo e del vecchio convento di Santa Lucia, e mediante il Corso Mazzini si collega fino alla periferia del quartiere dell'Incoronata, dove si trova l'omonimo convento e il polo ospedaliero \"San Pio da Pietrelcina\". Questo quartiere \u00e8 molto popoloso, dove risiedono le principali attivit\u00e0 della citt\u00e0, i poli scolastici e gli uffici amministrativi vari, inclusa la Procura della Repubblica.\nIl quartiere di Sant'Onofrio-Cimitero \u00e8 destinato principalmente ai poli scolastici superiori e ai campi per le attivit\u00e0 sportive, poich\u00e9 il quartiere si congiunge con la zona Sant'Antonio-Piano Aragona, dove si trova lo stadio della citt\u00e0.\nA sud-est si trova la Marina, sviluppatasi lungo la costa. La parte pi\u00f9 antica \u00e8 la zona di Viale Dalmazia, dove si trovano Villa Marchesani e la chiesa di Stella Maris; successivamente il Lungomare Cordella si \u00e8 espanso sino ai confini con San Salvo.\nLa zona di Punta Penna, a nord-ovest, \u00e8 compresa in un complesso industriale metalmeccanico che comunica direttamente con il porto.\nFrazioni.\nDifenza, Incoronata, Lebba, Montevecchio, Pagliarelli, Piana di Marco, Pozzitello, Punta Penna, San Biagio, Codalfa, San Lorenzo, San Nicola, Sant'Antonio Abate, San Tommaso, Vasto Marina, Vignola, Casarza, Villa De Nardis, Zimarino.\nEconomia.\nTurismo.\nL'elemento maggiormente significativo dell'economia locale \u00e8 il turismo balneare e naturalistico (il mare di Vasto ha ottenuto nel 2021 la 21\u00b0 Bandiera Blu d'Europa, di cui 19 consecutive), con la presenza di visitatori circa ogni estate.\nNella parte pi\u00f9 a nord del comune si trova l'Aqualand del Vasto, inaugurato nel 1995, all'epoca come il primo e il pi\u00f9 grande parco acquatico del sud Italia.\nSul lungomare di Vasto sono gi\u00e0 in funzione alcuni chilometri di pista ciclabile. Il tratto realizzato fa parte della costruenda Ciclovia Adriatica, che nelle previsioni, andr\u00e0 a collegare l'intera costa adriatica con benefici sulla mobilit\u00e0 sostenibile locale, sul turismo e il cicloturismo.\nIndustria.\nFino agli anni '60 l'economia del Vastese era basata essenzialmente su agricoltura, commercio e pesca, e soggetta ad alto tasso di emigrazione. Enrico Mattei, che frequent\u00f2 la Regia Scuola Tecnica a Vasto, contribu\u00ec al riscatto del comprensorio da presidente dell'Eni, che, assieme all'IRI decise di creare nel 1962 la Societ\u00e0 Italiana Vetro (SIV, ora Pilkington), sfruttando il metano rinvenuto nella zona di Cupello che confer\u00ec a Mattei la cittadinanza onoraria nella seduta di Consiglio Comunale del 2 ottobre 1961.\nFu costituito il CO.A.S.I.V. - Consorzio per l'Area di Sviluppo Industriale del Vastese per \"favorire lo sviluppo economico e il sorgere di nuove iniziative industriali\"; e fu anche avviato l'Istituto Tecnico Industriale di Vasto per la formazione dei giovani. Il Consorzio Industriale predispose un piano di sviluppo che prevedeva la creazione di agglomerati industriali a Punta Penna, San Salvo, Val Sinello, Vallata del Trigno.\nSi faceva leva sul fatto che c'erano i finanziamenti per il Mezzogiorno, la disponibilit\u00e0 di manodopera e buone vie di comunicazione (autostrada, ferrovia, porto).\nNel giro di pochi anni attorno alla SIV, che inizialmente dava lavoro a 3500 persone, sorsero tante piccole aziende. Ma il grande impulso venne nel 1972 con l'insediamento della Magneti Marelli (ora Denso), che con i suoi 2000 posti di lavoro determin\u00f2 il definitivo decollo della zona.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la lavorazione della ceramica e l'arte dei vetrai.\nInfrastrutture e trasporti.\nStrade.\nIl comune \u00e8 attraversato dall'autostrada A14 con 2 caselli:\nAmbedue gli svincoli, distanti 17 chilometri, sono siti in comuni differenti, rispettivamente Casalbordino e Montenero di Bisaccia (quest'ultimo \u00e8 parte del Molise).\nFerrovie.\nVasto \u00e8 attraversato dalla Ferrovia Adriatica con due fermate:\nFino a marzo 2005 era attiva anche la stazione omonima, intermedia tra le due, ora convertita in un parcheggio per auto da circa 700 posti e interessata dal progetto di realizzazione della ciclovia Adriatica.\nMobilit\u00e0 urbana.\nNel comune hanno sede due aziende di trasporto pubblico locale su gomma:\nSport.\nCalcio a 11.\nLa prima squadra di calcio della citt\u00e0 \u00e8 la Vastese Calcio 1902 (attualmente militante in Serie D), vincitrice tra le varie gestioni di 2 campionati di Serie D (1968-1969, 2008-2009) e 2 di Interregionale (1984-1985, 1989-1990), oltre allo Scudetto Dilettanti ed al record di maggiori vittorie consecutive in Serie D (10) nel campionato 2008-2009. Disputa le partite interne nello Stadio Aragona.\nCalcio a 5.\nIl Futsal Vasto 2016 \u00e8 la prima squadra di calcio a 5 della citt\u00e0, militante nel campionato di Serie C1.\nBasket.\nLa Generazione Vincente Vasto Basket, il cui presidente \u00e8 Giancarlo Spadaccini, \u00e8 la principale squadra di basket della citt\u00e0, affiliata alla FIP dal 1971. Attualmente militante in Serie C Gold, raggiunse il suo apice con il campionato nazionale di serie B 2014-2015.\nPallavolo.\nLa Madogas San Gabriele Vasto \u00e8 la prima squadra cittadina di pallavolo femminile, iscritta al campionato di Serie C femminile\nBeach Soccer.\nL'A.S.D. Vastese Beach Soccer \u00e8 una societ\u00e0 sportiva di beach soccer che milita nella serie A organizzato dalla Lega Nazionale Dilettanti. Ha vinto il campionato italiano nel 2001.\nVasto ha ospitato nel 2005, 2006 e 2008 la Coppa Italia beach soccer e nel 2007 \u00e8 stata tappa del campionato italiano di beach soccer. Lo stadio \u00e8 situato sul lungomare Duca degli Abruzzi a Vasto Marina.\nCiclismo.\nVasto \u00e8 stata pi\u00f9 volte tappa di partenza, arrivo e traguardo volante del Giro d'Italia nelle edizioni:\nPallamano.\nLa \"A.S. Pallamano Vasto\" \u00e8 la squadra di pallamano locale, che partecipa al campionato nazionale di serie B, nel girone Abruzzo-Lazio. Il terreno di gioco \u00e8 la Palestra \"L. D'Adamo\" (ex Salesiani) di Vasto.\nPallanuoto.\nL\u2019H2O Histonium Vasto \u00e8 la squadra di pallanuoto locale, che nel 2016 prende parte ad un torneo internazionale con squadre italiane e francesi di tutte le regioni d\u2019Italia posizionandosi all\u2019ottavo posto con la squadra under 11. Nel 2022 partecipa ad un campionato regionale Lazio-Abruzzo-Molise vincendo la maggior parte delle partite. \nRugby.\nLe squadre rappresentative di questo sport sono l'ASD Rugby Vasto (nata nel 2011 e di nuovo attiva dal 2017 dopo 2 anni di stop) e l'interregionale Tetras Rugby, societ\u00e0 comprendente anche un settore femminile."}
{"id": "2122668", "revid": "1573940", "url": "https://it.wikipedia.org/wiki?curid=2122668", "title": "Anomaluridae", "text": "Gli Anomaluridi (Anomaluridae ) sono una famiglia di roditori noti come \"anomaluri\" o \"scoiattoli volanti africani\".\nDescrizione.\nDimensioni.\nSi tratta di roditori con la lunghezza della testa e del corpo tra 63 e 460\u00a0mm, la lunghezza della coda tra 83 e 450\u00a0mm e un peso fino a 1,4\u00a0kg.\nCaratteristiche ossee e dentarie.\nIl cranio \u00e8 robusto e relativamente appiattito dorsalmente, curvandosi posteriormente verso le ossa occipitali. Il rostro \u00e8 corto, talvolta sono presenti delle creste sopra-orbitali delicate. Le arcate zigomatiche sono lunghe e curvate verso l'esterno. La disposizione del muscolo massetere \u00e8 tipicamente Istricognato (\"Fig.1\"), il foro infra-orbitale \u00e8 grande e di forma ellittica. Sono assenti processi post-orbitali, i fori palatali anteriori sono corti e stretti mentre le bolle timpaniche sono relativamente grandi. La mandibola \u00e8 di tipo Sciurognato (\"Fig.2\"). Gli incisivi anteriori sono lisci, ortodonti, ovvero con le punte dirette verso il basso e sono di colore arancione. I denti masticatori, un premolare e tre molari su ogni semi-arcata hanno una corona piatta e la superficie occlusale formata da creste trasversali ben sviluppate.\nAspetto.\nL'aspetto \u00e8 simile a quello di uno scoiattolo volante, con una testa grande e rotonda, il muso breve e gli occhi grandi e sporgenti. La caratteristica comune a tutte le specie \u00e8 la presenza di due file di scaglie alla base ventrale della coda, la cui funzione \u00e8 quella di fornire un ulteriore appiglio ai tronchi degli alberi durante gli spostamenti. Inoltre \u00e8 presente, eccetto che nel genere \"Zenkerella\", un patagio su ogni lato del corpo, teso tra l'arto superiore e quello inferiore e un altro che include la porzione basale della coda tra i due arti inferiori. Una proiezione cartilaginea situata sul gomito aiuta il sostentamento di questa membrana, la quale \u00e8 completamente ripiegata e non visibile quando l'animale cammina o si arrampica. La pelliccia \u00e8 lunga e molto soffice e riveste densamente tutto il corpo. Il colore delle parti dorsali variano notevolmente anche all'interno di ogni specie ma solitamente \u00e8 una tinta di brunastro, mentre le parti ventrali sono pi\u00f9 chiare o bianche. Le orecchie sono grandi, prive di peli e situate in alto sul capo. Sono presenti quattro dita sulle zampe anteriori e cinque sui piedi, ognuno munito di un artiglio robusto, affilato e ricurvo. La coda \u00e8 pi\u00f9 corta della testa e del corpo, \u00e8 solitamente sottile alla base per poi allargarsi e divenire cespugliosa verso l'estremit\u00e0. Le femmine hanno due paia di mammelle toraciche.\nDistribuzione ed Habitat.\nSi tratta di roditori arboricoli ampiamente diffusi nell'Africa subsahariana.\nTassonomia.\nLa famiglia comprende 3 generi:\nEvoluzione.\nLe sette specie viventi di Anomaluridi rappresentano vestigia specializzate di un antico gruppo di roditori unicamente africano che fu pi\u00f9 diversificato ed abbondante nell'Oligocene. La diversit\u00e0 molto probabilmente si dissolse successivamente a causa dell'influenza di altre famiglie di roditori in competizione con essi, i quali invasero l'Africa dell'Eurasia nel Miocene o pi\u00f9 tardi. Gli Anomaluridi si sono evoluti indipendentemente dagli equivalenti roditori volanti dell'Eurasia e delle Americhe e dai marsupiali volanti australiani. La loro sopravvivenza fino ad oggi sembra essersi basata sull'aver occupato una nicchia ecologica attraverso un modo unico e vincente di spostarsi nella volta forestale prima di qualsiasi altro roditore."}
{"id": "2122678", "revid": "339392", "url": "https://it.wikipedia.org/wiki?curid=2122678", "title": "Abdel Ghezzal", "text": ""}
{"id": "2122680", "revid": "726373", "url": "https://it.wikipedia.org/wiki?curid=2122680", "title": "Classe lavoratrice", "text": "Classe lavoratrice (ing. \"working class\", fr. \"classe ouvri\u00e8re\") \u00e8 una locuzione che indica, nella scala sociale, il gruppo che privilegia come fonte di reddito il lavoro, rispetto ad altri cespiti di entrata economica (es. rendita).\nTerminologia.\nLa locuzione ha diverso significato al singolare ed al plurale.\nDal diritto europeo e dal diritto del lavoro si ricava che .\nSociologia.\nFriedrich Engels ha teorizzato un ruolo egemonico della classe operaia rispetto al complesso delle classi lavoratrici: \"finch\u00e9 le classi proprietarie, oltre a non sentir alcun necessit\u00e0 di liberazione, si oppongono con tutte le forze alla liberazione della classe lavoratrice, allora la classe operaia sar\u00e0 costretta ad iniziare e a compiere da sola la rivoluzione sociale\".\nLa definizione marxista si applica alla divisione del lavoro del capitalismo primigenio: nella misura in cui la scala sociale \u00e8 andata evolvendosi, la definizione delle classi lavoratrici risente anche dei redditi misti e del ruolo che le loro rappresentanze esercitano nelle democrazie moderne.\nRappresentativit\u00e0 delle classi lavoratrici negli organi nell'Unione europea.\nNel diritto europeo il pi\u00f9 importante esempio di organismo corporativo moderno rappresentativo delle \"classi lavoratrici\" \u00e8 il Comitato economico e sociale europeo (CESE), composto di 344 membri in rappresentanza della popolazione e delle categorie degli stati membri dell'Unione europea. In base all'articolo 257 del Trattato di Roma, come modificato dal Trattato di Nizza: \"Il comitato \u00e8 costituito da rappresentanti delle varie componenti di carattere economico e sociale della societ\u00e0 civile organizzata, in particolare dei produttori, agricoltori, vettori, lavoratori, commercianti e artigiani, nonch\u00e9 delle libere professioni, dei consumatori e dell'interesse generale\"."}
{"id": "2122681", "revid": "327653", "url": "https://it.wikipedia.org/wiki?curid=2122681", "title": "Ha'aretz", "text": ""}
{"id": "2122682", "revid": "124040119", "url": "https://it.wikipedia.org/wiki?curid=2122682", "title": "Mykal Riley", "text": ""}
{"id": "2122683", "revid": "30445", "url": "https://it.wikipedia.org/wiki?curid=2122683", "title": "Dolichotis", "text": "Il mar\u00e0 (Dolichotis, ), detto anche lepre di Patagonia, \u00e8 un mammifero, la cui forma morfologica ricorda sia la cavia che la lepre (dove mostrano una similitudine anche comportamentale per via dei caratteristici salti e corse). Tuttavia la sua somiglianza alla lepre \u00e8 un caso di convergenza evolutiva, ma non sono specie imparentate. Infatti il Dolichotis \u00e8 un roditore, stretto parente delle cavie, mentre la lepre appartiene ai lagomorfi.\nVi sono due specie di mar\u00e0: il mar\u00e0 della Patagonia, \"Dolichotis patagonum\" (pi\u00f9 grande nelle dimensioni), e il mar\u00e0 del Chaco, \"Dolichotis salinicola\". Le dimensioni variano da 75 a 45\u00a0cm di lunghezza, con 4 dita nelle zampe anteriori.\nDistribuzione.\nRoditori diurni, diffusi nell'America del Sud, soprattutto in Argentina, dove l'allevamento delle pecore, l'introduzione della lepre con le sue malattie e la rapida diffusione hanno comportato una diminuzione delle due specie. Le femmine partoriscono da 2 ai 5 figli e durante i periodi di gestazione passano buona parte della giornata alla ricerca di cibo mentre i maschi se ne restano sui prati, all'erta per l'arrivo di eventuali predatori.\nBibliografia.\nhttps://web.archive.org/web/20120905133613/http://nationalzoo.si.edu/Animals/SmallMammals/fact-mara.cfm%3Cbr /&gt;\nhttps://web.archive.org/web/20061208052650/http://www.blackpineanimalpark.com/Animals/patagonian_cavy.htm\nhttps://web.archive.org/web/20070324090740/http://fridayanimal.com/18-260805.php%3Cbr /&gt;\nhttps://web.archive.org/web/20080315210815/http://www.hoglezoo.org/animals/view.php?id=146%3Cbr /&gt;\nhttps://web.archive.org/web/20080316004307/http://sparky.twmuseums.org.uk/details/index.php?name=01_506.jpg&amp;id=TWCMS:2001.506&amp;q=&amp;t=1&amp;c=&amp;parent=random&amp;querystr=&amp;img=0"}
{"id": "2122693", "revid": "718859", "url": "https://it.wikipedia.org/wiki?curid=2122693", "title": "Risoluzione 194 dell'Assemblea generale delle Nazioni Unite", "text": "La risoluzione 194 dell'Assemblea Generale dell'ONU \u00e8 stata approvata l'11 dicembre 1948, verso la fine della guerra arabo-israeliana. La risoluzione esprime apprezzamento per gli sforzi dell'Inviato delle Nazioni Unite Folke Bernadotte dopo il suo assassinio da parte dei membri della Banda Stern. Si occupa della situazione nella regione della Palestina, al momento, stabilire e definire il ruolo di una Commissione di Conciliazione delle Nazioni Unite come organizzazione per facilitare la pace nella regione.\nLa risoluzione si compone di 15 articoli, il pi\u00f9 citato dei quali sono:\nReazioni.\nMolti degli articoli della risoluzione sono stati ampiamente ignorati da tutte le parti interessate sino a questo giorno, poich\u00e9 le raccomandazioni dell'Assemblea Generale non sono giuridicamente vincolanti."}
{"id": "2122698", "revid": "767487", "url": "https://it.wikipedia.org/wiki?curid=2122698", "title": "Andre Collins", "text": "Carriera in Italia.\nDopo una carriera universitaria iniziata con la vittoria del titolo NCAA 2002 con i Maryland Terrapins al suo anno da freshman, si trasferisce al Basket Club Ferrara, con cui disputa in totale tre campionati, due di Legadue e uno di Serie A. In Legadue contribuisce attivamente alla conquista della promozione in massima serie del club ferrarese.\nIn Serie A chiude al terzo posto nella classifica marcatori (media di 17,5 punti), decimo in quella degli assist e secondo nelle palle recuperate. Con 33,5 minuti \u00e8 stato anche il terzo giocatore pi\u00f9 utilizzato del campionato.\nNella stagione 2009-10 firma un contratto con la Virtus Bologna. Nel 2010-11 si trasferisce alla Victoria Libertas Pesaro e, terminata l'esperienza pesarese, firma per la Juvecaserta. Nel 2012 si trasferisce in Turchia al Gaziantep, e dopo una sola stagione rientra in Italia al Basket Barcellona."}
{"id": "2122701", "revid": "767487", "url": "https://it.wikipedia.org/wiki?curid=2122701", "title": "Classe T-58", "text": "Le unit\u00e0 appartenenti alla classe T-58 (progetto 264 secondo la classificazione russa) sono dragamine di progetto e costruzione sovietica, entrati in servizio tra il 1957 ed il 1960.\nSviluppo.\nIl requisito per queste navi venne emesso nel 1949, ed il primo esemplare fu completato nel 1957. Si trattava di mezzi pi\u00f9 perfezionati rispetto ai precedenti T-43. Infatti, le dimensioni erano maggiori, l'armamento era decisamente pi\u00f9 pesante e le stesse capacit\u00e0 di dragaggio delle mine erano state notevolmente incrementate con strumentazione pi\u00f9 avanzata.\nLe navi avevano lo scafo in acciaio, e la propulsione era assicurata da tre motori Diesel, che erano sistemati su due livelli in modo da contenere le dimensioni dei battelli. Non erano previste particolari contromisure per ridurre la traccia acustica.\nTutte le navi, di progetto, erano state equipaggiate fin dall'inizio con un sistema di protezione NBC.\nVersioni.\nComplessivamente, ne furono realizzati 58 esemplari (45 secondo altre fonti, 24 nella versione di base), in versioni diverse.\nDragamine.\nLa versione base, progettata per svolgere operazioni di dragaggio delle mine, fu realizzata tra il 1957 ed il 1961. Verso gli anni settanta, furono tutti ritirati dal servizio, con l'eccezione di quelli convertiti o destinati ad altri usi. Due esemplari risultano esportati (Guinea e Yemen).\nPattugliamento.\nLa versione da pattugliamento fu realizzata convertendo e riclassificando alcuni esemplari nel 1978. Le caratteristiche tecniche erano praticamente le stesse (leggermente inferiore risultava il dislocamento a vuoto, pari a 725 tonnellate). I cannoni da 25\u00a0mm erano stati rimossi, ed il numero di mine era stato portato a 18. Piuttosto completa era la dotazione elettronica: radar Don-2 (navigazione), Muff Cob (controllo del fuoco) e Spin Trough (ricerca aerea). Erano anche in grado di svolgere ruoli di guerra elettronica, grazie a due Watch Dog. La conversione riguard\u00f2 19 esemplari, utilizzati sia dalla marina (classificazione: SKR) sia dal servizio navale del KGB (classificazione: PSKR).\nRadar picket.\nLa versione da scoperta radar (\u201cradar picket\u201d, letteralmente picchetto radar) fu realizzata convertendo tre esemplari tra il 1979 ed il 1983. La conversione fu effettuata presso il cantiere navale Izhora, a San Pietroburgo.\nTale versione differiva notevolmente rispetto a quella base. Infatti, il dislocamento era di 760 tonnellate a vuoto ed 880 a pieno carico, mentre l'equipaggio era stato portato a circa 100 elementi. La velocit\u00e0 massima era leggermente inferiore (17 nodi). Molto pi\u00f9 potente era l'armamento, che comprendeva due lanciatori quadrupli per missili antiaerei SA-N-5 (16 missili complessivi). Il numero di armi da 57\u00a0mm era stato portato a due, mentre i cannoni da 25\u00a0mm erano stati sostituiti da altrettanti da 30\u00a0mm.\nLa dotazione elettronica comprendeva quattro radar: Big Net (ricerca aerea), Muff Cob (controllo del fuoco), Spin Trough e Strut Curve (entrambi da ricerca aerea).\nSalvataggio.\nAlcuni esemplari vennero modificati mentre erano ancora in costruzione, e completati come navi per il supporto di sottomarini in difficolt\u00e0. Questa particolare variante \u00e8 nota anche come classe Valday.\nSi trattava di unit\u00e0 di dimensioni maggiori rispetto alla versione base. Infatti, il dislocamento era di 815 tonnellate a vuoto e di 930 a pieno carico, mentre le dimensioni dello scafo raggiungevano i 71,7 metri di lunghezza, i 9,6 di larghezza ed i 2,7 di altezza. La velocit\u00e0 era di 17 nodi, e l'autonomia poteva raggiungere le 2.500 miglia a 12 nodi. L'equipaggio comprendeva 60 elementi. Non era previsto armamento, per\u00f2 i Valday erano dotati, oltre che di equipaggiamento per le ricerche in profondit\u00e0, anche con una capsula di salvataggio. I radar imbarcati erano uno o due Don-2 (navigazione) ed uno Spin Trough (ricerca). Quest'ultimo non era presente su tutti gli esemplari.\nComplessivamente, furono undici le navi completate con questo standard, alla fine degli anni cinquanta.\nAltri utilizzi.\nI T-58 non pi\u00f9 utilizzate per compiti di dragaggio mine, che non furono demoliti oppure modificati come riportato sopra, servirono la marina sovietica in altri compiti come navi ausiliarie. Infatti, alcuni vennero utilizzati per scopi sperimentali, come i test per nuovi sistemi d'arma. Uno venne modificato per la raccolta di informazioni di intelligence, e prest\u00f2 servizio con il nome di \"Gidrolog\".\nServizio.\nI T-58 prestarono servizio, in varie versioni, nella marina sovietica fino al 1990, anche se sei ha notizia di esemplari attivi almeno fino al 2002. Le esportazioni furono piuttosto limitate."}
{"id": "2122702", "revid": "281901", "url": "https://it.wikipedia.org/wiki?curid=2122702", "title": "Leptocephalus", "text": ""}
{"id": "2122703", "revid": "20673098", "url": "https://it.wikipedia.org/wiki?curid=2122703", "title": "Formaggio Grana", "text": ""}
{"id": "2122711", "revid": "39224", "url": "https://it.wikipedia.org/wiki?curid=2122711", "title": "Altomedievale", "text": ""}
{"id": "2122713", "revid": "767487", "url": "https://it.wikipedia.org/wiki?curid=2122713", "title": "Marianna Cataldi", "text": "Biografia.\nNasce a Taranto, dove \u00e8 cresciuta e si \u00e8 formata musicalmente, ma risiede a Milano dal 1995.\nInizia ad esibirsi dal vivo da piccola, all'et\u00e0 di 4 anni, durante feste di piazza; si iscrive poi al Paisiello di Taranto, dove studia teoria e solfeggio, pianoforte, canto corale e canto lirico (sotto la guida del basso maestro Giacomo Colafelice).\nAcquisisce cos\u00ec una tecnica personale, la sua tecnica istintiva (con la particolarit\u00e0 del registro di fischio) insieme a quella classica che, uniti alla passione per il canto e ad una tenace ricerca in vari stili vocali, le permettono di spaziare con personalit\u00e0 in diversi generi musicali: pop, musical, funky, pop/lirico, rock, dance, blues, soul-jazz e gospel.\nSi trasferisce poi a Milano e, nel 1995, debutta con il suo primo album, \"Marianna Cataldi\", pubblicato dalla Synthesis, distribuito Disco pi\u00f9, e di cui \u00e8 autrice sia delle musiche che dei testi di tutte le canzoni (tranne \"Tua mai\", scritta in collaborazione con Mario Rosini). In alcuni di questi brani si possono ascoltare i cosiddetti sovracuti del suo registro di fischio.\nNello stesso anno realizza una cover dance di \"Wuthering heights\", il primo successo di Kate Bush; il vinile contiene anche il brano inedito \"Dangerous Time\", scritto da Marianna e Antonello Martina.\nNel 1996 si trasferisce definitivamente a Milano; collabora come cantante con il compositore Silvio Amato, grazie al quale inizia a collaborare con le reti del gruppo Mediaset, realizzando, come solista, spot televisivi (tra cui Honda, Arena, ecc.), sigle di film per la tv (\"Non chiamatemi pap\u00e0\" con Jerry Cal\u00e0 e Umberto Smaila, trasmesso su Canale 5), sigle per la cinematografia (Pok\u00e9mon, Pokemon 2 e 3, e \"Senza movente\", film della Warner Bros.), la sigla del cartone animato \"Coccinella\" (in onda su TMC2), jingles radiofonici (tra cui \"Radio Capital\"), il jingle vocale di TMC2, il jingle natalizio istituzionale di TMC (in cui era voce solista insieme ad Alex Baroni), varie raccolte di cover natalizie e cover di brani internazionali (vedi pagina discografia del suo sito personale), registra la canzone della \"Sirenetta\" della Disney per la compilation di Gardaland, messa in scena nello spettacolo \"La sirenetta on ice\" nel 2006, dove \u00e8 solista della canzone della sirenetta, versione jazz.\nIn qualit\u00e0 di corista registra invece le colonne sonore italiane dei musical \"Victor Victoria\" e \"Il Mago di Oz\", sigle di programmi televisivi (Zelig, Paperissima, La sai l'ultima, Il brutto anatroccolo, Striscia la notizia, Bellezze al bagno, etc...) il disco \"Les nuit d'Africa\" (con Rossana Casale, Elio e Fabio Concato), lo spettacolo di presentazione del disco del comico \"Olmo\" (da Mai dire Gol, Italia 1) e diversi jingles Natalizi di Mediaset.\nNel 1998 la Disney la sceglie come voce leader nella versione italiana di \"Mulan\": nella colonna sonora del film d'animazione Marianna interpreta le canzoni \"Riflesso\" e \"Molto onore ci darai\".\nL'anno successivo fa parte del cast (come cantante e ballerina) della trasmissione di Canale 5 \"Tiramisu\", presentata da Pippo Baudo con la regia di Gino Landi; nel 2000 \u00e8 voce solista nella trasmissione \"La canzone del secolo\", presentato da Baudo in prima serata su Canale 5 e con l'orchestra diretta dal maestro Caruso e la regia di Pingitore; continua le partecipazione come cantante delle orchestre di diverse trasmissioni televisive, tra cui \"Passaparola\", il quiz presentato da Gerry Scotti, in cui \u00e8 cantante nell'orchestra del maestro Luca Orioli per alcune puntate, e nel 2003 \u00e8 cantante dell'orchestra del m\u00b0 Vince Tempera, nelle 5 puntate della trasmissione musicale \"Io tra di voi\", presentato in prima serata da Iva Zanicchi su Rete 4.\nNel 2004 \u00e8 autrice della sigla del quiz televisivo di Marco Mazzocchi (\"Prima o poi\") su Rai 2, e nel 2005 delle musiche della trasmissione di Rai 3 \"Screensaver\".\nMarianna \u00e8 anche la voce interprete della sigla \"Dolce follia\" della soap-opera \"La forza del desiderio\" e delle sue romanze \"Amo Amor\" e \"Potevamo Esser Felici\" (in onda su \"Rete 4\" dal 2004 e in onda su \"Lady Channel\" da agosto 2010); \u00e8 la voce solista della sigla delle tredici edizioni del reality show prima su Rai 2 e poi su Canale 5 \"L'isola dei famosi\".\nNel 2009 Marianna Cataldi \u00e8 l'interprete della romanza lirica in dialetto calabrese\n\"Genti du suli\" (di Vincenzo Ricca), colonna sonora del docufilm \"Emigranti\" di Marco Ottavio Graziano per Rai Trade. Tutta la colonna sonora del film, contenente 12 brani, \u00e8 prodotta da Soundiva ed \u00e8 in vendita su iTunes e tutti i portali digitali.\nNel 2011 esce a gennaio l'album \"Art In Heart\", che raccoglie brani da colonna sonora da lei cantate e/o composte con alcuni inediti, tra cui un brano per solo pianoforte in stile classico/moderno da lei suonato e composto, in vendita in tutti gli stores on line da dicembre 2010.\nNel 2011 esce il suo singolo \"I Need You To Survive\", scritto e composto da lei, che viene poi incluso nella colonna sonora italiana del film \"2012 - L'Avvento del male\" della 20th Century Fox.\nHa scritto anche brani strumentali ad uso televisivo e pubblicitario; si dedica inoltre all'insegnamento del canto.\nAll'attivit\u00e0 discografica ha sempre affiancato un'intensa attivit\u00e0 dal vivo (con il suo gruppo soul-funky) ed un'incessante attivit\u00e0 di studio (come cantante, come produttore artistico di diverse etichette indipendenti e come vocal coach, tra cui spiccano le collaborazioni con la Stage Entertainment come vocal coach nei musicals LA FEBBRE DEL SABATO SERA e SISTER ACT).\nL'11 maggio 2012 esce in tutte le sale Italiane il film \"100 metri dal paradiso\", diretto da Raffaele Verzillo, la cui sigla finale \"Sopra il filo\" \u00e8 composta da Marianna Cataldi per la musica, mentre il testo \u00e8 scritto insieme ad Arianna Bergamaschi, interprete del brano e attrice nel film.\nIl 30 ottobre 2012 esce l'album \"La forza del desiderio\", registrato con la \"Budapest Scoring Symphonic Orchestra\" a Milano e a Roma e masterizzato negli Abbey Road Studios a Londra, che contiene i brani tratti dalla colonna sonora della telenovela \"La forza del desiderio\", di cui Marianna \u00e8 l'interprete originale, alcune versioni italiane di altre famose colonne sonore, un suo brano inedito \"Sangue dell'anima\", e una rielaborazione in italiano, per voce e orchestra, della \"Sonata per pianoforte n. 14\" di Ludwig van Beethoven, di cui Marianna \u00e8 autrice del testo \"Morir d'amor\", che viene scelto da Corrado Giordani, coreografo della Nazionale Italiana di Pattinaggio su ghiaccio, per lo \"Short Program\" dei campioni italiani in carica, Valentina Marchei e Ond\u0159ej Hot\u00e1rek.\nIl 22 maggio 2015 esce la riedizione internazionale (booklet in 3 lingue) del precedente album, distribuita dalla Sony in Germania, Austria e Svizzera e dalla Naxos Records nel resto del mondo, con l'aggiunta del brano \"Meggie's theme\", suo riadattamento italiano del brano \"Anywhere the heart goes\", tratto dalla colonna sonora di \"Uccelli di rovo\" di Henry Mancini.\nNello stesso anno, a novembre, partecipa come ospite nel brano \"You are Holy\", contenuta nell'album \"A Joyful Prayer\" del gruppo corale \"The Lift Your Voice Gospel Choir\", e nello stesso mese \"Morir d'amor\" viene pubblicato come singolo."}
{"id": "2122715", "revid": "4252", "url": "https://it.wikipedia.org/wiki?curid=2122715", "title": "Desmanini", "text": "I Desmanini sono una trib\u00f9 di mammiferi della famiglia Talpidae.\nQuesta trib\u00f9 comprende due specie di insettivori acquatici o semi-acquatici che vivono in Europa.\nEntrambe le specie sono considerate vulnerabili.\nHanno zampe palmate e quelle anteriori non sono adatte per scavare.\nTassonomia.\nLa famiglia comprende i seguenti generi e specie:\nLa famiglia comprendeva i seguenti generi estinti:"}
{"id": "2122728", "revid": "1985", "url": "https://it.wikipedia.org/wiki?curid=2122728", "title": "Tigella", "text": ""}
{"id": "2122730", "revid": "308548", "url": "https://it.wikipedia.org/wiki?curid=2122730", "title": "Felis silvestris lybica", "text": "Il gatto selvatico africano (Felis silvestris lybica ), noto anche come gatto del deserto, \u00e8 una sottospecie di gatto selvatico (\"F. silvestris\"). Sembra essersi separato dalle altre sottospecie circa 131.000 anni fa. Alcuni esemplari di \"F. s. lybica\" addomesticati per la prima volta in Medio Oriente circa 10.000 anni fa sono gli antenati del gatto domestico. Resti di gatti addomesticati sono stati trovati a Cipro in sepolture risalenti a 9500 anni fa.\nDescrizione.\nIl gatto selvatico africano \u00e8 di colore variabile dal marrone sabbia al grigio-giallo, con strisce nere sulla coda. Ha il mantello pi\u00f9 corto di quello della sottospecie europea ed \u00e8 anche molto pi\u00f9 piccolo: la lunghezza testa-corpo \u00e8 di 45\u201375\u00a0cm, quella della coda di 20\u201338\u00a0cm e il peso di 3-6,5\u00a0kg.\nDistribuzione e habitat.\nIl gatto selvatico africano, diffuso in Africa e Medio Oriente, occupa una vasta gamma di habitat: steppe, savane e aree arbustive. Nelle regioni pi\u00f9 aride viene sostituito dal gatto delle sabbie (\"Felis margarita\").\nBiologia.\nIl gatto selvatico africano si nutre principalmente di topi, ratti e altri piccoli mammiferi. Se ne ha l'opportunit\u00e0 cattura anche uccelli, rettili, anfibi e insetti. Si avvicina lentamente alla preda e le balza addosso non appena questa entra nel suo raggio di azione (circa un metro). \u00c8 attivo soprattutto durante la notte e al tramonto. Quando \u00e8 minacciato rizza il pelo del dorso per sembrare pi\u00f9 grande e intimidire cos\u00ec l'avversario. Durante il giorno rimane solitamente nascosto nella boscaglia, nonostante esca all'aperto nelle giornate nuvolose. I territori dei maschi si sovrappongono a quelli di pi\u00f9 femmine; ciascun occupante difende la propria area dagli eventuali intrusi. La femmina d\u00e0 alla luce da due a sei piccoli, in media tre. Il gatto selvatico africano trova riparo in tane o cavit\u00e0 del terreno, nelle quali partorisce. La gestazione dura tra i 56 e i 69 giorni. I piccoli nascono ciechi e necessitano di tutte le cure della madre. La maggior parte di essi nasce nel corso della stagione delle piogge, quando vi \u00e8 cibo a sufficienza. Rimangono con la madre per cinque o sei mesi e raggiungono la maturit\u00e0 sessuale a un anno di et\u00e0.\nOrigine della sottospecie.\nSulla base dei dati ricavati dallo studio del DNA mitocondriale di 979 gatti domestici e selvatici di Europa, Asia e Africa, gli studiosi hanno scoperto che \"Felis silvestris lybica\" si \u00e8 separato dal gatto selvatico europeo circa 173.000 anni fa e dalla sottospecie asiatica \"F. s. ornata\" e da \"F. s. cafra\" circa 131.000 anni fa. Circa 10.000 anni fa alcuni esemplari di \"Felis silvestris lybica\" vennero addomesticati in Medio Oriente. Tutti i moderni gatti domestici derivano da almeno cinque \u00abEve mitocondriali\u00bb. Nessuna delle altre sottospecie di \"Felis silvestris\" \u00e8 stata coinvolta nel fenomeno di addomesticamento, ma il loro mtDNA \u00e8 risultato contaminato dall'incrocio con gatti inselvatichiti. Attualmente l'unica organizzazione che ha sviluppato un programma specifico per la conservazione del gatto selvatico africano e la riduzione dell'inquinamento genetico ad opera degli accoppiamenti con i gatti domestici \u00e8 Alley Cat Rescue.\nSottospecie prossima del gatto selvatico africano \u00e8 quello sardo.\nFilatelia.\nLe poste libiche (Compagnia Generale di Poste e Telecomunicazioni, GPTC), in cooperazione con il WWF, dedicarono un'apposita serie di francobolli al \"Felis silvestris lybica\" il 1\u00ba novembre 1997. La serie comprendeva quattro francobolli di piccolo formato e venne distribuita in due mandate."}
{"id": "2122732", "revid": "436907", "url": "https://it.wikipedia.org/wiki?curid=2122732", "title": "Three Wishes (Spyro Gyra)", "text": "Three Wishes \u00e8 il quattordicesimo album in studio del gruppo musicale statunitense Spyro Gyra, pubblicato il 12 marzo 1992.\nTracce.\n\"Jennifer's Lullaby\" \u00e8 dedicata alla memoria di Stan Getz."}
{"id": "2122735", "revid": "30274", "url": "https://it.wikipedia.org/wiki?curid=2122735", "title": "Curva B\u00e9zier", "text": ""}
{"id": "2122740", "revid": "20673423", "url": "https://it.wikipedia.org/wiki?curid=2122740", "title": "Lysozyme", "text": ""}
{"id": "2122741", "revid": "10473", "url": "https://it.wikipedia.org/wiki?curid=2122741", "title": "Prestito Vitalizio Ipotecario", "text": ""}
{"id": "2122742", "revid": "1543377", "url": "https://it.wikipedia.org/wiki?curid=2122742", "title": "Samih al-Qasim", "text": "Di famiglia drusa, scriveva in arabo e il suo nome \u00e8 associato alla rivoluzione e alla resistenza del popolo palestinese d'Israele. Fondatore del giornale \"Kol al-Arab\", \u00e8 stato membro del Partito Comunista di Israele (\"Rakah\").\nBiografia.\nAl-Qasim \u00e8 nato nel 1939 nella citt\u00e0 di Zarqa nel nord della Transgiordania,oggi Giordania, mentre suo padre era nella Legione Araba del re Abd Allah I di Giordania. Egli proveniva da una famiglia drusa dalla citt\u00e0 di Rameh in Alta Galilea. Ha finito la scuola secondaria a Nazaret. La sua famiglia costretta ad abbandonare la sua casa in seguito alla guerra (Nakba) del 1948.\nNel suo libro su Principi e Arte, egli spiega,\nAl-Qasim ha scritto 24 volumi di poesia e pubblicato sei raccolte di poesie. Le sue poesie sono, in genere, relativamente brevi, alcune di soli due versi.\nCome giornalista ha lavorato per i quotidiani \"al-Ittihad\", \"al-Jadid\", \"Index\"."}
{"id": "2122743", "revid": "640277", "url": "https://it.wikipedia.org/wiki?curid=2122743", "title": "Gruidae", "text": "I Gruidi (Gruidae ) sono una famiglia dell'ordine dei Gruiformi il cui unico rappresentante originario dell'Europa centrale e settentrionale \u00e8 la gru cenerina. Con il loro collo lungo e le zampe lunghe, le gru ricordano nell'aspetto i Ciconiiformi, con i quali non sono affatto imparentate. Rappresentate con 15 specie, sono diffuse in tutto il mondo e mancano solo in Sudamerica e in Antartide. La maggiore diversit\u00e0 di specie si riscontra in Asia e in Africa.\nMolte specie si riproducono solo a partire dal quarto o quinto anno di vita e il tasso di mortalit\u00e0 dei giovani \u00e8 elevato. \u00c8 quindi molto difficile per loro compensare le perdite degli effettivi. Molte specie sono pertanto molto vulnerabili. Tra queste ricordiamo la gru americana, la gru della Manciuria e la gru siberiana.\nDescrizione.\nLe gru sono uccelli di dimensioni grandi o molto grandi che, con il loro collo lungo e le lunghe zampe, ricordano le cicogne e gli aironi. Con una lunghezza del corpo compresa tra 90 e 150 cm, sono tra i pi\u00f9 grandi uccelli del mondo. La gru antigone, che si erge verticalmente da terra fino a raggiungere i 176 cm di altezza alla sommit\u00e0 del capo, \u00e8 pi\u00f9 alta di qualsiasi altro uccello in grado di volare. Il peso pu\u00f2 raggiungere i 12 kg (nella gru della Manciuria). I maschi sono leggermente pi\u00f9 grandi e pi\u00f9 pesanti delle femmine, ma per il resto non vi \u00e8 dimorfismo sessuale.\nIl piumaggio delle gru \u00e8 dominato dai toni grigi e bianchi. In linea generale, le specie pi\u00f9 settentrionali sono caratterizzate da piumaggi pi\u00f9 chiari e da dimensioni maggiori, mentre procedendo verso sud le specie diventano pi\u00f9 scure e pi\u00f9 piccole. Piume nere si trovano soprattutto su collo, coda e remiganti, ma non in tutte le specie. Solamente la damigella di Numidia e la gru del paradiso hanno la testa interamente ricoperta di piume. In altre gru spicca una zona di pelle nuda di colore rosso brillante, pi\u00f9 o meno pronunciata. La gru caruncolata presenta anche due cospicue caruncole che pendono dalla gola. Le gru coronate hanno una caruncola pi\u00f9 piccola e una cresta di piume gialle sulla sommit\u00e0 del capo.\nCome le cicogne, le gru volano con il collo teso, mentre gli aironi volano con il collo piegato a forma di S. Le zampe vengono allungate orizzontalmente all'indietro. Nelle gru coronate il piede \u00e8 chiaramente anisodattilo, cio\u00e8 con tre dita rivolte in avanti e una all'indietro. Al contrario, nelle altre gru (sottofamiglia Gruinae) il dito posteriore \u00e8 solo abbozzato.\nDal punto di vista anatomico, nei rappresentanti della sottofamiglia Gruinae \u00e8 degna di nota la trachea notevolmente ingrandita, i cui anelli ossei sono fusi con lo sterno. Questa caratteristica, assente nelle gru coronate, viene sfruttata per produrre forti richiami.\nDi conseguenza, le vocalizzazioni delle gru coronate sono relativamente deboli, mentre le gru del genere \"Grus\" possono emettere richiami estremamente forti simili allo squillo di una tromba. Il tipico reportorio vocale delle gru include un richiamo di contatto, un richiamo di allerta, un richiamo emesso prima della partenza e un richiamo in duetto che accompagna l'accoppiamento. Quest'ultimo \u00e8 di gran lunga il pi\u00f9 forte.\nDistribuzione e habitat.\nRappresentanti di questa famiglia si possono trovare in tutti i continenti del mondo ad eccezione dell'Antartide e del Sudamerica. La maggior parte delle specie della sottofamiglia Gruinae abitano le regioni artiche e temperate dell'emisfero settentrionale; fanno eccezione la gru caruncolata e la gru del paradiso dell'Africa subsahariana, la gru antigone dell'Asia meridionale e la gru brolga australiana. Le gru coronate sono esclusive delle regioni tropicali e subtropicali dell'Asia. Nelle isole britanniche le gru cenerine furono sterminate nel XVII secolo, ma dal 2010, sotto l'egida del \"Great Crane Project\", i conservazionisti stanno cercando di reintrodurre la specie nel sud dell'Inghilterra.\n\"Habitat\" preferiti delle gru sono i paesaggi aperti come la tundra o la savana. Molte specie sono legate all'acqua e pertanto si trovano principalmente in ambienti paludosi. La damigella di Numidia e la gru del paradiso si trovano anche nelle praterie aride e nei semi-deserti.\nMentre alcune specie di gru dei climi caldi sono stanziali, quelle dei climi pi\u00f9 freddi sono uccelli migratori che devono percorrere lunghe distanze di diverse migliaia di chilometri. La gru siberiana si sposta dall'estremo nord della Siberia verso l'Iran, l'India e la Cina meridionale; alcune popolazioni della gru canadese migrano dalle regioni artiche del Canada e dell'Alaska verso la Florida e il Messico. Le gru si muovono in formazione a V ad altitudini di circa 2000 m, eccezionalmente fino a 10.000 m. In un giorno possono coprire, generalmente, distanze di 300 km, a volte anche 800, procedendo ad una velocit\u00e0 compresa tra 60 e 80 km/h.\nBiologia.\nComportamento.\nLe gru sono uccelli diurni che mostrano i maggiori livelli di attivit\u00e0 al mattino e alla sera. Di notte, riposano sugli alberi (le gru coronate) o sul terreno (i Gruinae). Anche se conducono un'esistenza solitaria durante la stagione riproduttiva, negli altri periodi dell'anno sono uccelli particolarmente socievoli che vivono in grandi stormi.\nUn comportamento per cui le gru sono ben note \u00e8 la \u00abdanza\u00bb. Le danze svolgono un ruolo particolare durante la formazione delle coppie e, nelle coppie gi\u00e0 stabilite, servono a rafforzare i legami coniugali. Tuttavia, le danze sono state segnalate anche al di fuori della stagione degli amori e sono chiaramente polifunzionali presso un certo numero di specie. Esse riflettono il benessere degli uccelli e svolgono un certo ruolo nella coesione tra genitori e prole. I pi\u00f9 attivi in questo senso sono gli esemplari giovani e subadulti. Quando danzano, questi uccelli saltellano con le ali spiegate, si flettono sulle zampe, scalciano in aria, emettono forti richiami e lanciano in aria erba e altri oggetti con il becco. L'esatto andamento della danza varia da una specie all'altra.\nDal momento che la maggior parte delle specie di gru sono animali molto territoriali, almeno durante la stagione riproduttiva, le loro posture rituali comprendono anche segnali di minaccia. Anche questi differiscono nella loro forma dettagliata da specie a specie. La gru cenerina, ad esempio, abbassa rapidamente la testa a terra con le ali leggermente sollevate, quindi la risolleva e la ripiega sulla schiena. Allora le ali vengono abbassate e l'uccello emette un richiamo intimidatorio. Nel caso della gru siberiana, che \u00e8 considerata una delle gru pi\u00f9 territoriali e aggressive, le dimostrazioni intimidatorie costituiscono gran parte del comportamento ritualizzato. Tra le sue posture minacciose figura un approccio dimostrativo al rivale, in cui la gru solleva la zampa prima del passo successivo, solleva il collo verticalmente e preme il becco contro il collo.\nAlimentazione.\nLe gru sono uccelli onnivori che si nutrono di sostanze sia di origine vegetale (semi, radici, foglie, erba, noci, bacche) che animale (vermi, molluschi, insetti, crostacei, pesci, rane, lucertole, roditori). Quando vanno in cerca di cibo, le gru si spostano in continuazione, in quanto non tendono mai agguati alle prede restando ferme in un unico punto. La loro dieta pu\u00f2 subire variazioni a seconda delle stagioni.\nLe specie a becco corto (gru cenerina, damigella di Numidia, gru coronata nera, ecc.) pascolano come le oche, nutrendosi di quel che trovano in superficie. Al contrario, le specie a becco lungo (gru siberiana, gru antigone, brolga, ecc.) scavano nel terreno soffice e umido alla ricerca di radici e altri alimenti.\nRiproduzione.\nNelle regioni nord-temperate e polari, la stagione riproduttiva delle gru ha inizio tra aprile e giugno. Al contrario, \u00e8 variabile ai tropici: alcune specie si riproducono durante la stagione delle piogge, altre in qualsiasi momento dell'anno. Le gru sono monogame. Le coppie di solito rimangono insieme fino a quando uno dei due \"partner\" muore. Nel caso una coppia non riesca a riprodursi per pi\u00f9 volte di seguito, tuttavia, i due membri si possono separare prematuramente.\nAll'inizio della stagione riproduttiva, le gru che si sono unite a formare una coppia eseguono le caratteristiche danze. Le coppie gi\u00e0 formatesi in una stagione degli amori precedente non eseguono parate nuziali, ma procedono subito all'accoppiamento. Questo \u00e8 seguito da una reciproca pulizia del piumaggio.\nEntrambi i \"partner\" sono coinvolti nella costruzione del nido. Di solito, le gru nidificano sul terreno; solo le gru coronate costruiscono il nido sugli alberi, ma anche presso di loro questo rappresenta un'eccezione. Le damigelle di Numidia e le gru del paradiso di tanto in tanto non costruiscono nessun nido, ma depongono le uova sulla nuda terra. Normalmente, le gru che nidificano in terreni paludosi costruiscono un nido fatto di materiale vegetale accatastato. La covata \u00e8 costituita da due uova in quasi tutte le specie. Le gru caruncolate a volte depongono un solo uovo, mentre le gru coronate di solito ne depongono tre o quattro. Il colore delle uova \u00e8 bianco o bluastro nelle specie tropicali, pi\u00f9 scuro nelle specie dei climi pi\u00f9 freddi. Le uova scure assorbono la radiazione solare del nord, mentre le uova bianche la riflettono. Le uova della maggior parte delle specie di gru sono ricoperte da un motivo a macchie.\nLa cova dura in media trenta giorni. Ad essa si dedicano entrambi i \"partner\", ma \u00e8 la femmina a svolgere la maggior parte di questo compito. Pertanto la femmina cova per tutta la notte, mentre durante il giorno i due \"partner\" si alternano. Entrambi i genitori partecipano anche all'alimentazione dei piccoli. Questi, tuttavia, si allontanano dal nido dopo pochi giorni e saranno loro stessi ad andare in cerca del cibo di cui necessitano, pur continuando, comunque, a dipendere dalla protezione dei genitori per molto tempo. Le damigelle di Numidia diventano indipendenti dopo 55-60 giorni e le gru caruncolate dopo 90-130 giorni. Spesso solo uno dei giovani riesce a sopravvivere, in quanto il primo che esce dall'uovo \u00e8 pi\u00f9 forte e impedisce al fratello di accedere al cibo. Nella gru siberiana, i genitori con il primogenito lasciano sempre il nido primo che il secondo uovo si schiuda; di conseguenza, il pulcino, una volta nato, rimane da solo e muore di fame.\nEvoluzione.\nIl gruppo pi\u00f9 antico di gru \u00e8 quello delle gru coronate, di cui si conoscono resti fossili risalenti all'Eocene, epoca nella quale vivevano anche in Europa e in Nordamerica. I pi\u00f9 antichi fossili di \u00abvere\u00bb gru (Gruinae), invece, risalgono al Miocene. Nel Wyoming \u00e8 stato rinvenuto un osso della zampa appartenente ad una gru canadese del Pliocene. Nel Pleistocene medio-superiore, molte delle specie di gru odierne erano gi\u00e0 presenti entro i confini del loro areale.\nTassonomia.\nLe gru sono state assegnate all'ordine che da esse prende il nome, quello dei Gruiformi. All'interno di questo ordine, i loro parenti pi\u00f9 stretti sono il rallo gigante o serracura e i trombettieri.\nTradizionalmente, le gru vengono suddivise in due sottofamiglie. Le gru coronate (Balearicinae) sono prive della trachea assai lunga e serpentina propria delle vere gru (Gruinae). Al gruppo delle gru coronate sono ascritte solamente due specie; tutte le altre appartengono ai Gruinae. Tra questi ultimi, il genere \"Grus\" \u00e8 di gran lunga il pi\u00f9 ricco di specie. La classificazione seguente segue quella ufficiale dell'Unione Ornitologica Internazionale, con le correzioni proposte da \"Handbook of the Birds of the World Alive\".\nSottofamiglia Balearicini (Balearicinae)\nSottofamiglia Gruini (Gruinae)\nGrazie alle analisi genetiche molecolari \u00e8 stato possibile studiare le relazioni che intercorrono tra le specie di gru. Le analisi effettuate attraverso l'ibridazione DNA-DNA da Krajewski e le analisi del citocromo \"b\" da Krajewski e Fetzner sono giunte a conclusioni simili. I raggruppamenti di specie a eccezione di \"Grus\" sono risultati monofiletici, mentre quest'ultimo \u00e8 risultato parafiletico per quanto riguarda i generi \"Antigone\", \"Bugeranus\" e \"Anthropoides\". Il cladogramma realizzato da Krajewski e Fetzner si presenta cos\u00ec:\nRapporti con l'uomo.\nCultura popolare.\nEtimologia e denominazione.\nIl nome \u00abgru\u00bb deriva dal latino \"grus\", che a sua volta trae origine dal greco \"geranos\"; la stessa etimologia hanno anche il francese \"grue\" e lo spagnolo \"grulla\", nonch\u00e9 il tedesco \"kranich\" e l'inglese \"crane\", termini strettamente correlati tra loro. Secondo Isidoro di Siviglia \u00e8 possibile che \"grus\" derivi dal latino \"congruere\" (\u00abessere d'accordo\u00bb). Pertanto, tale nome si riferirebbe sia al richiamo simile allo squillo di una tromba di questi uccelli, sia alle posizioni sincrone che assumono durante le loro danze.\nInoltre, gli etimologi hanno anche riscontrato alcuni nomi che derivano da quello delle gru. Ad esempio, alcune bacche simili al mirtillo rosso che le gru amano mangiare (\"Vaccinium oxycoccos\") vengono chiamate in inglese \"cranberries\" (\u00abbacche delle gru\u00bb). Il suo piede simboleggia il dipartirsi delle varie linee nell'albero genealogico tant'\u00e8 vero che ha ispirato il francese antico \"pied-de-grue\", indicante quel particolare disegno dove in cima vi era il capostipite, mentre i suoi discendenti erano via via collegati fra loro da tratti verticali verso il basso: in quegli schemi comparivano spesso dei segni composti di tre linee a forma di freccia aperta che designavano la successione e che furono considerati come l'orma del piede di questo uccello. Poi gli inglesi, ispirandosi a quell'espressione, forgiarono il vocabolo \"pedigree\", che venne a poco a poco a significare \u00abdiscendenza\u00bb. In Italia si \u00e8 cominciato a usare la parola nella seconda met\u00e0 del XIX secolo riservandola per\u00f2 ai cavalli di razza e poi agli animali domestici in genere.\nGru \u00e8 stata battezzata a sua volta la macchina moderna che serve per sollevare carichi e trasportarli da un punto all'altro per la somiglianza del suo braccio mobile con il collo di questo uccello.\nMitologia e culto.\nSiccome era un uccello migratore venne consacrato dai greco-romani a Ermes-Mercurio, il dio che vegliava sui viaggiatori ed era stato anticamente il protettore dei poeti e degli artisti, prima che queste funzioni gli fossero usurpate da Apollo. Il suo volo veniva osservato attentamente dagli auguri antichi che ne traevano indicazioni per il futuro.\nNell'antichit\u00e0 si favoleggiava che fra questi uccelli e i Pigmei, una popolazione situata pi\u00f9 a sud delle sorgenti del Nilo, vigesse un'inimicizia eterna. \u00abA quanto sento dire\u00bb, scriveva Eliano, \u00abanche il popolo dei Pigmei \u00e8 retto a monarchia; ma essendo venuto meno il re, il comando sopra di loro fu assunto da una regina, di nome Gerana, che i Pigmei divinizzarono tributandole onori troppo grandi per un essere umano. A causa di quegli eccessi Gerana cominci\u00f2 a dare segni di pazzia e a disprezzare le dee; diceva, riferendosi in particolare a Era, ad Atena, ad Artemide e Afrodite, che queste divinit\u00e0 non potevano minimamente competere con la sua bellezza. Non riusc\u00ec per\u00f2 a sottrarsi alle conseguenze di simili vaniloqui. Era infatti, sdegnata, la trasform\u00f2 nel pi\u00f9 brutto degli uccelli, cio\u00e8 in una gru, e anche oggi essa continua a combattere contro i Pigmei, colpevoli di averla rovinata e resa pazza con le eccessive manifestazioni di ossequio\u00bb.\nAl mitico episodio allude anche Omero:\nFu sempre Omero a parlare per primo della \u00abdanza delle gru\u00bb, quella che fu eseguita da Teseo all'uscita dal labirinto, poco prima che l'eroe ripartisse con Arianna; tale danza era collegata al labirinto: K\u00e1roly Ker\u00e9nyi spiega la correlazione col fatto che la gru \u00e8 un uccello migratore che va e ritorna, come Teseo che va e torna dal labirinto.\nIn Grecia si narrava che durante il diluvio Deucalione fu salvato da uno stormo di gru che lo guid\u00f2 sul monte Gerania, che significa \u00abil monte delle gru\u00bb (dal greco \"gh\u00e9ranos\", che designa questo uccello).\nNella stessa area simbolica si situa anche una leggenda greca secondo la quale il celebre poeta Ibico, nato a Reggio nella Magna Grecia, era stato ucciso da alcuni ladroni. Nessuno sarebbe riuscito a scoprire gli assassini se uno stormo di gru non li avesse indicati sorvolandoli con insistenza. Questa storia, narrata da Plutarco, ispir\u00f2 molti secoli dopo Friedrich Schiller a scrivere la famosa ballata \"Le gru di Ibico\".\nSi diceva che il dio celtico Ogma avesse inventato l'alfabeto ogamico dopo aver osservato il volo delle gru, che erano le custodi del segreto di questo alfabeto. In Irlanda, i contadini pregavano il dio Manannan portando in offerta una sacca di pelle di gru piena di tesori del mare, chiedendo in cambio di avere un buon raccolto, mentre i marinai gli si rivolgevano affinch\u00e9 facessero un buon viaggio. Il paese di Grippia menzionato nella saga di \"Herzog Ernst\" era abitato da uomini con teste di gru che assediavano un popolo di pigmei fino a ch\u00e9 Ernst non riusc\u00ec a liberarli. In Svezia le gru vengono soprannominate gli \u00abuccelli della fortuna\u00bb, in quanto il loro arrivo coincide con la primavera, che porta con s\u00e9 calore, luce e abbondanza di cibo.\nIl simbolo di guida spirituale verso la liberazione si riscontra in Cina dove la danza delle gru (che vengono chiamate \u9e64, \"h\u00e8\") evoca la possibilit\u00e0 di volare fino alle Isole degli Immortali. D'altronde nel taoismo questo trampoliere \u00e8 simbolo d'immortalit\u00e0. A loro volta i giapponesi, credendo che le gru vivano migliaia di anni, le considerano simboli di longevit\u00e0: tanto \u00e8 vero che si offrono spesso agli anziani delle pitture o incisioni dove figurano gru, pini e tartarughe, tutti e tre simboli di lunga vita. L'immagine di questo uccello \u00e8 collegata anche al culto degli antenati, come testimoniano molti oggetti rituali che, modellati nelle sembianze del volatile, vengono usati nelle cerimonie in loro onore. Questo simbolismo si spiega considerando che in Cina la gru \u00e8 l'uccello Hac, \u00abcolui che \u00e8 venuto e non rimane\u00bb. Dopo l'esplosione atomica su Hiroshima, che si dice sia stata pi\u00f9 luminosa di mille soli, una bambina colpita dalle radiazioni, Sadako Sasaki, si impegn\u00f2 a costruire mille gru di carta nella speranza di poter guarire. Mor\u00ec prima di portare a termine la sua impresa, ma altri bambini hanno continuato per lei, e oggi le statue di pietra del Peace Memorial Park di Hiroshima sono decorate da milioni di piccole gru di origami.\nIn India tuttavia, a causa di alcuni suoi atteggiamenti, come quelli che assume nella danza, \u00e8 considerata il pi\u00f9 falso tra gli uccelli e simbolo di tradimento. \u00abIngannevole\u00bb \u00e8 l'epiteto con cui la si designa: non a caso ha dato il suo nome alle dee dalla testa di gru (le otto \"mah\u00e2vidy\u00e2\") che simboleggiano la potenza della crudelt\u00e0, della magia nera, del veleno e dell'istinto di distruzione.\nAraldica.\nRiguardo alle gru, mescolando osservazioni fondate e fantasticherie, che tuttavia hanno ispirato il simbolismo di questo animale, Plinio il Vecchio riferiva:\nGi\u00e0 Aristotele aveva smentito la falsa credenza della pietra tenuta nella zampa: tuttavia essa era troppo suggestiva per non venire adottata anche nel Medioevo giacch\u00e9 evocava i simboli della vigilanza, della previdenza e anche della prudenza spirituale. \u00c8 possibile trovare la figura della gru con la pietra su molti emblemi, stemmi e insegne, nonch\u00e9 su case e castelli.\nNella cristianit\u00e0 medievale ci si \u00e8 ispirati a una credenza dei naturalisti antichi per evocare anche la figura del Salvatore: come testimonia il passo di Plinio il Vecchio che abbiamo citato, le gru si scelgono un capo il quale non soltanto guida lo stormo durante la migrazione, ma di notte lo sorveglia con la testa eretta.\nSulla decorazione di un vaso antico proveniente dalla villa Adriana di Tivoli, oggi custodito al Museo di Cluny, si vede una gru che combatte il serpente. Probabilmente l'immagine venne a simboleggiare in ambiente cristiano il Cristo che combatte il demonio. Cos\u00ec \u00e8 stata interpretata un'analoga figura su un amuleto gnostico: \u00e8 un simbolismo che appare anche nell'ambito della cicogna. D'altronde nel Medioevo si tendevano a confondere le cicogne con le gru, gli aironi e gli ibis.\nNel mosaico del santuario cristiano di Madaba, eretto in Palestina nel 490 in onore di sant'Elia, si \u00e8 scoperta anche una gru coronata che non pu\u00f2 non essere una figura simbolica di Cristo.\nAstronomia.\nLa gru \u00e8 anche disegnata nel cielo: Plancius, che nel 1598 l'aveva inserita nel suo mappamondo, in uno successivo la trasform\u00f2 nel Fenicottero (\"Phoenicopterus\"); oggi per\u00f2 \u00e8 catalogata con il nome originario. Venne formata con stelle che si trovavano sotto il Pesce australe. Due sono abbastanza luminose: Alnair (\"\u03b1 Gruis\", magnitudine 1,7), il cui nome deriva dall'abbreviazione di un'espressione araba che significa \u00abquella brillante presa dalla coda di pesce\u00bb perch\u00e9 gli arabi nel Medioevo avevano esteso la coda del Pesce australe fino a questa regione del cielo; e \"\u03b2 Gruis\", una gigante rossa di magnitudine 2,1.\nFiabe, favole e letteratura.\nNell'antica tradizione popolare e nelle fiabe, la gru, alla quale vengono di regola attribuite qualit\u00e0 positive, compare come annunciatrice di nascite e di matrimoni, ma anche di guerra e di morte. Nelle favole viene di solito utilizzata per simboleggiare l'ingiustizia e l'ingratitudine umana.\nIl racconto jakuto \"Le piume della gru\" parla di una gru che si trasforma in una bellissima ragazza per sposare un essere umano. Un giorno, tuttavia, l'uomo scopre le piume strappate che un tempo rivestivano la moglie e si allontana, rappresentando cos\u00ec la natura sfuggente dell'estate e dell'amore. Anche favole russe come \"L'airone e la gru\" o \"La volpe e la gru\" hanno per protagonista questo uccello; in quest'ultima, i due protagonisti si invitano reciprocamente a un pranzo che solo il padrone di casa \u00e8 in grado di mangiare. Anche Johann Wolfgang Goethe dedic\u00f2 a questo argomento un poema. Nella favola di Fedro \"Il lupo e la gru\", invece, l'uccello libera il lupo da un osso rimastogli bloccato in gola, ma non riceve alcuna ricompensa.\nNelle \"Storie animali\" di Haanp\u00e4\u00e4 la gru viene umanizzata e individualizzata. Il racconto \"La gru dalle ali monche\" parla di un esemplare che non pu\u00f2 migrare verso sud e durante l'inverno deve lottare contro i suoi nemici. Esso trae spunto dal poema \"La gru\" di Theodor Fontane, che parla di una gru con le ali spuntate che tenta a lungo di seguire i suoi conspecifici e viene derisa dai polli dopo i suoi inutili sforzi.\nL'antico profeta israelita Geremia cita uno dei tratti caratteristici di questo uccello (il conoscere il periodo in cui migrare) nella Bibbia (\"Geremia 8,7\").\nNella poesia, la gru viene utilizzata simbolicamente per descrivere qualcosa di \u00absublime\u00bb in natura. \"La gru saggia\" di Wilhelm Busch si rif\u00e0 nuovamente alla figura dell'uccello vigile con la pietra nella zampa. Johann Wolfgang Goethe, nel \"Faust: Una tragedia\" (\"Fuori porta\"), lascia che il protagonista si lamenti:\nL'uccello \u00e8 protagonista anche delle poesie \"La gru\" di Nikolaus Lenau, \"La gru\" di Nikolaj Rubcov e \"La gru paralizzata\" di Ewald Christian von Kleist.\nNel romanzo \"I bambini Jeronim\" di Ernst Wiechert, Gogun, un razziatore di nidi, ruba le uova di gru e i loro piccoli per venderli ai proprietari terrieri. Nel dramma di Viktor S. Rozow \"Gli amanti eterni\", questi uccelli vengono usati come metafora alla morte del protagonista Boris. Nella novella \"Le prime gru\" di \u010cyngyz Ajtmatov, le gru appaiono come annunciatrici della primavera prossima, dell'amore e della gioia di vivere, ma anche come promemoria contro la guerra, l'alienazione e le divisioni. Anche Selma Lagerl\u00f6f menziona la gru in uno dei capitoli del \"Viaggio meraviglioso di Nils Holgersson\" (\"La grande danza delle gru sul Kullaberg\").\nMedia.\nNell'opera \"Ascesa e caduta della citt\u00e0 di Mahagonny\" di Bertolt Brecht c'\u00e8 un brano musicale che parla delle gru (\"Siehst du die Kraniche im hohen Bogen...\").\nNelle arti visive, raffigurazioni di gru si possono trovare dalle epoche storiche pi\u00f9 antiche fino ad oggi. Questo uccello \u00e8 stato un modello sia per pitture su tavola che su parete, nonch\u00e9 per miniature e illustrazioni. Ne esistono rappresentazioni artigianali e plastiche fatte di tessuto, ceramica, legno, pietra, bronzo, metalli preziosi e altri materiali. Soprattutto in Asia, \u00e8 uno dei soggetti preferiti dagli illustratori.\nNell'arte cristiana, la gru compare, assieme ad altri uccelli, all'ingresso dell'arca di No\u00e8 nel mosaico della chiesa di San Marco a Venezia. Un'incisione di Albrecht D\u00fcrer mostra la Giustizia con la gru con la pietra nella zampa al suo fianco.\nNel film \"Quando volano le cicogne\" del regista georgiano Michail Kalatozov, uno stormo di gru appare in cielo alla morte di Boris, il protagonista.\nLa gru in volo \u00e8 il logo di molte compagnie aeree attuali. Essa \u00e8 utilizzata dalla Japan Airlines, dalla Air Uganda e dalla XiamenAir cinese. Il logo della tedesca Lufthansa, creato nel 1918 da Otto Firle a Berlino, viene utilizzato dal 1926.\nUn particolare reparto operativo della polizia austriaca, istituito in seguito all'attacco terroristico all'aeroporto di Vienna-Schwechat del 27 dicembre 1985, \u00e8 stato battezzato \"Einsatzabteilung Kranich\"; il nome \u00e8 stato scelto per la particolare vigilanza di questo uccello e, probabilmente, anche per la sua associazione con il volo.\nL'uomo e le gru.\nLe gru come oggetto di caccia.\nGrazie ai petroglifi che sono stati scoperti in grotte spagnole e in Svezia, nonch\u00e9 ai ritrovamenti di ossa negli insediamenti neolitici, sappiamo che le gru sono state cacciate fin dalla preistoria. \u00c8 interessante notare che le ossa di et\u00e0 romana ritrovate in Ungheria sono circa il 10-20% pi\u00f9 grandi di quelle degli esemplari odierni. La carne e le uova venivano mangiate, con le ossa venivano fabbricati strumenti e le piume venivano usate come monili.\nIl poeta latino Orazio la considerava una \u00abpiacevole preda\u00bb, se solo non avesse avuto cos\u00ec tanti tendini. Ancora oggi, \u00e8 possibile trovare gru in vendita in alcuni mercati in Africa e in India. Nel Medioevo le gru erano considerate prede nobili. Il trattato di caccia di Pietro de' Crescenzi ne descrive accuratamente la cattura con una rete tesa nella quale, al crepuscolo, questi uccelli venivano spinti. Nel suo libro di falconeria, il codice \"De arte venandi cum avibus\" (Sull'arte di cacciare con gli uccelli) l'imperatore Federico II di Hohenstaufen raffigur\u00f2 in varie miniature a colori la gru in varie attivit\u00e0. \nUna testimonianza del prestigio di cui godeva questo animale sulle tavole dei ricchi signori del medioevo si pu\u00f2 ritrovare nella IV novella della VI giornata del Decameron di Giovanni Boccaccio, libro scritto alla met\u00e0 del XIV secolo. La vicenda ruota appunto attorno a un banchetto tenutosi a casa del banchiere fiorentino Currado Gianfigliazzi, durante il quale viene servito come piatto forte un'intera gru allo spiedo, uccisa dallo stesso Gianfigliazzi in una battuta di caccia.\nLa gru come animale nocivo.\nSecondo un detto contadino bizantino, \u00e8 pi\u00f9 facile \u00abcoltivare la roccia che campi e colline con gru nelle vicinanze\u00bb. Chiamandole \u00abladri di semi\u00bb e \u00abrazziatrici di zolle\u00bb, gli antichi greci le catturavano con reti, cappi o con il vischio. In Prussia, Federico Guglielmo I ordin\u00f2 la caccia alle gru \u00abper i grandi danni\u00bb che arrecavano alle coltivazioni nelle valli fluviali e nelle pianure alluvionali.\nLa gru come misuratore del tempo.\nUn certo numero di regole meteorognostiche correlate alla semina e alla raccolta, fa riferimento alle migrazioni delle gru. Ad esempio, l'autore greco Esiodo afferma quanto segue:\nInoltre, le gru che volano ad alta quota dovrebbero annunciare il bel tempo.\nLa gru come animale ornamentale.\nGru cenerine e damigelle di Numidia erano tenute come uccelli ornamentali sia in Cina (\u00abuccelli di rango superiore\u00bb) che in India (\u00abi pi\u00f9 importanti tra tutti i pennuti\u00bb), nonch\u00e9 nell'Antico Egitto. Ne troviamo raffigurazioni risalenti ad oltre 4000 anni fa sulle pareti delle tombe egiziane del periodo faraonico. I bassorilievi della mastaba di Ti indicano anche che questi uccelli venivano tenuti e fatti ingrassare in stormi semi-addomesticati come animali sacrificali.\nDagli scritti del romano Varrone si pu\u00f2 concludere che le gru furono in seguito allevate anche come uccelli domestici. Esse erano abituate a sorvegliare la casa e il cortile, grazie alle forti grida che avvisavano in modo affidabile l'arrivo di animali carnivori e uccelli rapaci. Tuttavia, quando Carlo Magno effettu\u00f2 dei cambiamenti ad una legge salica, tale usanza and\u00f2 persa.\nProtezione delle gru.\nBen undici specie delle quindici presenti sulla Terra sono a rischio di estinzione. In Asia orientale la perdita di aree umide minaccia la gru della Manciuria, quella monaca e quella nucabianca. La leggiadra gru del paradiso, l'uccello simbolo del Sudafrica, \u00e8 stata messa a rischio dalla predazione da parte dei cani rinselvatichiti e dalle colture arboree che hanno soppiantato gran parte del raro \"habitat\" originario della specie. La gru americana, la specie pi\u00f9 rara, \u00e8 stata cancellata da gran parte del suo areale in America del Nord nel XIX secolo a causa della caccia, della raccolta delle uova e della distruzione dell'\"habitat\" provocata dalla bonifica delle aree umide a favore delle praterie, pi\u00f9 adatte all'allevamento. Nei primi anni '40 erano rimaste soltanto 21 gru americane. Grazie alla protezione dell'ambiente, alle leggi pi\u00f9 restrittive sulla caccia e ai programmi di allevamento in cattivit\u00e0 cominciati negli anni '60, quanto rimasto della popolazione di gru americana ha iniziato ad aumentare. Al momento si contano 442 individui in natura e 161 in cattivit\u00e0, nulla in confronto ai numeri originali, ma un grande risultato sulla via della salvezza per questa specie.\nTre le organizzazioni che si dedicano alla protezione delle gru ricordiamo l'International Crane Foundation, con sede negli USA, e l'europea European Crane Working Group."}
{"id": "2122745", "revid": "119982", "url": "https://it.wikipedia.org/wiki?curid=2122745", "title": "Ky\u016bsh\u016b Railway Company", "text": ""}
{"id": "2122746", "revid": "125189293", "url": "https://it.wikipedia.org/wiki?curid=2122746", "title": "Leopardus geoffroyi", "text": "Il gatto di Geoffroy (Leopardus geoffroyi ) \u00e8 un felino selvatico originario delle regioni meridionali e centrali del Sudamerica. Ha all'incirca le stesse dimensioni di un gatto domestico. Sebbene sia relativamente comune in molte aree, viene classificato dalla IUCN tra le specie prossime alla minaccia in seguito alle modifiche apportate dall'uomo all'ambiente in cui vive. Tra gli anni '60 e gli anni '80 il Sudamerica esportava un gran numero di pelli di questo animale in tutto il mondo, ma anche dopo il 1988, seppur su scala minore, la vendita continu\u00f2, tanto che nel 1992 la specie venne inserita nell'Appendice I della CITES (Nowell e Jackson, 1996). Ci\u00f2 significa che il commercio internazionale \u00e8 vietato, tranne che per scopi non di lucro.\nTassonomia.\nIl gatto di Geoffroy deve il nome al naturalista francese del XIX secolo \u00c9tienne Geoffroy Saint-Hilaire (1772\u20131844), professore di zoologia all'Universit\u00e0 di Parigi; ne sono state identificate cinque sottospecie in base alla distribuzione geografica:\nGli studi genetici hanno dimostrato che il gatto di Geoffroy \u00e8 parente molto stretto del kodkod. In passato veniva posto nel genere separato \"Oncifelis\", assieme al kodkod e al gatto delle pampas, ma ora viene classificato generalmente in \"Leopardus\", un genere piuttosto ricco di specie comprendente vari piccoli felini sudamericani, tra i quali l'ocelot.\nDescrizione.\nIl gatto di Geoffroy ha all'incirca le stesse dimensioni di un gatto domestico: misura circa 60\u00a0cm di lunghezza e ha una coda relativamente breve, di circa 31\u00a0cm. Pesa solamente 2\u20135\u00a0kg, ma sono stati registrati anche esemplari che raggiungevano i 7,8\u00a0kg. In generale, gli esemplari presenti nelle regioni meridionali dell'areale sono pi\u00f9 grandi di quelli diffusi pi\u00f9 a nord, e i maschi sono pi\u00f9 grandi delle femmine.\nLa pelliccia presenta numerose macchie nere, ma il colore di fondo varia da regione a regione: nel nord sono pi\u00f9 comuni gli individui dal manto giallo-brunastro; pi\u00f9 a sud, sono predominanti i manti grigiastri. Come nella maggior parte dei felini, la pelliccia della regione ventrale \u00e8 pi\u00f9 chiara, essendo color crema o perfino bianca. Sono presenti bande scure su coda e zampe, e disegni simili sulle guance e lungo la sommit\u00e0 di testa e collo. Il dorso delle orecchie \u00e8 nero, con una macchia bianca. Esemplari melanici sono comuni sia in natura che in cattivit\u00e0.\nI gatti di Geoffroy sono stati visti reggersi in piedi sulle zampe posteriori per osservare i dintorni, utilizzando la coda come un supporto, comportamento insolito tra i felini. Una simile postura \u00e8 stata osservata nelle donnole, nei suricati e nei cani della prateria, ma generalmente non in altri felini.\nDistribuzione e habitat.\nIl gatto di Geoffroy vive sulle Ande, nelle pampas (in regioni di foresta arbustiva) e nelle distese del Gran Chaco. Si incontra dalle regioni meridionali della Bolivia allo stretto di Magellano, dal livello del mare fino a 3300 m di quota. Predilige i boschi aperti o le macchie, ove la copertura vegetale \u00e8 pi\u00f9 fitta, ma talvolta si spinge anche nelle praterie e nei terreni paludosi. Sebbene sia in grado di arrampicarsi sugli alberi, lo fa solo raramente, tranne che allo scopo di depositare feci per marcare il territorio.\nBiologia.\nIl gatto di Geoffroy \u00e8 un animale notturno che si nutre prevalentemente di roditori, lepri, piccole lucertole, insetti e, occasionalmente, rane e pesci; nelle zone in cui vive si trova all'apice della catena alimentare. Come altri piccoli felini, \u00e8 un cacciatore solitario che entra regolarmente in contatto con altri membri della propria specie unicamente durante la stagione degli amori. Le femmine occupano territori di 2\u20136\u00a0km\u00b2, mentre i maschi possiedono territori pi\u00f9 estesi, che possono raggiungere i 12\u00a0km\u00b2.\nNel gatto di Geoffroy la stagione degli amori va da ottobre a marzo. Durante questi mesi, la femmina va in estro per periodi che possono durare fino a dodici giorni, a distanza di circa un mese l'uno dall'altro. Gli accoppiamenti durante questo periodo sono brevi e frequenti, e spesso avvengono su sporgenze elevate o luoghi simili.\nSembra che le femmine gravide scelgano con particolare cura il luogo dove dare alla luce i propri piccoli. Le nidiate possono comprendere da uno a quattro gattini, ma quelle di uno o due piccoli sono pi\u00f9 comuni. La gestazione dura 72\u201378 giorni e la maggior parte delle nascite avvengono tra dicembre e maggio.\nI piccoli, che alla nascita pesano 65-95 g, sono ciechi e inermi, e si sviluppano pi\u00f9 lentamente di quelli del gatto domestico. Aprono gli occhi dopo otto-diciannove giorni e iniziano ad assumere cibo solido a sei o sette settimane. Divengono indipendenti dalla madre a circa otto mesi, ma generalmente non raggiungono la maturit\u00e0 sessuale fino a 18 mesi se sono femmine e 24 mesi se maschi. In cattivit\u00e0 alcuni gatti di Geoffroy sono vissuti fino a 14 anni.\nRecentemente, il gatto di Geoffroy \u00e8 stato fatto incrociare con successo con il gatto domestico, dando vita a un particolare ibrido, denominato gatto safari.\nConservazione.\nSebbene sia ritenuto ancora piuttosto numeroso nelle regioni centrali dell'areale, compresa la Bolivia, dove \u00e8 il secondo felino pi\u00f9 comune dopo l'ocelot, il gatto di Geoffroy \u00e8 considerato in pericolo in altre zone, come il Cile meridionale. La IUCN attualmente inserisce la specie tra quelle prossime alla minaccia a causa degli sconvolgimenti ambientali che avvengono nel suo areale. Tra gli anni '60 e gli anni '80 il gatto di Geoffroy veniva cacciato intensamente per la sua pelliccia. Alla fine degli anni '80, tuttavia, la caccia e il commercio delle pelli sono state vietate dalla legge in Argentina, Bolivia, Brasile, Cile, Paraguay e Uruguay. \nL'habitat boschivo si sta rapidamente perdendo nel raggio di azione di questo gatto a causa della deforestazione. Studi recenti in Argentina, tuttavia, indicano che questa specie pu\u00f2 utilizzare le aree aperte risultanti. "}
{"id": "2122749", "revid": "339392", "url": "https://it.wikipedia.org/wiki?curid=2122749", "title": "AMF-Harley-Davidson", "text": ""}
{"id": "2122752", "revid": "339392", "url": "https://it.wikipedia.org/wiki?curid=2122752", "title": "Aermacchi Harley-Davidson", "text": ""}
{"id": "2122753", "revid": "117203471", "url": "https://it.wikipedia.org/wiki?curid=2122753", "title": "\u0160ajka\u010da", "text": "Il sajkaca \u00e8 un copricapo militare e tradizionale serbo.\nIl termine significa pi\u00f9 o meno \"berretto di frontiera\". \u00c8 stato adottato nell'uniforme militare del Regno di Serbia dei primi del 19 secolo , in due modelli fondamentali che hanno avuto varie versioni. \u00c8 in uso ancora adesso, soprattutto da parte di formazioni paramilitari o patriottiche, quale elemento di caratterizzazione etnica dell'abbigliamento.\nLa prima versione, ispirata alla bustina militare austroungarica indossata dai reparti di fanteria di confine croati (grenzer), consisteva in una calotta foderata, di stoffa o panno, con delle pieghe a soffietto nel senso della lunghezza sulla parte sommitale, cos\u00ec da assumere una distintiva foggia a v, quando indossata. Un cerchio di stoffa o panno del medesimo colore della calotta, cucito lungo il bordo inferiore, andava a doppiare la circonferenza del copricapo, seguendone il profilo della parte superiore e potendo essere abbassato in caso di tempo inclemente a proteggere le orecchie di chi lo indossava.\nIl secondo modello, irrigidito internamente, pi\u00f9 elaborato e munito di visiera di cuoio, senza la falda abbattibile sopradescritta, veniva utilizzato dagli ufficiali. In questo caso si trattava di pi\u00f9 di un kep\u00ec realizzato in modo da richiamare il primo modello, mediante una pronunciata insellatura nel senso della lunghezza, della sommit\u00e0. \nLa prima versione costitu\u00ec la base d'ispirazione per la pilotka russa, la bustina utilizzata come elemento dell'uniforme di servizio dei primi piloti militari zaristi, estesa poi a tutte le forze armate russe e sovietiche \nDopo l'evacuazione dell'esercito serbo in Francia a seguito del crollo militare del regno sotto la seconda e decisiva offensiva austroungarica, questo modello costitu\u00ec la base per l'overseas cap del corpo di spedizione americano in Europa del generale Pershing, rimanendo in uso in forma semplificata sino ai giorni nostri."}
{"id": "2122757", "revid": "228587", "url": "https://it.wikipedia.org/wiki?curid=2122757", "title": "Louis Chasteigner de la Roche-Posay conte d'Abain", "text": "Allievo di Giuseppe Scaligero, ostile agli Ugonotti, fu ambasciatore di Enrico III di Francia presso il papa Gregorio XIII, dal 1579 al 1581. Dopo l'assassinio di Enrico III, ader\u00ec al partito di Enrico IV.\nFu amico di illustri letterati e di numerosi umanisti italiani."}
{"id": "2122758", "revid": "35813", "url": "https://it.wikipedia.org/wiki?curid=2122758", "title": "Girolamo Dai Libri", "text": ""}
{"id": "2122759", "revid": "1573940", "url": "https://it.wikipedia.org/wiki?curid=2122759", "title": "Ondatra zibethicus", "text": "Il topo muschiato (Ondatra zibethicus ) \u00e8 un roditore della famiglia dei Cricetidi, unica specie del genere Ondatra (), originariamente diffusa nell'America settentrionale e successivamente introdotta in gran parte dell'Ecozona paleartica.\nEtimologia.\nL'epiteto generico deriverebbe da una parola, \"Ondathra\", che nella lingua degli Uroni indicava questo animale. Il termine specifico invece trae origine dallo zibetto e fa riferimento al caratteristico odore di muschio emesso dalle ghiandole perineali.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 240 e 400\u00a0mm, la lunghezza della coda tra 190 e 280\u00a0mm, la lunghezza del piede tra 65 e 80\u00a0mm, la lunghezza delle orecchie tra 21 e 27\u00a0mm e un peso fino a 2,4\u00a0kg.\nCaratteristiche craniche e dentarie.\nIl cranio ha un aspetto angolato, con la costrizione inter-orbitale molto stretta, le creste sopra-orbitali fuse tra loro a formare una cresta mediana affilata che prosegue posteriormente. Il rostro \u00e8 relativamente robusto, le placche zigomatiche hanno dei bordi superiori ben sviluppati. I fori palatali anteriori sono stretti e lunghi. Le bolle timpaniche sono piccole. I molari sono provvisti di radici, i primi due superiori sono d'aspetto normale, il terzo superiore ha un'ansa anteriore, due triangoli alternati e un'ansa posteriore arrotondata. Il terzo molare inferiore ha due triangoli ravvicinati prima delle anse terminali, il secondo \u00e8 normale mentre il primo \u00e8 fornito di cinque triangoli ravvicinati, due triangoli ben definiti isolati parzialmente dall'ansa anteriore da profondi incavi interni ed esterni.\nSono caratterizzati dalla seguente formula dentaria:\nAspetto.\nLa pelliccia consiste in un soffice e denso strato inferiore cosparso di peli pi\u00f9 lunghi e ruvidi. La muta annuale solitamente inizia nei mesi estivi con il pelo che raggiunge la sua densit\u00e0 minima ad agosto. I primi giorni di autunno, la pelliccia inizia a rinnovarsi fino alla comparsa del primo manto invernale. La caratteristica lucentezza della muta invernale \u00e8 dovuta al significativo aumento di lunghi peli neri e lucidi. Il sotto-pelliccia \u00e8 considerato idrorepellente. Uno strato di aria intrappolata nella pelliccia incrementa la capacit\u00e0 di galleggiamento e di isolamento dell'animale. Le parti dorsali variano dal rossastro brillante attraverso varie tinte di marrone fino al nerastro, i fianchi variano dal rossastro brillante al marrone scuro, mentre le parti ventrali variano dal biancastro al marrone chiaro con dei riflessi pi\u00f9 o meno intensi di rossiccio, bruno-rossastro e brunastro. Le labbra si chiudono dietro agli incisivi per favorire l'attivit\u00e0 di masticamento anche sott'acqua. La testa \u00e8 grande, gli occhi sono relativamente piccoli. Le orecchie sono corte. Le zampe variano dal grigio rosato al marrone scuro. Le zampe anteriori sono piccole, i piedi sono relativamente grandi, parzialmente palmati e muniti di frange di setole lungo i bordi. Le caviglie sono in grado di fare movimenti laterali notevoli. La coda \u00e8 lunga circa quanto la testa ed il corpo, \u00e8 compressa lateralmente e cosparsa di pochi peli, eccetto una frangia di peli nella parte inferiore. Il nome comune di ratto muschiato deriva dal forte odore di una secrezione prodotta da un paio di ghiandole perineali situate sotto la pelle alla base inferiore della coda. Entrambi i sessi le possiedono. Durante le stagioni riproduttive la secrezione \u00e8 depositata intorno alle latrine, i nidi, i rifugi e lungo i percorsi. Le femmine hanno un paio di mammelle pettorali e due inguinali, sebbene siano stati osservati individui con 4-5 paia. Il cariotipo \u00e8 2n=54.\nBiologia.\nComportamento.\n\u00c8 una specie acquatica e principalmente notturna, sebbene sia frequentemente osservata anche di giorno. Costruisce case di forma conica o scava tane lungo le sponde dei corsi d'acqua. L'abilit\u00e0 di costruire vari tipi di rifugi rende favorevole l'occupazione di gran parte degli ambienti acquatici, inclusi corsi d'acqua, laghi, stagni ed acquitrini. Talvolta utilizza anche zone artificiali come bacini d'acqua per l'irrigazione o per le attivit\u00e0 minerarie. Le case vengono erette su un substrato solido utilizzando le piante emergenti dominanti della zona. Queste vengono costruite sopra il livello dell'acqua con diverse entrate subacquee. Uno o pi\u00f9 nidi rivestiti con materiale vegetale fresco si trovano al centro della struttura. Si possono distinguere due tipi di edifici, un'abitazione principale ed una casa per mangiare. Queste ultime sono generalmente pi\u00f9 piccole. L'animale erige le case durante i periodi senza ghiaccio, con picchi di attivit\u00e0 tra la fine di maggio e i primi giorni di giugno e ancora durante la prima met\u00e0 di ottobre. All'interno degli edifici le temperature sono pi\u00f9 alte dell'aria e dell'acqua circostanti. Dentro i nidi la temperatura \u00e8 ancora pi\u00f9 alta e stabile e in presenza di pi\u00f9 esemplari questa aumenta per favorirne la sopravvivenza durante i mesi invernali. Altri animali utilizzano i rifugi del topo muschiato, sia piccoli invertebrati che mammiferi pi\u00f9 grandi come la nutria, la quale utilizza i tetti come latrine o come luoghi dove mangiare. L'attivit\u00e0 scavatrice pu\u00f2 causare danni estesi lungo i corsi dei fiumi e nelle zone agricole e programmi di controllo ed eradicazione di questi animali sono spesso avviati dalle autorit\u00e0, compreso l'utilizzo di trappole, di gas, veleni, caccia e manipolazione dei livelli dell'acqua. Emette tre differenti vocalizzazioni: uno squittio, un suono acuto simile ad una sequenza di consonanti \"n\" ed un suono prodotto dal battere degli incisivi in particolare quando sono disturbati.\nAlimentazione.\nSi nutre principalmente di parti vegetali. Mangia la vegetazione acquatica che cresce nelle vicinanze dei rifugi, di conseguenza gli ambienti variano in funzione della disponibilit\u00e0 delle specie vegetali. Solitamente le radici e la base di varie idrofite costituiscono la parte principale della dieta in America settentrionale ed Europa. Vengono inoltre mangiati anche piccoli pesci, molluschi e talvolta piccole tartarughe, in particolare durante periodi di scarsezza di cibo o quando una di queste specie diviene abbondante.\nRiproduzione.\nDanno alla luce 4-8 piccoli alla volta 2-3 volte all'anno. Le dimensioni della cucciolata possono variare con la latitudine, con le popolazioni pi\u00f9 settentrionali che producono un numero pi\u00f9 alto di piccoli. Le condizioni climatiche e geografiche sono i fattori principale per l'inizio e la durata della stagione riproduttiva. Le popolazioni pi\u00f9 meridionali si riproducono in qualsiasi periodo dell'anno con picchi in inverno, mentre a latitudini pi\u00f9 settentrionali le attivit\u00e0 sono limitate alla primavera e all'estate. Appena nato il topo muschiato \u00e8 cieco, privo di pelo, dal colorito rosato o grigiastro e presenta una coda tonda. Si ricopre di pelliccia soffice e diventa attivo ed in grado di nuotare entro due settimane di vita. Gli incisivi fuoriescono dalle gengive dopo 6-7 giorni e gli occhi si aprono tra 14-16 giorni. Sono svezzati alla quarta settimana. La coda raggiunge l'aspetto finale durante il secondo mese. La maggior parte diviene sessualmente attiva la primavera successiva alla nascita, tuttavia accoppiamenti tra individui immaturi sono stati osservati e si presume che avvenga nel 1,5% della popolazione. L'aspettativa di vita \u00e8 di circa 3 anni.\nDistribuzione e habitat.\nQuesta specie \u00e8 originariamente diffusa nell'America settentrionale, dall'Alaska e il Canada settentrionale attraverso tutti gli Stati Uniti d'America con esclusione del Texas e della Florida peninsulare. Introdotta nella Repubblica Ceca nel 1905 in allevamenti per la produzione di pelliccia, attualmente \u00e8 presente in tutta l'Ecozona paleartica, fino alla Mongolia, Cina, Penisola coreana nord-orientale e nell'isola giapponese di Honsh\u016b. \u00c8 stata introdotta recentemente anche in Argentina.\nIn Italia risulta confinata nelle zone irrigue del nord-est, dove di recente sono stati segnalati casi di espansione naturale delle popolazioni provenienti dalla Slovenia, che hanno portato alla creazione di insediamenti in alcune zone del Friuli-Venezia Giulia.\nVive in laghi salmastri e d'acqua dolce, in stagni, corsi d'acqua, fiumi ed acquitrini.\nTassonomia.\nSono state riconosciute 16 sottospecie:\nPredatori.\nL'uomo \u00e8 la causa principale di mortalit\u00e0 del topo muschiato. Dal 1971 l'allevamento e il suo valore economico \u00e8 continuato ad aumentare. In alcuni casi alcune popolazioni possono utilizzarlo anche come fonte di cibo. In natura il procione e il visone americano possono catturare individui nelle trappole o cibarsi di carogne o di individui feriti. In Europa predatori possono essere la volpe rossa, la puzzola europea, il visone europeo e l'ermellino. Costituisce invece una piccola parte della dieta per gli uccelli rapaci. Ossa e peli di topo muschiato sono stati trovati nei nidi o nelle borre dell'aquila di mare dalla testa bianca, del gufo della Virginia e della poiana ferruginosa. I pi\u00f9 importanti competitori del topo muschiato sono la nutria, il ratto delle chiaviche e l'arvicola acquatica.\nRapporti con l'uomo.\nIl topo muschiato \u00e8 sicuramente il pi\u00f9 prezioso mammifero da pelliccia del Nord America. Il suo interesse economico non venne apprezzato per lungo tempo, infatti nei primi anni del XX secolo una singola pelle era venduta a solo 0,05-0,10 \u00a0$. Successivamente, la possibilit\u00e0 di sfruttare in grande scala le risorse fornite in particolare dalle paludi della Louisiana, port\u00f2 ad un notevole incremento nel mercato, sorpassando in Nord America in valore totale gli altri animali da pelliccia. Tuttavia negli ultimi anni il topo muschiato ha perso posizioni in favore del procione, ma continua ad essere di grande importanza nel commercio di pelli. Nella stagione 1976-77 in 45 stati degli Stati Uniti d'America sono state raccolte 7.148.370 pelli, con un valore medio di 4,75\u00a0$ a pezzo. In Canada invece ne sono state raccolte 2.554.879, con un valore medio di 4,20\u00a0$. Nel periodo 1983-84 le quantit\u00e0 si sono ridotte rispettivamente a 5.453.925 e 1.206.892 con un prezzo medio di soli 1,52\u00a0$. Nel 1991-92 soltanto 1.206.892 pellicce sono state preparate negli Stati Uniti d'America e vendute ognuna ad un costo medio di 1,87\u00a0$.\nLa specie ha un enorme potenziale nel ridurre la vegetazione acquatica. A causa degli scavi, \u00e8 considerato una piaga per le attivit\u00e0 vicino a fiumi o specchi d'acqua. Pu\u00f2 distruggere, ed avere un pesante effetto negativo di rilevanza economica, piccole dighe ed altre strutture artificiali in prossimit\u00e0 dell'acqua, inclusi danni agli argini, fossati, stagni, oltre alla rimozione della vegetazione in zone umide usate per il trattamento delle acque reflue e la perdita occasionale di colture. In zone umide e laghi produttivi e con vegetazione rigogliosa, il topo muschiato pu\u00f2 essere un fattore positivo per alcuni uccelli acquatici, favorendo il diradamento della densa vegetazione, e creare quindi nuove zone dove cercare cibo. Pu\u00f2 influenzare negativamente anche la popolazione ittica, i molluschi e bivalvi, in quanto pu\u00f2 esserne predatore.\nStato di conservazione.\nLa IUCN Red List, considerata l'ampia diffusione, la popolazione numerosa e la sua introduzione in altri territori, classifica \"O.zibethicus\" come specie a rischio minimo (LC)."}
{"id": "2122760", "revid": "1543377", "url": "https://it.wikipedia.org/wiki?curid=2122760", "title": "Crocifero", "text": "Nella liturgia della Chiesa cattolica il crocifero o pi\u00f9 raramente \"crucifero\" (dal tardo latino \"cruc\u012dfer\", termine composto da \"crux\" (\"croce\") e \"fer\" (suffisso derivato dal verbo \"portare\")) \u00e8 il ministrante che ha l'incarico di portare la croce astile.\nCompiti.\nIl crocifero durante la processione liturgica segue il turiferario ed \u00e8 affiancato dai ceroferari, che si dispongono ai suoi lati. Una volta raggiunto l'altare passando sulla destra si va a disporre dietro allo stesso, rivolto verso il popolo, facendo un breve inchino con il capo al celebrante. Colloca poi la croce nei pressi dell'altare e si siede al proprio posto. La croce astile viene ripresa dal crocifero nei riti conclusivi della celebrazione, durante i quali accompagna il celebrante nel percorso che questi fa per baciare l'altare, deporre eventualmente il Santissimo Sacramento nel tabernacolo e ritirarsi in sacrestia.\nI crociferi possono venire incaricati di portare la croce anche nel corso di processioni esterne."}
{"id": "2122763", "revid": "188323", "url": "https://it.wikipedia.org/wiki?curid=2122763", "title": "Linto 500 GP", "text": ""}
{"id": "2122766", "revid": "1442080", "url": "https://it.wikipedia.org/wiki?curid=2122766", "title": "Sport in Basilicata", "text": "Lo sport in Basilicata \u00e8 praticato e diffuso in diversi settori, sia a livello agonistico che dilettantistico, sia per quanto riguarda gli sport pi\u00f9 comuni che altri meno diffusi a livello nazionale.\nArti Marziali.\nAtleti pi\u00f9 rappresentativi: i fratelli Francesco e Terryana D'Onofrio (karate), Biagio Tralli (kickboxing).\nAtletica leggera.\nLa Polisportiva Rocco Scotellaro Matera, fondata nel 1963 e Stella d'argento CONI al merito sportivo, nel 2008 ha vinto la finale di A2 dei Campionati italiani di societ\u00e0 assoluti su pista acquisendo nel 2009 per la seconda volta nella sua storia (la prima volta \u00e8 accaduto nel 2003) il diritto a partecipare alla finale del Campionato di A1. Nella finale di A1 del 2009 la societ\u00e0 materana \u00e8 giunta al 5\u00ba posto, conservando la permanenza nella categoria anche per l'anno 2010. Nella finale del 2010 invece si \u00e8 classificata all'11\u00ba posto, retrocedendo in A2 ma venendo successivamente ripescata; nel 2012 ha disputato le finali del Campionato di A1 per la quarta volta consecutiva, giungendo al 3\u00ba posto e sfiorando l'accesso alla Serie A Argento.\nIl maggior atleta lucano \u00e8 stato Donato Sabia, scomparso a soli 56 anni dopo aver contratto il COVID-19, specialista nella distanza degli 800 metri, due volte finalista ai Giochi Olimpici con un 5\u00ba posto raggiunto alle Olimpiadi di Los Angeles nel 1984, nonch\u00e9 vincitore della medaglia d'oro ai Campionati europei di atletica leggera indoor 1984.\nBaseball.\nKings Rivello Baseball.\nIl Kings Rivello Baseball \u00e8 nato a gennaio 2018; \u00e8 composto da prima squadra, squadra Juniores e una squadra di softball Slowpitch, ed \u00e8 attiva nei progetti scolastici.\nI colori sociali sono il blu e il giallo. Gioca le sue partite interne nell\u2019Arena dei Leoni\u201d, (area libera \u201cContu\u201d), ex campo di calcio riadattato al baseball.\nI Kings Rivello, al loro esordio, partecipano nella stagione 2018 alla Lega del Mare, classificandosi al 4\u00ba posto del girone interregionale (Campania/Basilicata/Calabria) e all\u2019ottavo posto nella classifica finale (sud Italia), conquistando il premio di Best Rookie. Nella stagione 2019 \u00e8 confermata la partecipazione alla Lega del Mare, allargata a 18 squadre, centro/sud Italia. Nel girone interregionale (Campania/Basilicata/Calabria) ha conquistato il 3\u00ba posto mentre nella classifica finale il 12\u00ba.\nLa stagione 2020 \u00e8 la consacrazione, con la partecipazione al Campionato Nazionale di Slowpitch, per la squadra maggiore, e per la squadra juniores, oltre ai campionati di categoria, partecipazione a tornei nazionali ed internazionali.\nCalcio.\nIl calcio in Basilicata muove i suoi primi passi nel 1920 quando Alfredo Viviani fonda a Potenza lo Sport Club Lucano. Negli anni successivi, tra gli anni venti ed i primi anni trenta, il movimento calcistico nasce anche in altre realt\u00e0 lucane come l'altro capoluogo Matera, Francavilla in Sinni, Montescaglioso, Rionero in Vulture, Melfi, Avigliano, Moliterno, Pescopagano, Pisticci.\nI primi campionati regionali lucani vengono organizzati a livello ufficiale a partire dal 1949.\nIl massimo livello raggiunto da societ\u00e0 calcistiche lucane \u00e8 stata la serie B, dove hanno militato il per 5 stagioni dal 1963 al 1968, ed il per una stagione nel 1979-80. Dopo i due capoluoghi e , le citt\u00e0 lucane che hanno totalizzato pi\u00f9 partecipazioni ai campionati interregionali sono con 19 partecipazioni alla serie D, con 17, Policoro con 12, Rionero in Vulture con 9, Avigliano con 8, Venosa, Bernalda e Pisticci con 7.\nI primi lucani ad aver calcato i campi della serie A sono stati Antonio Tricarico, cresciuto nella squadra dell'oratorio di Salandra nel primo dopoguerra ed in seguito portiere della Triestina sul finire degli anni trenta, Nicola Ferrara, nativo di Chiaromonte ma emigrato ancora in fasce in Argentina, che ha giocato con l'Inter campione d'Italia nel 1937-38, il Napoli e il Livorno, Luigi Nobile, nativo di Tursi e militante nella Roma campione d'Italia nel 1941-42, e Liborio Liguori di San Costantino Albanese; i calciatori ed allenatori lucani pi\u00f9 famosi sono stati Franco Selvaggi, Campione del Mondo con la Nazionale Azzurra nel 1982 in Spagna, Francesco Mancini e Francesco Colonnese, cresciuti rispettivamente nel Matera e nel Potenza e poi passati in diversi club di serie A, Luigi De Canio, oggi allenatore in serie A ed in passato calciatore del Matera e poi allenatore del Pisticci, Stefano Casale, nativo di Potenza e titolare in A per una stagione con il Lecce, Andrea Esposito che dopo gli esordi con il Policoro ha disputato una stagione in Serie A con il Napoli, e Giuseppe Catalano. Calciatori lucani attualmente in attivit\u00e0 che militano o hanno militato in massima serie sono Simone Zaza (secondo lucano di tutti i tempi ad aver vestito la maglia azzurra, debuttando con la Nazionale Italiana nel 2014, trentatr\u00e9 anni dopo Franco Selvaggi), Gianluca Sansone, Gianvito Plasmati, Rocco Sabato e Antonio Giosa.\nUno dei pi\u00f9 importanti tornei internazionale di calcio giovanile under 16 d'Europa, la coppa Gaetano Scirea, si tiene ogni anno nel mese di giugno a Matera ed in alcuni comuni della regione e della Puglia. La manifestazione, giunta alla diciannovesima edizione, ha visto negli anni la partecipazione di numerosi club di livello mondiale e di diversi giovani calciatori diventati in seguito dei campioni.\nDerby calcistici lucani.\nI principali derby calcistici lucani sono gli incontri di calcio tra le tre maggiori squadre della regione, il , il ed il Melfi.\nCalcio a 5.\nIn questa disciplina una societ\u00e0, il Team Matera Calcio a 5, ha raggiunto la serie A2 per la prima volta nel 1998, vi ha disputato altre 5 stagioni dal 2002 al 2007, e nel 2015 \u00e8 tornata a disputare la serie A2 dopo la fusione con la Libertas Eraclea Calcio a 5 di Scanzano Jonico. Un'altra societ\u00e0 lucana, la Futsal Potenza Calcio a 5, ha ottenuto la prima promozione in serie A2 della sua storia nel 2011. Anche l'Avis Pleiade Policoro ha disputato la serie A2 dal 2014 al 2017. Nel 2019 per la prima volta una societ\u00e0 lucana, il Comprensorio Medio Basento, ha raggiunto il massimo campionato di Serie A. Dalla serie C1 in gi\u00f9 i tornei sono disputati a livello regionale. Nel 2019, per la prima volta nella storia della competizione, il Torneo delle Regioni si \u00e8 tenuto in Basilicata. Quello che segue \u00e8 un elenco delle principali societ\u00e0 lucane di calcio a 5:\nCalcio a 5 femminile.\nL'Ita Salandra di Salandra ha raggiunto la Serie A per la prima volta nel 2011, disputandola fino al 2015. Le squadre che attualmente disputano il maggiore campionato sono:\nCiclismo.\nNella regione si organizzano il Giro Ciclistico Internazionale di Basilicata, gara a tappe a cui partecipano squadre italiane e internazionali che si svolge in quattro giorni ed interessa il territorio di tutta la regione, riservata alla Categoria Juniores e organizzata dall'ASD Nucleo Giovent\u00f9 Potenza, e la gara cicloturistica Gran Fondo del Vulture, che \u00e8 riconosciuta a livello nazionale ed \u00e8 rivolta a cicloamatori aderenti alla F.C.I.. Viene strutturata in un percorso di circa 130\u00a0km e, partendo da Rionero, la gara coinvolge altri comuni dell'area del Vulture-Melfese (che possono variare a seconda della programmazione del tracciato) come Atella, Barile, Rapolla, Melfi, Ripacandida, Venosa, Lavello, Filiano, Ruvo del Monte, San Fele.\nCiclisti professionisti\nImpianti\nEquitazione.\nIl cavaliere Emanuele Gaudiano ha partecipato ai Giochi della XXXI Olimpiade di Rio de Janeiro nel 2016 nella specialit\u00e0 del salto ostacoli individuale.\nPallacanestro.\nIl movimento cestistico, gi\u00e0 presente in Basilicata dagli anni trenta, si sviluppa a partire dagli anni sessanta; infatti nel 1960 viene fondata a Matera l'Olimpia Basket e nel 1966 a Potenza nasce la Libertas Invicta. Il massimo livello raggiunto dalle societ\u00e0 cestistiche lucane \u00e8 la Serie A2, categoria in cui ha militato l'Olimpia Basket Matera che ha disputato la Serie A2 Silver dal 2013 al 2015 e nella stagione 2015-2016 il campionato unico di A2. La Potenza 84 ha giocato nella Serie A Dilettanti, gi\u00e0 Serie B d'Eccellenza, per quattro stagioni, dal 2007 al 2011. Le principali societ\u00e0 lucane di pallacanestro sono le seguenti:\nmaschile:\nfemminile:\nPallavolo.\nLa massima espressione del movimento pallavolistico in Basilicata \u00e8 stata rappresentata a livello femminile dalla Pallavolo Femminile Matera, che negli anni novanta ha raggiunto il vertice della pallavolo italiana ed europea vincendo 4 scudetti consecutivi, 2 Coppe dei Campioni, 2 Coppe CEV, 3 Coppe Italia ed 1 Supercoppa europea. Il club lucano si \u00e8 sciolto nel 2000 per difficolt\u00e0 economiche. Nella stagione 2009-2010 un'altra societ\u00e0 materana, la Time Volley, ha ottenuto la promozione in Serie A2. In campo maschile il Volley Club Matera ha disputato la Serie A2 nelle stagioni 1995-96 e 1996-97, e la Pallavolo Matera Bulls ha raggiunto per la prima volta la Serie A2 nel campionato 2012-13 restandovi fino al 2014-2015. La Rinascita Volley '78 Lagonegro ha disputato per la prima volta il campionato di Serie A2 nella stagione 2016-2017. Le principali societ\u00e0 pallavolistiche lucane di oggi sono le seguenti:\nmaschile:\nfemminile:\nDal 21 luglio al 3 agosto 2003 si \u00e8 svolta a Matera, Andria e Gioia del Colle l'XI edizione del World Grand Prix di pallavolo femminile, vinta dalla Cina.\nPugilato.\nL'italo-americano Young Corbett III gareggi\u00f2 nei pesi welter e medi, divenendo campione mondiale in entrambe le categorie. Rocco Mazzola fu campione nazionale dei mediomassimi e massimi; la sua storia fu un'ispirazione per il film \"Rocco e i suoi fratelli\" di Luchino Visconti, in cui Mazzola fece anche una comparsa."}
{"id": "2122767", "revid": "1848372", "url": "https://it.wikipedia.org/wiki?curid=2122767", "title": "Il dottor Antonio (romanzo)", "text": "Il dottor Antonio \u00e8 il titolo di un romanzo del patriota e scrittore italiano Giovanni Ruffini.\nScritto in inglese nel 1855, era volto a suscitare le simpatie dell'Inghilterra e della Francia per le sorti dell'Italia dell'epoca risorgimentale.\nDa esso sono stati tratti tre film (due al tempo del cinema muto ed uno nel 1937) ed uno sceneggiato televisivo della Rai (il primo in assoluto trasmesso dall'ente radiotelevisivo italiano di stato).\nTrama.\nIn una bella giornata primaverile, Sir John Davenne e sua figlia Lucy stanno viaggiando verso Nizza. All'altezza della Madonna della Ruota, poco prima di Bordighera, i cavalli si imbizzarriscono e la carrozza ha un brutto incidente. La giovane Lucy ha una gamba rotta, ma fortunatamente \u00e8 soccorsa dal dottor Antonio, profugo politico siciliano, che parla inglese. Il giovane dottore provvede subito a far trasportare Lucy alla locanda pi\u00f9 vicina, la famosa \"Osteria del mattone\", dove rimarr\u00e0 immobile per svariate settimane. Con il tempo il dottor Antonio riuscir\u00e0 a farsi apprezzare anche da Sir Davenne e Lucy potr\u00e0 trascorrere anche la fragile convalescenza a Bordighera.\nFra Lucy e il dottor Antonio sboccer\u00e0 un sentimento mai confessato, perch\u00e9 contrario alle convenzioni sociali. Una volta guarita, Lucy torner\u00e0 in Inghilterra dove si sposer\u00e0 con l'uomo scelto dalla famiglia. Rimasta vedova dopo pochi anni, torner\u00e0 a Bordighera in cerca del dottor Antonio e seguir\u00e0 le sue tracce fino a Napoli, malgrado i moti del 1848. Il dottor Antonio sar\u00e0 arrestato e imprigionato a Ischia e la fragile Lucy morir\u00e0 anche a causa del dolore di non aver potuto salvare l'uomo da lei amato.\nI personaggi sono molto semplici, ma la storia ricca di valori patriottici e morali, e le descrizioni di Bordighera e dei suoi dintorni ebbero un tale successo che, come disse Edmondo De Amicis, \"... cercavano tutti la rifatta Osteria del Mattone, dove fu portata la dolce miss Lucy con la gamba rotta\".\nL'osteria del mattone non esiste pi\u00f9, ma in sua memoria \u00e8 stata messa una lapide, sulla propriet\u00e0 privata che \u00e8 stata costruita nello stesso luogo, al 22 di via Madonna della ruota."}
{"id": "2122770", "revid": "599013", "url": "https://it.wikipedia.org/wiki?curid=2122770", "title": "Il dottor Antonio", "text": ""}
{"id": "2122772", "revid": "2056951", "url": "https://it.wikipedia.org/wiki?curid=2122772", "title": "Beatitudine (trattamento)", "text": "Sua Beatitudine \u00e8 un trattamento riservato ai patriarchi cristiani di rito orientale, oltre che per il patriarca di Gerusalemme dei Latini. Si usa tanto per i patriarchi cattolici quanto per i patriarchi ortodossi, a meno che non godano del trattamento di \"Sua Santit\u00e0\".\nUtilizzi.\nNella Chiesa cattolica.\nNella Chiesa cattolica il trattamento di \u00absua beatitudine\u00bb spetta ai patriarchi di rito orientale, che lo mantengono anche dopo l'eventuale nomina a cardinale.\nTale titolo spetta, unico caso tra i prelati di rito latino, anche al patriarca della sede di Gerusalemme dei Latini, istituita nel 1099, diventata in seguito semplice sede titolare, poi ristabilita il 23 luglio 1847 da Pio IX.\nIl medesimo trattamento spetta agli arcivescovi maggiori che sono a capo di una Chiesa sui iuris (che in genere porta il titolo di primate) senza titolo di patriarca. Non spetta invece ai patriarchi di rito latino (Venezia, Lisbona e Indie orientali), che hanno trattamento pari a quello di arcivescovo."}
{"id": "2122777", "revid": "879070", "url": "https://it.wikipedia.org/wiki?curid=2122777", "title": "Dorcatragus megalotis", "text": "Il beira (Dorcatragus megalotis) \u00e8 un'antilope diffusa lungo le coste del Mar Rosso e del golfo di Aden, nella Somalia settentrionale e probabilmente anche nell'Etiopia orientale. "}
{"id": "2122781", "revid": "1573940", "url": "https://it.wikipedia.org/wiki?curid=2122781", "title": "Hippocamelus", "text": "Hippocamelus \u00e8 un genere della famiglia dei Cervidi; comprende due sole specie, note comunemente come huemul o cervi delle Ande, originarie delle regioni andine del Sudamerica:\nI primi esploratori del Sudamerica descrissero lo huemul come un ibrido generato dall'accoppiamento tra un cavallo e un cammello: questa strana genesi \u00e8 all'origine del nome generico \"Hippocamelus\".\nDescrizione.\nEntrambe le specie hanno le stesse dimensioni e sono molto simili. Misurano 140\u2013165\u00a0cm di lunghezza, sono alte al garrese 78\u201390\u00a0cm e pesano 45\u201365\u00a0kg. Il mantello \u00e8 di colore beige. I palchi, presenti solamente nei maschi, sono brevi e a forma di forchetta. Hanno zampe relativamente brevi e costituzione tozza, probabilmente come adattamento agli accidentati terreni di montagna.\nGli areali delle due specie non si sovrappongono, quindi l'appartenenza a una determinata specie viene effettuata semplicemente a partire dalla localit\u00e0. Comunque, lo huemul del sud \u00e8 un po' pi\u00f9 piccolo e, soprattutto, ha la parte inferiore della coda scura, che nello huemul del nord \u00e8 bianca.\nBiologia.\nGli huemul sono animali di alta montagna. In particolare, la specie del nord \u00e8 facile incontrarla, in estate, a oltre 5000 metri di quota, ad altitudini, quindi, pi\u00f9 elevate rispetto alla maggior parte degli altri mammiferi. In inverno, comunque, si sposta a quote pi\u00f9 basse, a circa 2500 m. La specie del sud, invece, vive tutto l'anno a 1300\u20131700 m d'altitudine. Entrambe le specie prediligono gli aspri pendii montani, ma vivono anche in prati alpini o foreste.\nLo huemul del nord \u00e8 una specie diurna. Si sposta attraverso il proprio territorio in gruppi composti mediamente da otto esemplari. Questi gruppi sembrano essere piuttosto aperti: esemplari giovani e meno giovani di ambo i sessi possono tranquillamente entrare a far parte di un gruppo e lasciarlo poco dopo. Al contrario, lo huemul del sud ha uno stile di comportamento pi\u00f9 simile a quello degli altri cervi. La maggior parte degli esemplari \u00e8 solitaria e i maschi cercano di radunare attorno a s\u00e9 le varie femmine presenti nei dintorni, difendendole aggressivamente contro gli altri maschi.\nConservazione.\nEntrambe le specie sono considerate minacciate e compaiono nell'Appendice I della CITES. La IUCN inserisce lo huemul del nord tra le specie vulnerabili e quello del sud tra quelle in pericolo. Lo huemul del nord \u00e8 ancora relativamente diffuso, ma non \u00e8 particolarmente numeroso in nessun luogo. Da quando ne \u00e8 stata vietata la caccia, il numero di esemplari sta nuovamente aumentando.\nLo huemul del sud, invece, \u00e8 particolarmente minacciato dalla concorrenza con i cervi nobili, introdotti in Cile dall'uomo, e con le pecore domestiche. Gli esemplari giovani, inoltre, cadono vittima dei cani randagi. La popolazione totale \u00e8 stimata sui 1300 capi.\nUno huemul che indossa una corona \u00e8 raffigurato sullo stemma nazionale del Cile, in compagnia di un condor, simbolo nazionale del Paese."}
{"id": "2122787", "revid": "116229866", "url": "https://it.wikipedia.org/wiki?curid=2122787", "title": "Il dottor Antonio (miniserie televisiva)", "text": "Il dottor Antonio \u00e8 uno sceneggiato televisivo del 1954, diretto da Alberto Casella, trasmesso dal Programma Nazionale della Rai.\nTrama.\nL'argomento dello sceneggiato ricalca quello dell'ardore risorgimentale evidenziato dal romanzo originale di Ruffini.\nProduzione.\nAdattato dal romanzo omonimo di Giovanni Ruffini e diretto da Alberto Casella, fu il primo romanzo sceneggiato trasmesso dalla televisione italiana di stato che stava a quell'epoca completando il suo primo anno di programmazione.\nCome sottolinea l\"'Enciclopedia della televisione\", questo \"teleromanzo\" fu un po' il \"padre\" di tutti gli sceneggiati quale primo esempio di una lunga serie di lavori analoghi che sarebbero stati prodotti negli anni successivi dalla nascente Rai.\nLo sceneggiato annovera fra gli interpreti un giovane Corrado Pani e un inedito Alighiero Noschese.\nTrasmissione.\nInserito nel palinsesto del marted\u00ec alle ore 21, and\u00f2 in onda dal 16 novembre al 7 dicembre.\nGiunse sui teleschermi dopo un'ampia campagna pubblicitaria condotta dal Radiocorriere che, per l'occasione, indisse un concorso (\"Nuovi volti per la TV\") per cercare i protagonisti della nuova produzione.\nIl successo dello sceneggiato fu notevole e individuabile principalmente nel pubblico femminile che mostr\u00f2 subito di amare questo genere narrativo in chiave televisiva."}
{"id": "2122788", "revid": "125736759", "url": "https://it.wikipedia.org/wiki?curid=2122788", "title": "Hippotragus equinus", "text": "L'antilope roana (Hippotragus equinus ) \u00e8 un'antilope di savana diffusa in Africa Occidentale, Centrale, Orientale e Meridionale. Nei paesi anglofoni \u00e8 conosciuta con il nome di Roan antelope.\nDescrizione.\nMisura circa un metro e mezzo al garrese e pesa intorno ai 250 chilogrammi. Chiamata cos\u00ec per il colore \"roano\" (un bruno tendente al rossastro), ha le regioni inferiori dai toni pi\u00f9 chiari, mentre i sopraccigli, le guance e la faccia sono neri, pi\u00f9 chiari nelle femmine. Presenta inoltre una breve criniera eretta, una barba di colore molto chiaro e prominenti narici rosse. Le corna sono anellate e nei maschi possono raggiungere un metro di lunghezza, mentre nelle femmine sono leggermente pi\u00f9 corte. In ambo i sessi si inarcano lievemente all'indietro.\n\u00c8 molto simile nell'aspetto all'antilope nera e nelle zone dove gli areali si sovrappongono le due specie si possono facilmente confondere. I maschi di antilope nera, per\u00f2, sono pi\u00f9 scuri e il loro colore tende piuttosto al nero, invece che al bruno scuro..\nDistribuzione e habitat.\nL'antilope roana \u00e8 diffusa nelle aree boschive e nelle savane erbose, dove gli alberi lasciano il posto a distese d'erba sempre pi\u00f9 vaste, come nel bioma a \"miombo\" delle zone lungo il corso centrale dello Zambesi.\nBiologia.\nForma \"harem\" di cinque - quindici femmine guidate da un maschio dominante. Per il predominio di queste mandrie queste antilopi intraprendono generalmente combattimenti tra loro, colpendosi con le corna mentre poggiano sul terreno con le ginocchia."}
{"id": "2122792", "revid": "765341", "url": "https://it.wikipedia.org/wiki?curid=2122792", "title": "Micha\u0142 Ba\u0142ucki", "text": "Ha legato il suo nome alla citt\u00e0 di Cracovia, dove \u00e8 nato e ha studiato. Studente dell'Universit\u00e0 Jagellonica, fu impegnato politicamente contro gli invasori Russi e fu tra gli organizzatori della Rivolta di Gennaio nel 1863, alla quale per\u00f2 non prese materialmente parte poich\u00e9 fu arrestato e imprigionato per certe accuse. Avevo esordito come autore due anni prima con un poema nel quale attaccava ferocemente l'aristocrazia, vedendo nella sua negligenza la causa dell'oppressione russa. Mor\u00ec suicidandosi nel 1901, temendo che nessuno avrebbe mai ricordato la sua opera, ma pochi anni dopo il poeta Lucjan Rydel, membro della Giovane Polonia, lo ricord\u00f2 con un articolo come uno dei maggiori autori polacchi del secolo che era appena finito."}
{"id": "2122793", "revid": "599013", "url": "https://it.wikipedia.org/wiki?curid=2122793", "title": "Ina-Yoko Teutenberg", "text": "Professionista dal 1999 al 2013, \u00e8 una delle atlete pi\u00f9 vittoriose nella storia del ciclismo femminile, avendo ottenuto pi\u00f9 di 200 successi in carriera. \u00c8 sorella dei ciclisti Lars Teutenberg e Sven Teutenberg.\nCarriera.\nSi avvicina al ciclismo seguendo le orme dei due fratelli Lars e Sven: comincia a gareggiare all'et\u00e0 di sei anni, e a sette anni coglie gi\u00e0 le prime vittorie. Da juniores, nel 1990, si laurea campionessa mondiale in linea di categoria.\nSpecialista delle volate, debutta tra le Elite nel 1991 e nel professionismo nel 1999. In carriera ha ottenuto pi\u00f9 di 200 vittorie: tra queste ventuno tappe al Tour de l'Aude, undici al Giro d'Italia, sei alla Route de France, quattro successi alla Liberty Classic di Filadelfia, due titoli nazionali in linea, un Giro delle Fiandre, oltre alla medaglia di bronzo in linea ai campionati del mondo di Copenaghen nel 2011.\nCon la Specialized-Lululemon, la sua ultima squadra, si \u00e8 aggiudicata il titolo iridato della cronometro a squadre ai mondiali 2012 di Valkenburg. Si \u00e8 ritirata dall'attivit\u00e0 al termine del 2013, dopo aver saltato gran parte della stagione a causa di un infortunio rimediato in primavera."}
{"id": "2122797", "revid": "768894", "url": "https://it.wikipedia.org/wiki?curid=2122797", "title": "Grenzer", "text": "I Grenzer, noti in Italia come confinari (in croato \"kraji\u0161nici\" o \"grani\u010dari\") ma anche semplicemente come Croati dal loro ruolo di origine e di stazionamento della maggior parte dei loro reggimenti, erano i \"soldati di confine\" al servizio dell'impero d'Austria che avevano il compito di presidiare il confine tra l'impero asburgico e quello ottomano, in origine di quasi mille chilometri, in cambio della terra loro assegnata.\nSi trattava di una serie di reggimenti di fanteria leggera, per\u00f2 meno \"specializzati\" degli Feldj\u00e4ger tirolesi: erano infatti strutturati e armati come fanteria di linea e in grado di svolgere eccellentemente entrambi i ruoli.\nCi\u00f2 che li distingueva dalle altre truppe era per\u00f2 la struttura sociale da cui traevano origine: vere e proprie comunit\u00e0 semi-indipendenti di contadini-soldati, dove tutti gli uomini abili avevano l'obbligo di portare le armi per presidiare la linea di frontiera.\nInizialmente considerati irregolari nell'ordinamento militare austriaco, vennero poi alla met\u00e0 del settecento, inquadrati in strutture regolari e dotati di uniforme.\nSopravvisse sempre comunque al fianco dell'ordinamento reggimentale anche la pristina forma del miliziano irregolare (serezjanin/It: saressano).\nIn cambio di questo servizio permanente queste comunit\u00e0 (Zadruga) godevano di una relativa indipendenza, difatti, pur essendo localizzate in buona parte nel territorio del regno d'Ungheria le aree del confine militare non erano sottoposte alla giurisdizione magiara.\nQuesta loro peculiare condizione di libert\u00e0 personale e di servizio permanente al confine le rese storicamente una delle migliori truppe al servizio della Casa d'Asburgo: combattenti ottimi, resistenti alle fatiche, costituivano generalmente l'avanguardia dei corpi d'armata imperiali.\nI reggimenti \"Grenzer\", a mano a mano che si estendeva il confine militare, diventarono progressivamente 18, e precisamente:\nconfine di Karlstadt: \nconfine di Varasdino:\nconfine slavonico:\nconfine del Banato:\nconfine transilvano:\ne infine il reggimento autonomo di Titel (cechisti, ovvero battellieri)\nProprio per la costante ostilit\u00e0 ungherese, e in relazione al sempre minore peso militare dell'avversario ottomano, nel 1867, in seno alle riforme dello strumento militare asburgico nell'ambito del cosiddetto ausgleich o compromesso, che istitu\u00ec la duplice monarchia, i reparti \"Grenzer\" furono progressivamente e trasformati in unit\u00e0 di fanteria o della honvedsedek, la milizia territoriale ungherese. Tale processo fu compiuto entro il 1881.\nUniformologia.\nOriginariamente senza una uniforme definita, nel XVIII secolo venne loro imposto, nell'ambito del processo di irreggimentazione di fornirsi a loro spese della stessa, cosa che inizialmente provoc\u00f2 una serie di malcontenti.\nPur costantemente basata sul modello della coeva fanteria ungherese, l'uniforme dei frontalieri present\u00f2 quasi sempre caratteristiche particolari. \nMolto accentuata all'inizio, con ogni reggimento dotato di uniforme di colore specifico e un caratteristico cappello cilindrico durante la guerra dei sette anni, tale differenziazione venne a essere ridotta al minimo durante la prima fase delle guerre napoleoniche, con solo le mostreggiature con i colori reggimentali.\nAccanto per\u00f2 alla normale uniforme da campo (\"feldmontur\") di colore bianco, fornita ora dallo Stato, i frontalieri furono comunque autorizzati a portare, durante il loro regolare servizio sul confine militare anche una uniforme (\"hausmontur\") autoprodotta nell'ambito delle proprie comunit\u00e0 (zadruga), che per essere tinta con l'uso di cortecce, diventava di color marrone scuro.\nInfine nel 1808, nell'ambito della generale riforma dell'organizzazione militare austriaca in preparazione alla guerra del 1809 contro Napoleone, anche la regolare \"feldmontur\" dei Grenzer venne a essere stabilita nel medesimo marrone, dando finalmente a questo corpo scelto un carattere uniformologico stabile e peculiare, che sarebbe durato, con gli opportuni aggiornamenti, fino allo scioglimento del corpo stesso."}
{"id": "2122799", "revid": "20674152", "url": "https://it.wikipedia.org/wiki?curid=2122799", "title": "Scindler", "text": ""}
{"id": "2122800", "revid": "1494169", "url": "https://it.wikipedia.org/wiki?curid=2122800", "title": "Schindler", "text": " "}
{"id": "2122802", "revid": "86599", "url": "https://it.wikipedia.org/wiki?curid=2122802", "title": "Cratere Jenner", "text": "Jenner \u00e8 un cratere lunare di 73,66 km situato nella parte sud-occidentale della faccia nascosta della Luna, all'interno del Mare Australe poco oltre il terminatore. Quasi attaccato al margine esterno orientale di Jenner vi \u00e8 il grande cratere sommerso Lamb. Data la sua posizione pu\u00f2 essere osservato dalla Terra durante i periodi di librazione e illuminazione favorevoli.\nIl cratere ha una forma circolare con un bordo acuminato ma piuttosto irregolare che non \u00e8 stato eroso significativamente. Vi sono alcuni terrazzamenti, in particolare lungo le pareti interne a sudovest, e alcuni cumuli lungo il margine sudorientale. La superficie interna \u00e8 stata ricoperta da lava basaltica, che ha lasciato un terreno particolarmente scuro. Non vi sono brecce lungo il perimetro esterno da cui la lava avrebbe potuto entrare nel cratere, per cui \u00e8 presumibilmente affluita da sotto. L'interno \u00e8 caratterizzato solamente da alcuni minuscoli crateri. Nell'area circostante Jenner vi \u00e8 una sorta di bastione di \"ejecta\" (detriti espulsi durante la formazione di un cratere) che si estende per pi\u00f9 di met\u00e0 diametro del cratere in alcune direzioni.\nIl cratere \u00e8 dedicato al naturalista britannico Edward Jenner.\nCrateri correlati.\nAlcuni crateri minori situati in prossimit\u00e0 di Jenner sono convenzionalmente identificati, sulle mappe lunari, attraverso una lettera associata al nome."}
{"id": "2122805", "revid": "36426", "url": "https://it.wikipedia.org/wiki?curid=2122805", "title": "Elisa Bonaparte", "text": ""}
{"id": "2122806", "revid": "287204", "url": "https://it.wikipedia.org/wiki?curid=2122806", "title": "Frederick Bousquet", "text": ""}
{"id": "2122809", "revid": "74801", "url": "https://it.wikipedia.org/wiki?curid=2122809", "title": "Wichita Falls", "text": "Wichita Falls ( ) \u00e8 un comune (\"city\") degli Stati Uniti d'America e capoluogo della contea di Wichita nello Stato del Texas. La popolazione era di abitanti al censimento del 2010, il che la rende la 35\u00aa citt\u00e0 pi\u00f9 popolosa dello stato. \u00c8 la principale citt\u00e0 dell'area metropolitana di Wichita Falls, che comprende le contee di Archer, Clay e Wichita. Inoltre, il distretto centrale degli affari si trova cinque miglia () dalla Sheppard Air Force Base che ospita la pi\u00f9 grande ala di addestramento tecnico dell'Air Force e il programma Joint Jet Pilot Training (ENJJPT) Euro-NATO, l'unico programma di addestramento al volo con equipaggio e gestione multinazionale del mondo creato per produrre piloti da combattimento sia per USAF e NATO.\nDi particolare interesse \u00e8 il Newby-McMahon Building (altrimenti noto come \"il grattacielo pi\u00f9 piccolo del mondo\"), costruito nel centro nel 1919 e presente in \"Ripley's Believe It or Not!\" di Robert Ripley.\nGeografia fisica.\nSecondo lo United States Census Bureau, la citt\u00e0 ha una superficie totale di , dei quali di territorio e di acque interne (0,03% del totale).\nWichita Falls si trova circa a sud al confine con l'Oklahoma, a nord-ovest di Fort Worth e a sud-ovest di Oklahoma City.\nStoria.\nLa citt\u00e0 fu fondata da John Scott che acquis\u00ec la terra dove oggi sorge Wichita Falls dopo una partita di poker.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 73,23% di bianchi, il 12,69% di afroamericani, l'1% di nativi americani, il 2,36% di asiatici, lo 0,09% di oceaniani, il 7,46% di altre razze, e il 3,17% di due o pi\u00f9 etnie. Ispanici o latinos di qualunque razza erano il 18,91% della popolazione."}
{"id": "2122810", "revid": "307923", "url": "https://it.wikipedia.org/wiki?curid=2122810", "title": "Marco Popilio Lenate", "text": "Marco Popilio Lenate (in latino: \"Marcus Popilius Laenas\" o \"Marcus Popillius Laenas\") \u00e8 un nome che pu\u00f2 indicare diverse personalit\u00e0 nella Roma antica:"}
{"id": "2122812", "revid": "287204", "url": "https://it.wikipedia.org/wiki?curid=2122812", "title": "Terceiro Campeonato Nacional de Clubes", "text": "Il Terceiro Campeonato Nacional de Clubes (in italiano Terzo Campionato Nazionale di Club) \u00e8 stato la 3\u00aa edizione del massimo campionato brasiliano di calcio.\nFormula.\nPrimo turno: prima fase in 2 gruppi di 20 squadre ciascuno, seconda fase in 4 gruppi ognuno di 10 squadre; in entrambe le fasi partite di sola andata. Passano alla fase successiva le migliori 20 nella classifica generale comprendente entrambe le fasi.\nSecondo turno: 2 gruppi con 10 squadre ciascuno. Ogni squadra affronta una volta le altre componenti del proprio gruppo e si qualifica alla fase seguente la migliore di ogni raggruppamento.\nFase finale: quadrangolare con partite di sola andata. La prima classificata vince il campionato.\nClassifica marcatori.\nFonte:"}
{"id": "2122816", "revid": "1543377", "url": "https://it.wikipedia.org/wiki?curid=2122816", "title": "Bruno Abakanowicz", "text": "\u00c8 specialmente noto per i suoi studi sull'integrazione meccanica e per l\"'integrafo di Abakanowicz\", strumento da lui ideato a questo scopo.\nBiografia.\nAbakanowicz nacque nel 1852 a Ukmerg\u0117, allora chiamata \"Vilkmerg\u0117\", nel governatorato di Kovno che faceva parte dell'Impero Russo da quando questo aveva inglobato il Granducato di Lituania. Successivamente la regione fu inserita nella Confederazione Polacco-Lituana.\nIl suo nome completo (Abdank-Abakanowicz) testimonia il fatto che poteva insignirsi dell'antico blasone Abdank, comune ad alcune famiglie della Szlachta. Dopo essersi laureato al Politecnico di Riga, a soli 23 anni ottenne l'abilitazione all'insegnamento e l'incarico di assistente presso il Politecnico di Leopoli. Nel 1881, si trasfer\u00ec in Francia dove acquist\u00f2 una grande villa a Parc St. Maur vicino a Parigi.\nQui invent\u00f2 l'integrafo, uno speciale strumento che, partendo dal grafico di una funzione, \u00e8 in grado di tracciare quello della sua funzione integrale. Questo venne brevettato nel 1880 e messo in produzione dalla ditta svizzera \"Coradi\". Tra gli altri suoi brevetti possiamo ricordare degli strumenti per tracciare parabole e spirali, la campana elettrica che usavano i treni e una lampada ad arco elettrico di sua concezione.\nAbakanowicz pubblic\u00f2 numerosi lavori su svariati argomenti, tra cui la statistica e gli strumenti di integrazione. In particolare, divenne molto noto quello che descriveva il suo integrafo. \nEgli fu anche consulente del governo francese per i lavori di elettrificazione del Paese. In particolare diresse i lavori per la costruzione di una rete elettrica in diverse citt\u00e0, tra cui Lione. I suoi brevetti gli permisero di raggiungere una solida posizione economica e di conseguire importanti onorificenze, tra cui la Legione d'onore nel 1889.\nIn questi anni si ritir\u00f2 a vivere in una piccola isola vicino a Tr\u00e9gastel, in Bretagna, dove tra il 1892 e il 1896 edific\u00f2 il maniero neogotico di Costa\u00e9r\u00e8s. Bench\u00e9 la costruzione non fosse terminata prima della sua morte, il castello divenne un punto di riferimento per gli intellettuali polacchi emigrati in Francia. Vi ospit\u00f2 molti famosi artisti, scienziati e politici. Tra i pi\u00f9 assiduui ospiti di Abakanowicz c'erano Aleksander Gierymski, W\u0142adys\u0142aw Mickiewicz, Leon Wycz\u00f3\u0142kowski e Henryk Sienkiewicz. Quest'ultimo era il migliore amico di Abakanowicz. Alcuni dei suoi romanzi vennero terminati nella villa di Abakanowicz a Parc St. Maur. Mentre \"Quo Vadis?\", che gli valse il premio Nobel, venne scritto interamente nel maniero di Costa\u00e9r\u00e8s.\nBruno Abakanowicz mor\u00ec improvvisamente il 29 agosto 1900. Nel suo testamento nomin\u00f2 Sienkiewicz tutore dell'unica figlia Zofia che, dopo essersi laureata alla London School of Economics e alla Sorbona, venne uccisa nel campo di concentramento di Auschwitz durante la seconda guerra mondiale.\nNazionalit\u00e0.\nLa nazionalit\u00e0 di Abakanowicz non \u00e8 definita univocamente. Egli nacque in un territorio che apparteneva all'impero russo. Quindi alcuni documenti lo qualificano come russo. Successivamente, la Lituania si un\u00ec alla Polonia nella Confederazione Polacco-Lituana e, dopo varie vicende, ora \u00e8 indipendente. Quindi molti autori lo definiscono lituano. Altri lo considerano polacco perch\u00e9 inizi\u00f2 la sua carriera accademica in Polonia, era amico di molte personalit\u00e0 polacche e parlava fluentemente il polacco, che usava per le sue opere letterarie. Infine, nulla vieterebbe di considerarlo francese d'adozione. in quanto svolse in Francia gran parte della propria attivit\u00e0."}
{"id": "2122817", "revid": "287204", "url": "https://it.wikipedia.org/wiki?curid=2122817", "title": "6\u00b0 Reggimento alpini", "text": ""}
{"id": "2122818", "revid": "963244", "url": "https://it.wikipedia.org/wiki?curid=2122818", "title": "Fabian Birkowski", "text": "Dopo anni di studi presso l'Universit\u00e0 Jagellonica, a Cracovia, dal 1585 al 1587, nel 1596 entr\u00f2 nell'Ordine dei Frati Dominicani. Studioso di Letteratura greca e latina, amante della Filosofia, fu il confessore di Re Sigismondo di Svezia, di sua moglie Konstancja, del diplomatico Krzysztof Zbaraski, del comandante Jan Karol Chodkiewicz, del duca Jan Zamoyski e amico di Piotr Skarga. Dal 1611 al 1634 serv\u00ec presso la Corte di Ladislao IV Vasa. Nel 1622 aveva accompagnato Re Ladislao IV in guerra contro Ottomani, Moscoviti e Valacchi."}
{"id": "2122822", "revid": "729019", "url": "https://it.wikipedia.org/wiki?curid=2122822", "title": "Mk 13", "text": "Il siluro Mk 13 era l'arma pi\u00f9 comune utilizzata dagli aerosiluranti della United States Navy durante la seconda guerra mondiale fornito nel '39 dalla Royal Navy."}
{"id": "2122824", "revid": "1573940", "url": "https://it.wikipedia.org/wiki?curid=2122824", "title": "Bothrops atrox", "text": "Il ferro di lancia (Bothrops atrox () \u00e8 un serpente che appartiene alla famiglia dei Viperidi, diffuso nelle regioni tropicali ed equatoriali dell'America Meridionale. In Brasile \u00e8 conosciuto con il nome di \"jararaca-do-norte\".\nDescrizione.\nIl suo nome comune si riferisce alla tipica forma della testa, la sua lunghezza pu\u00f2 talvolta superare i 2 metri.\nBiologia.\nAlimentazione.\nLa sua tecnica di caccia consiste nel rimanere immobile in attesa che qualche preda gli passi accanto, quando essa sopraggiunge, grazie alla potente muscolatura, riesce a balzarle addosso e morderla. Il veleno paralizza i muscoli e uccide i piccoli mammiferi in pochi minuti. La sua dieta consiste anche di piccoli rettili, insetti, uccelli e piccoli serpenti.\nRiproduzione.\nLe femmine partoriscono anche 80 piccoli.\nVeleno.\nIl veleno si compone principalmente di emotossine e manda la pelle in necrosi da emotossina"}
{"id": "2122829", "revid": "838137", "url": "https://it.wikipedia.org/wiki?curid=2122829", "title": "Marco Popilio Lenate (console 316 a.C.)", "text": "Biografia.\nFu eletto console nel 316 a.C., con il collega Spurio Nauzio Rutilo. I due consoli rimasero a Roma, poich\u00e9 il comando delle operazioni contro i Sanniti, fu preso dal dittatore Lucio Emilio Mamercino Privernate."}
{"id": "2122832", "revid": "125357333", "url": "https://it.wikipedia.org/wiki?curid=2122832", "title": "Sergio Japino", "text": "Biografia.\nFormatosi come ballerino alla scuola di Gino Landi, Sergio Japino intraprende la propria carriera in televisione nei primi anni ottanta, come coreografo per \"Fantastico 3\" e per \"Pronto, Raffaella?\" Proprio in questo periodo incomincia il sodalizio artistico fra Japino e la presentatrice Raffaella Carr\u00e0, che li porter\u00e0 a firmare alcune importanti produzioni televisive, anche quando alla fine degli anni novanta la relazione sentimentale terminer\u00e0. Ha una figlia di nome Jessica.\nNel 1982 ha firmato la regia dello spettacolo dal vivo \"\"Fantastico show\" andato in scena in tutta Italia, anche a Roma nel teatro Sistina.\"\nLavora come regista, coautore e coreografo in molte trasmissioni della Carr\u00e0. Un esempio \u00e8 la trasmissione del 1988 \"Raffaella Carr\u00e0 Show\". La sua partecipazione al programma lo porta a essere ospite d'onore nel programma \"Benvenuta Raffaella\", speciale del dicembre 1987, che rappresentava il dietro le quinte del nuovo \"show\" della Carr\u00e0 per Fininvest, con brevi interviste alla Carr\u00e0 e a Japino. Partecipa in molte altre trasmissioni, come regista e coreografo, nel 1989 \"Il Principe Azzurro\", e nel 1990-91, \"Ricomincio da Due\", entrambe con Raffaella. Nel 1991 \u00e8 alla regia di \"Fantastico 12\". Firma anche il successo di \"Carr\u00e0mba! che sorpresa\" e \"Carr\u00e0mba! che fortuna\", programmi con i quali la Carr\u00e0 torna alla televisione italiana dopo un lungo periodo trascorso in Spagna con la societ\u00e0 Europroducciones alla guida dei programmi di successo \"Hola Raffaella!\", \"A las 8 con Raffaella\" e \"En Casa con Raffaella\". Nel 2008 si \u00e8 occupato della regia del programma \"Salvemos Eurovisi\u00f3n\", condotto dalla Carr\u00e0 sulla TVE, e ha curato la regia del programma legato all'Eurovision Song Contest 2011 su Rai 2, sempre condotto dalla Carr\u00e0. \nNel 2019 \u00e8 il regista del programma di interviste di prima serata su Rai 3, \"A raccontare comincia tu\", per due edizioni, in primavera e in autunno, condotto dalla Carr\u00e0.\nSergio Japino \u00e8 molto legato all'Argentario, in modo particolare a Porto Santo Stefano, dove vivevano i genitori. \u00c8 presidente onorario del Rione Valle, quartiere cittadino che partecipa al Palio Marinaro dell'Argentario."}
{"id": "2122835", "revid": "20674713", "url": "https://it.wikipedia.org/wiki?curid=2122835", "title": "Massaliani", "text": ""}
{"id": "2122845", "revid": "77594", "url": "https://it.wikipedia.org/wiki?curid=2122845", "title": "La Roche-aux-F\u00e9es", "text": "La Roche-aux-f\u00e9es \u00e8 un monumento megalitico che si pu\u00f2 osservare nel territorio del comune di Ess\u00e9 (Ille-et-Vilaine).\nSi tratta di una sala coperta della lunghezza di 19,5 metri.\nIl suo nome deriva da una leggenda che sostiene che le pietre che costituiscono il dolmen siano state collocate da alcune fate nella loro posizione attuale.\nUn'altra credenza popolare vuole che i giovani sposi debbano fare un giro attorno al dolmen, uno da un lato e uno dall'altro, contando il numero delle pietre, e se entrambi ne contano lo stesso numero la loro unione sar\u00e0 duratura.\nUna marca di yoghurt, di propriet\u00e0 della Unilever, si chiamava la Roche-aux-f\u00e9es e scomparve nel 1988 dopo una fusione con Chambourcy. Il marchio \u00e8 stato utilizzato nuovamente nel 1999 per altri prodotti alimentari."}
{"id": "2122851", "revid": "666668", "url": "https://it.wikipedia.org/wiki?curid=2122851", "title": "Qikiqtarjuaq", "text": "Qikiqtarjuaq (Inuktitut: \"Qikiqtarjuaq\"; \u157f\u146d\u1585\u1455\u1550\u152a\u140a\u1585 \"grande isola\"), nota come Broughton Island fino al 1\u00ba novembre 1998, \u00e8 un'isola e un insediamento Inuit nel Nunavut in Canada, al largo dell'Isola di Baffin, nella Regione di Qikiqtaaluk.\nEconomia.\nServizi.\nLa localit\u00e0 \u00e8 servita dall'aeroporto locale, il Qikiqtarjuaq Airport, ed \u00e8 presente un albergo. L'isola \u00e8 nota per il clima e la natura artici, con numerosi avvistamenti di balene nelle acque presso il Auyuittuq National Park. Pur essendo una piccola comunit\u00e0, vi sono servizi come una stazione dei RCMP e il centro comunale, di vitale importanza nella vita della comunit\u00e0.\nPopolazione.\nSecondo il censimento effettuato in Canada nel 2006 la popolazione era di 473 abitanti, con un calo dell'8,9% rispetto ai rilevamenti del 2001.\nAttivit\u00e0.\nQikiqtarjuaq ospita ogni anno la \"Suicide Prevention Walk\". Concorrenti locali percorrono una distanza di circa 60\u00a0km attraverso la tundra partendo da un antico rifugio di balenieri detto \"Kivitu\". Il percorso viene all'incirca coperto in due giorni e mezzo, e serve ad aumentare la speranza negli abitanti di queste terre, spesso fin troppo lontane dalla societ\u00e0."}
{"id": "2122853", "revid": "121286", "url": "https://it.wikipedia.org/wiki?curid=2122853", "title": "Stazione di Anguillara Sabazia", "text": ""}
{"id": "2122860", "revid": "1543377", "url": "https://it.wikipedia.org/wiki?curid=2122860", "title": "Ducati 900 SS", "text": "La 900 SS \u00e8 un modello di motocicletta prodotto dalla casa bolognese Ducati dal 1975 al 1982.\nContesto.\nNata per affiancare (e poi sostituire) la 750 SS, ne riprende in blocco le sovrastrutture, mentre la colorazione del cupolino, blu e argento, \u00e8 \"invertita\" rispetto all'antenata. Il motore (il cosiddetto \"carter quadri\") invece \u00e8 ripreso dalla 860 GT, con per\u00f2 la testata desmodromica e senza avviamento elettrico (che sulla 860 GT aveva dato numerosi problemi e rendeva l'estetica del motore sgradevole), rimpiazzato da un pi\u00f9 sportivo kickstarter. Aument\u00f2 anche il rapporto di compressione, passato a 9,5:1.\nIl 1977 vide l'entrata in produzione della seconda serie della 900 SS, simile alla precedente, con l'eccezione del serbatoio del carburante. L'anno seguente fu il turno della terza serie, disponibile, oltre che nella tradizionale versione monoposto, anche biposto; alla tradizionale colorazione blu-argento si affianc\u00f2 un inedito nero-oro. Per la prima volta furono introdotti i cerchi in lega. Nel 1980 fu presentata la quarta serie della 900 SS, con nuove colorazioni e nuovi cerchi in lega.\nLa Ducati, inoltre, mise a disposizione degli appassionati diverse parti speciali per potenziare la moto: una coppia di scarichi liberi, alberi a camme pi\u00f9 spinti, getti e spilli per i carburatori, un radiatore dell'olio e una carena integrale.\nLa carriera della 900 SS termin\u00f2 nel 1982, anno in cui fu rimpiazzata dalla 900 S2, dopo 6103 esemplari costruiti.\nIl Tourist Trophy 1978.\nIn sella a una 900 SS elaborata dalla NCR, con la cilindrata aumentata a 883\u00a0cm\u00b3 e il cambio rivisto dalla Hewland, e messa in pista dal concessionario Ducati di Manchester (la \"Sports Motorcycles\" di Steve Wynne e Pat Slinn) Mike Hailwood ottenne la vittoria al Tourist Trophy del 1978 (categoria TT-F1), battendo a sorpresa le potenti special di produzione giapponese grazie alla maggiore maneggevolezza della moto italiana. Curiosamente il motore (una delle due unit\u00e0 propulsive di riserva portate appositamente all'ultimo momento dall'Italia dai tecnici Franco Farn\u00e9 e Giuliano Pedretti) si ruppe sulla linea del traguardo a causa della disintegrazione della coppia conica inferiore del cilindro posteriore, avvenuto quando il pilota rilasci\u00f2 la manopola dell'acceleratore sotto la bandiera a scacchi, e non pot\u00e9 essere sottoposto al controllo post-gara della rumorosit\u00e0 dello scarico, una verifica che i titolari del team non erano sicuri di poter superare. Da questa vittoria nacque un modello commemorativo, la Ducati MHR (acronimo di Mike Hailwood Replica)."}
{"id": "2122861", "revid": "125945487", "url": "https://it.wikipedia.org/wiki?curid=2122861", "title": "Triante", "text": "Il quartiere Triante (in monzese \"Triant\") \u00e8 un rione a ovest della citt\u00e0 di Monza, ed \u00e8 amministrativamente appartenente alla Circoscrizione 4 della citt\u00e0. Deve il suo nome all'antica Cascina situata al centro del quartiere, la quale era dotata di tre entrate (in dialetto monzese:\"Triant\"). A testimonianza c'\u00e8 ancora un tratto della \"strada vicinale\" che interseca le \"bocchette\" della roggia del Villoresi ora inattiva.\nConsiste genericamente nella parte di territorio monzese compreso tra il Canale Villoresi, viale Lombardia e viale Romagna e confina ad ovest con San Fruttuoso, a sud con San Giuseppe e ad est con San Carlo e San Biagio.\nTriante viene attraversato dalla via Felice Cavallotti, che collega il centro storico di Monza alla sua periferia ovest e da via Monte Cervino, famosa per le numerose aree verdi. Il quartiere \u00e8 inoltre servito dalla SS36.\nStoria.\nTriante fino all\u2019Ottocento si espandeva fin quasi a San Fruttuoso, fino a quel viale Lombardia che, come ricorda lo storico locale Daniele Cappelletti, venne costruito agli inizi dell\u2019Ottocento dai francesi per agevolare il passaggio delle carrozze diventando la prima importante infrastruttura cittadina. \nNel Novecento \u00e8 stato un susseguirsi di costruzioni, in parte di edilizia privata in parte di edilizia pubblica: nel 1924 le abitazioni del cosiddetto \u201cVillaggio dei dipendenti comunali\u201d, 1927 le villette dei reduci della Grande Guerra, poi le abitazioni comunali di via Pitagora e le case Fanfani. \nNegli anni '60 la Cascina \u00e8 stata demolita e da l\u00ec in avanti al suo posto sorge una Banca.\nIl Quartiere di Triante \u00e8 uno dei pi\u00f9 rinomati della citt\u00e0, oltre alla posizione geografica, nella zona sorgono numerosi palazzi residenziali, banche e negozi, un cinema multisala e uno parrocchiale, un centro sportivo con la piscina e i campi da tennis, supermercati e minimarket, negozi di occhiali, di articoli per la casa, piste ciclabili, una chiesa, tre scuole pubbliche e tre Istituti superiori, denominati nel complesso 'Istituti Nuovi', e molti locali sia diurni che notturni.\nPopolazione.\nSono residenti nella Circoscrizione 33.863 cittadini pari al 27,88% della popolazione totale; la loro et\u00e0 media \u00e8 di 44 anni mentre la percentuale degli anziani con pi\u00f9 di 65 anni \u00e8 il 22,51%.\nTriante fa parte della circoscrizione pi\u00f9 popolosa della citt\u00e0.\nStrutture e trasporti.\nA Triante \u00e8 situata la caserme dei Vigili del fuoco di Monza.\nTriante inoltre uno su tutti \u00e8 la Piscina comunale di Via Pitagora e l'adiacente campo da tennis che ravvivano il quartiere al confine con San Fruttuoso.\nOltre all'Oratorio San Giovanni Bosco di Via Duca D'Aosta, subito a ridosso della Chiesa, si possono contare un campo da calcio, uno di pallavolo e il campo di bocce situato all'interno del circolo familiare della Parrocchia.\nIl Centro Sportivo Triante invece \u00e8 situato in Viale Lombardia nelle vicinanze del Rond\u00f2.\nIl quartiere di Triante \u00e8 dotato di una piccola biblioteca comunale in prossimit\u00e0 della scuola secondaria di primo grado \"Leonardo\", ed \u00e8 provvisto di un nuovo centro civico, proprio a fianco della scuola Leonardo.\nTriante \u00e8 servito da due linee di autobus urbane (z202 e z204) ed una extraurbana (z222)."}
{"id": "2122864", "revid": "300067", "url": "https://it.wikipedia.org/wiki?curid=2122864", "title": "Bruno Mozzambani", "text": "Carriera.\nAla sinistra, \u00e8 il massimo realizzatore con la maglia del con 77 reti su 178 presenze in sei stagioni, cinque in Serie B e una in Serie A. Dopo la promozione nella stagione 1950-51 esordisce l'anno successivo in massima serie, dove con 9 reti risulta il capocannoniere dei lilla, che chiudono la stagione all'ultimo posto. Il numero massimo di reti realizzate in una stagione da Mozzambani \u00e8 invece di 17, realizzato nella stagione 1946-1947 e bissato nel 1947-1948.\nPassato all'Udinese nell'estate 1952, va a segno 3 volte in due stagioni in Serie A.\nIn carriera ha totalizzato complessivamente 63 presenze e 12 reti in Serie A e 147 presenze e 58 reti in Serie B."}
{"id": "2122873", "revid": "767487", "url": "https://it.wikipedia.org/wiki?curid=2122873", "title": "Toots &amp; the Maytals", "text": "I Toots &amp; the Maytals, chiamati in origine semplicemente The Maytals, sono stati uno dei pi\u00f9 noti esponenti della scena reggae giamaicana.\nI The Maytals rappresentano una figura chiave all'interno della scena reggae. Composti dal leader Frederick \"Toots\" Hibbert, Nathaniel \"Jerry\" Matthias, e Raleigh Gordon, tutti nativi di Kingston, i the Maytals furono il primo gruppo ad usare la parola \"reggae\", citandolo nel brano \"Do the Reggay\" (1968) prodotto da Leslie Kong.\nStoria.\nFormatisi nei primi anni sessanta in piena epoca ska, i the Maytals furono conosciuti per la loro miscela di voci e la forte passione per la musica. . Inizialmente registrarono del materiale con il produttore Clement \"Coxsone\" Dodd e il risultato, \"Hallelujah\", offriva una miscela di voci in stile gospel e soul accompagnate dai fiati ed il tipico ritmo giamaicano. Il gruppo divenne popolare fin dall'inizio, ma dopo aver registrato del materiale con la Studio One, interruppero la collaborazione con Dodd a favore di Prince Buster. Con quest'ultimo il trio increment\u00f2 ulteriormente la popolarit\u00e0 sul territorio giamaicano, cominciando a guadagnare consensi anche nel Regno Unito. I The Maytals iniziarono a collaborare con Byron Lee nel 1966. Famose hit di quest'epoca includevano \"Dog War\", \"Daddy\" e \"Broadway Jungle\". Quell'anno Lee e i suoi Dragonaires suonarono come backing band per i The Maytals al Jamaican Festival Song Competition. Il loro brano, \"Bam Bam\", vinse il concorso permettendo loro una rapida ascesa. Occasionalmente, i The Maytals registrarono materiale con altri produttori che, forse per i diritti d'autore, diffusero il materiale della band rinominandola con altri titoli come The Vikings, The Royals e The Flames. The Maytals raggiunsero il picco di popularit\u00e0 attorno alla fine del 1966 quando Hibbert venne arrestato per uso e possesso di marijuana e fu condannato al carcere per 18 mesi. Fortunatamente gli altri due Maytals, molto amici di Hibbert, compresero che non era possibile ricreare il loro sound caratteristico senza il loro frontman, cos\u00ec ne aspettarono la scarcerazione. Quando Hibbert fu rilasciato, la band inizi\u00f2 a collaborare con il leggendario produttore Leslie Kong. Questo era un periodo di transizione per la musica popolare giamaicana, che da rocksteady cominci\u00f2 a trasformarsi in reggae. I The Maytals cambiarono stile di conseguenza, mantenendo comunque la loro impronta soul e gospel che li aveva resi unici. Durante il periodo in prigione, Hibbert aveva maturato la sua abilit\u00e0 di compositore. Il loro primo singolo con Kong, \"54-46 That's My Number\", titolo riferito al numero di cella di Hibbert, raccontava della sua esperienza sostenendo di essere stato incarcerato ingiustamente perch\u00e9 era \"rastafariano\". Questo brano divenne un grande successo in Giamaica e anche in Inghilterra. Altri famosi brani di questo periodo includono \"Monkey Man\" e \"Sweet and Dandy\", che portarono i The Maytals ad una seconda vittoria nel 1969 al Festival Song Competition. Uno dei loro brani pi\u00f9 noti in assoluto, \"Pressure Drop\", venne inserito nella colonna sonora dello storico film reggae, \"Pi\u00f9 duro \u00e8, pi\u00f9 forte cade\" (\"The Harder They Come\"). Dal 1971, non rappresentavano solo la pi\u00f9 grande band sull'isola, ma furono anche (grazie ad un contratto con la Island Records di Chris Blackwell) star internazionali. Poco dopo Leslie Kong mor\u00ec. Crearono quindi una collaborazione con Byron Lee, continuando sulla strada del successo. Fu proprio Lee che decise di rinominarli Toots &amp; The Maytals. Hibbert e il suo gruppo si sciolsero nel 1981. Dopo ci\u00f2, Hibbert diede inizio ad una lunga serie di collaborazioni con noti produttori come Sly Dunbar e Robbie Shakespeare ottenendo diversi successi durante gli anni '80. Hibbert cre\u00f2 dei nuovi Maytals nei primi anni '90 continuando a suonare in giro per il mondo. Alcuni loro brani (\"Louie, Louie\", \"54-46 That's My Number\" e altre) sono parte della colonna sonora del film \"This is England\" del regista Shane Meadows (2006)."}
{"id": "2122881", "revid": "287204", "url": "https://it.wikipedia.org/wiki?curid=2122881", "title": "Unione Sportiva Dilettantistica Corsico 1908", "text": "L'Unione Sportiva Dilettantistica Corsico 1908 \u00e8 stata una societ\u00e0 calcistica italiana con sede nella citt\u00e0 di Corsico. Militava in Seconda Categoria, l'ottavo livello del campionato italiano.\nStoria.\nFondato nella primavera del 1908 come \"Unione Sportiva Corsico\", inizialmente fu una societ\u00e0 polisportiva con particolare attenzione al ciclismo, essendo di Corsico Carlo Galetti, vincitore di 3 Giri d'Italia. In seguito fu il calcio a essere lo sport pi\u00f9 seguito e praticato.\nNegli anni quaranta la squadra di calcio raggiunse la Serie C, massimo traguardo di sempre. Nella met\u00e0 degli anni settanta si fuse con la \"Corsichese\", di cui adott\u00f2 la maglia di colore granata al posto del proprio azzurro.\nNella stagione 2008-2009 retrocede in Promozione e in quella seguente in Prima Categoria.\nIl club cessa l'attivit\u00e0 ufficiale nel 2010 lasciando liberi tutti i calciatori.\nIl campo sportivo rimane a disposizione delle squadre calcistiche giovanili di Corsico.\nGiocatori.\nAlcuni giocatori famosi che hanno indossato la maglia granata del Corsico:"}
{"id": "2122882", "revid": "31092", "url": "https://it.wikipedia.org/wiki?curid=2122882", "title": "Valle dei Cavalieri", "text": "La Valle dei Cavalieri \u00e8 un'area di antichi borghi medievali fortificati da casetorri, nell'Appennino tosco-emiliano, situata sull'Alta Val d'Enza e Val Cedra fra le attuali province di Parma e Reggio Emilia e appartenuta storicamente alle Terre Matildiche dei Canossiani. Anticamente tali valli erano attraversate da un tratto della cosiddetta Strada delle cento miglia.\nTerritorio.\nIl territorio della Valle dei Cavalieri (che pi\u00f9 propriamente andrebbe chiamata con il plurale \"valli\") \u00e8 costituito dal sistema orografico appenninico dei corsi dell'Enza e del Cedra, dove gli antichi borghi fortificati che occupavano posizioni strategiche e dominavano le linee ottiche di queste zone, costituivano un sistema poligonale di difesa dimostratosi nel tempo quasi inespugnabile. Gli antichi borghi erano:\nLalatta.\nLalatta \u00e8 una frazione di Palanzano.\nMontedello.\nMontedello (\"Mund\u00e8l\" nel dialetto locale) \u00e8 una piccola frazione scarsamente abitata del comune del Ventasso (RE), prospiciente al torrente Enza e confinante con la provincia di Parma attraverso un ponte sul fiume; la localit\u00e0 posta in territorio matildico, era un antico \"commune militum\" appartenente al sistema poligonale difensivo delle Valli dei Cavalieri, nei cui reperti e documenti appare sin dal XII secolo. Nel 1415 il censimento estense rilevava attorno ad una \"rocca\" alcune abitazioni in muratura ed in pietra, contornate da case in legno.\nIl borgo a cui s'accede attraverso un archivolto, \u00e8 situato su d'un crinale roccioso ed oggigiorno \u00e8 costituito da alcune abitazioni in pietra dove si trovano alcuni loggiati, corti, sottopassi, bifore e portali, che riportano incisioni che li datano tra il '500 ed il '700; la piccolissima chiesa-oratorio consacrata a san Francesco \u00e8 datata 1657, e ancor oggi \u00e8 adibita alle funzioni religiose.\nPalanzano.\nPalanzano (pronuncia: , \"Palanz\u00e0n\" in dialetto parmigiano) \u00e8 un comune italiano di 1.277 abitanti della provincia di Parma, situato nell'Appennino parmense alle pendici del monte Faggeto, nell'alta Val Cedra, tra prati e boschi di castagni.\nIl nome lo troviamo citato gi\u00e0 nel 1039, e nei secoli seguenti per un periodo fu la sede del commissario della Valle dei Cavalieri.\nRanzano.\nRanzano \u00e8 una frazione di Palanzano.\nSelvanizza.\nSelvanizza \u00e8 una frazione di Palanzano.\nSucciso.\nSucciso (\"S'c\u00ecs\" nel dialetto locale) \u00e8 una frazione, pressoch\u00e9 spopolata, del comune di Ramiseto. Il paese \u00e8 suddiviso in tre piccoli nuclei, ovvero \"Succiso Inferiore\", \"Succiso di Mezzo\" e \"Succiso Superiore\". Una serie di frane che hanno interessato il territorio circostante a partire dal 1955, ha causato un rapido abbandono di Succiso da parte dei suoi abitanti. I pochi che decisero di restare vennero trasferiti nella nuova localit\u00e0 di \"Varvilla\" ribattezzata poi \"Succiso Nuovo\". Nella frazione Inferiore si possono notare tantissime edicole votive in marmo, tipiche dell'Alta Val d'Enza e i resti della chiesa di cui rimangono in piedi la facciata e il campanile. Succiso viene anche chiamato il paese dei lupi poich\u00e9 qui nel 1949 venne ucciso l'ultimo esemplare di lupo dell'Appennino.\nVairo.\nVairo Inferiore e Vairo Superiore sono frazioni di Palanzano.\nVaestano (Vairo Sottano).\nVaestano \u00e8 una frazione di Palanzano.\nStoria.\nLe origini e l'ambito matildico.\nLe terre dell'Alta Val d'Enza, dopo essere state soggette alla influenza politica dei marchesi di Toscana, sin dalla fine del IX secolo vennero sottoposte all'autorit\u00e0 dei Vescovi di Parma grazie ad una serie di donazioni imperiali, sempre rinnovate ma probabilmente mai rispettate. La Chiesa parmense non seppe mai ottenere un completo controllo nella zona vista la frequente \"invasione di beni ecclesiastici da parte di mani laiche et militari\" che ancora lamentava l'Aff\u00f2 nella sua Storia di Parma. Di quali \"mani laiche et militari\" si parlasse ancora ai tempi del vescovo Ugo, salito in cattedra nel 1027, non \u00e8 del tutto facile appurarlo con certezza, ma, come si vedr\u00e0 pi\u00f9 diffusamente in seguito, un ruolo di peso l'ebbero i \"milites\" delle Terre dei Cavalieri. Di chi fossero, invece, questi Cavalieri si \u00e8 parlato a lungo, anche indagando ripetutamente gli alberi genealogici delle famiglie che discendono da quei clan di signori medievali. Non si \u00e8 potuto appurare con certezza se, come sosteneva il Micheli, fossero originati da un'emanazione di quel patriziato militare cittadino discendente dal ceppo viscontile di Parma, ovvero se segnarono una continuit\u00e0 con le Comunit\u00e0 e l'organizzazione arimannica longobarda che si insedi\u00f2 nelle Valli fra il 568 e il 569 e che tante tracce, dal gastaldato di Bismantova, alla via della \"Braja\" e alle spie toponomastiche, ha lasciato del proprio passaggio. Del pari, se \u00e8 stato possibile individuare i rapporti che i nostri clan ebbero con la feudalit\u00e0 matildica, ci \u00e8 impossibile affermare come certo se i Cavalieri si spostarono nelle Valli dalla Garfagnana al tempo di quel Sigifredo \"de comitato Lucensi\", bisnonno di Matilde e costruttore della rocca di Canossa. Anche il ritrovare rami di quelle casate appartenenti al clan dei nostri militi nei patriziati di diverse citt\u00e0 Toscane non \u00e8 indice sufficiente a provare l'origine toscana dei progenitori dei nobili consorti; \u00e8 anzi emerso con chiarezza, dov'\u00e8 stato possibile indagare a fondo, come i rami toscani siano stati ammessi ai diversi patrizati o nobilt\u00e0 civiche come provenienti proprio dal lato padano degli appennini.\nIndipendentemente dai problemi sull'origine \u00e8 accertata la loro presenza sul territorio fin dall'XI secolo e nel giro di poco pi\u00f9 di cent'anni impiantano un sistema di corti feudali, di bastie e piccoli castelli che ne sanciscono la signoria, attuata in un sistema clanico, dove principale collante \u00e8 la comunanza di stirpe.\nIl sistema feudale e lo Statuto di Vallisnera.\nI singoli \"consortes\", assumono cognomi e predicati diversi a seconda del feudo e nel 1207, raccolti nella chiesa di Vallisnera promulgano uno Statuto, noto come Statuto di Vallisnera, volto a regolare gli obblighi dei liberi proprietari nei confronti dei signori e a tutelare gli interessi dei Comuni rurali; governati da consoli e altri ufficiali rispondevano sempre al feudatario, al quale in ultima istanza spettavano le decime e le decisioni, potendo tuttavia regolamentare in questo modo la vita pubblica di tutti gli uomini liberi. Che la loro influenza su Parma e su Reggio sia stata di peso notevole \u00e8 ricordato da pi\u00f9 parti: l'Anonimo Comasco, citato dall'Aff\u00f2, parlando dell'alleanza fra il Comune di Parma e quello di Milano, siamo nel 1118, scrive che i Parmigiani mettono in campo una forte compagnia di \"Cavalli Garfaniensi\", reparti scelto di cavalleria regolare che proveniva dalla zona delle Valli. Un secolo pi\u00f9 tardi, invece, gli Statuti di Parma dell'anno 1255, trattando delle imposte, precisano che esse vengono applicate \"anche nella giurisdizione dei Cavalieri, tranne che ai Signori di Vallisnera e di Vajro e a coloro che abbiano tenuto cavalli da guerra per il Comune di Parma \"ed ai Cavalieri erano affidate le entrate delle tasse raccolte insieme ad una lunga serie di benefici. Sovrintendevano le arti che raccoglievano gli artigiani maniscalchi e coloro che lavoravano i finimenti per le cavalcature, godevano di un loro alloggio ed ospedale in Parma nella zona che oggi si trova fra la Chiesa del Santo Sepolcro e Via Saffi ed avevano assistenza spirituale nella chiesa di San Pietro il cui portico sulla Piazza Grande era loro riservato. Nonostante in questo pieno periodo feudale vengono sempre ricordati nelle fonti come un organismo unico di consorti, innumerevoli si contano le liti fra i diversi membri dei clan. Le rivendicazioni sulle ragioni feudale e sui sudditi piuttosto che il diritto di emettere gride sopra li danni dati nei territori contestati erano stimolo di lotte e sortite armate che molto spesso si risolvevano con i documenti ad attestare il possesso del feudo o, in mancanza di ci\u00f2, con \"homicidia et vulnera et alias offensas\", non troppo per il sottile insomma. Tutto ci\u00f2 ebbe un compimento nel 1357, ma si contano altre stipule dello stesso tenore sia prima che dopo, quando i Vallisneri, insieme ai loro \"heredes et sequaces\", si affidano degli arbitri per dirimere il possesso di quelle terre sulle quali sorgevano delle controversie all'interno della consorteria. Oltre ai Vallisneri ricordiamo altre fra queste antiche famiglie fra quelle che sono giunte ininterrottamente fino ad oggi. Molte, se non tutte, sono legate da stretti vincoli di parentela e spesso discendono da un antenato comune: cos\u00ec i Capacchi della Serra, i della Fontana di Ranzano, i Laghi di Castagneto, i Rinaldi di Carbognana, i da Palanzano, i da Vajro, i della Torre di Succiso, i Vallisneri della Latta (Lalatta), i Cortesi, i della Scala di Caneto. A queste famiglie sono ascrivibili i pi\u00f9 antichi fra quegli stemmi che fanno bella mostra per tutte le valli, spesso scolpiti sui portali o sui camini dei palazzi, e che caratterizzano una particolare impronta araldica, e quindi simbologica, che percorre tutta la storia delle Valli. Gi\u00e0 diversi anni fa, eravamo nel 1963, il professor Guglielmo Capacchi, approcciandosi ad un primo studio di questa nostra galleria araldica montanara scrisse \u201cScrivevamo nell'ormai lontano 1963: avanzando la supposizione del tutto legittima che le famiglie di Cavalieri abbiano continuato a mantenere, se non autorit\u00e0, almeno prestigio e censo elevati, e siano da individuarsi fra i maggiorenti delle Valli anche dopo il crollo della potenza dei Vallisneri [...] tra le pi\u00f9 eloquenti testimonianze di questo assunto [...] sar\u00e0 anche quella galleria di araldica che definiremmo minore. E l'anno successivo, recensendo quello scritto apparso su \"Aurea Parma\", Emilio Nasalli Rocca, la massima autorit\u00e0 d'allora in fatto d'araldica, esprimeva il suo giudizio sulla portata del blasonario delle Valli dei Cavalieri e delle Corti di Monchio: \"curtes\" di \"milites\", Cavalieri, piccoli feudatari, nel senso tipico di abitanti \"curtisii\" originari, derivato da antichissimi insediamenti, forse di coloni militari, e per ci\u00f2 stesso da considerarsi diversi dai semplici rurali, cos\u00ec da rivestire una fondamentale condizione nobiliare\u201d A questa osservazione, aggiungiamo noi, fanno seguito i documenti e le investiture uscite dagli archivi di queste antiche famiglie che si aggiungono alla tradizione ancora viva nelle Valli che addita in questa o in quella famiglia la discendente degli antichi Cavalieri.\nLa guerra del Castellaro.\nIl sistema di governo feudale cos\u00ec creato ebbe modo di resister molto a lungo, anche quando, nel 1448, la neonata Repubblica di Parma scaten\u00f2 una vera e propria guerra per rovesciare Jacopo Vallisneri e i suoi Cavalieri che capitolarono al castello del Castellaro. Successivamente la \"Magnifica Comunit\u00e0 delle Valli dei Cavalieri\" si avvi\u00f2 verso un pi\u00f9 stretto controllo da parte del Comune di Parma che con un Podest\u00e0 le amministrava; l'antico ordine di cose fu molto duro a morire, del resto, ancora in pieno Cinquecento le vecchie consuetudini feudali erano ben lungi dall'essere eradicate. \u00c8 vero che i vasti patrimoni feudali, lentamente ma inesorabilmente vennero erosi dalle propriet\u00e0 Comuni a disposizione degli abitanti, che ora ne potevano usufruire sgravati dai dazi feudali. \u00c8 pur vero che molto spesso i nobili Cavalieri non ebbero la forza giuridica per opporsi a questo decadimento e che pian piano andarono perdendo gli strumenti e le antiche concessioni per far valere i diritti che vantavano. Pensiamo a quel Gabriele della Torre che si vede costretto a presentarsi al Podest\u00e0 affinch\u00e9 intimi agli uomini di Succiso che accettassero le sue rivendicazioni, peraltro senza riuscirci. Nonostante fosse questa la situazione che si presentava sul finire del secolo XV secolo, un altro fenomeno va nella direzione opposta contribuendo a tramandare le antiche consuetudini. La semplice tradizione dei confini, dei diritti di pascolo, di pesca, di sfruttamento dei boschi un tempo garantiti dai \"milites\" ora non cessa di valere per gli abitanti, anche se per tutto ci\u00f2 non pagano pi\u00f9 alcun gravame feudale. Non \u00e8 con un colpo di spugna che si cancellano consuetudini vecchie di secoli e nemmeno si negano diritti che le Comunit\u00e0 avevano, da sempre goduto. Il clima, diciamo, estremamente conservativo che l'ambito culturale delle Vali ha nutrito \u00e8 stato in grado di far sopravvivere il senso d'identit\u00e0 antica che \u00e8, ad esempio, la chiave per leggere le diversissime lotte di confini che contrapponevano i piccoli Comuni durante tutta l'et\u00e0 moderna. Le razzie di bestiame e le rivendicazioni sui pascoli si fanno, ora come allora, sulla base degli antichi strumenti feudali che garantivano la giurisdizione ai Cavalieri e, in conseguenza, ai singoli Comuni. Questi stessi \"instrumenta et statuta\" vengono ancora richiesti e portati in giudizio in pieno XVI secolo, vengono rivendicati diritti che rimandano al contesto feudale ed ai rapporti fra i vari clan di Cavalieri. Se un tempo era fra due feudi in lotta che si svolgevano razzie di bestiame ora sono gli abitanti di un comune contro l'altro che difendono i loro antichi diritti di giurisdizione. Nello stesso secolo, mentre le Valli si raccolgono attorno al Podest\u00e0, le terre di Vallisnera vengono infeudate dai Duchi Estensi di Modena e Reggio a Giovanni Andrea Vallisneri con il titolo di Conte. Definitivamente staccate dalla giurisdizione delle Valli, come gi\u00e0 era successo per la contea di Nigone affidata ad un altro ramo dei Vallisneri, seguir\u00e0 le sorti di Modena rimanendo tuttavia una contea povera e disastrata il cui feudatario viene definito dai Valligiani, irritati per faccende di pascoli e confini, nient'altro che un cavallaro. Di tutt'altro peso i Conti di Nigone che, innestatisi con alcune fra le pi\u00f9 grandi famiglie di Reggio accumulano un vasto patrimonio, lasciato dall'ultimo conte, Girolamo Vallisneri Vicedomini, alla Basilica della Ghiara di Reggio Emilia.\nFamiglie di tradizione cavalleresca.\nIl ramo della famiglia Vallisneri da Vajro cominci\u00f2, all'inizio del XV secolo a chiamarsi anche Barbieri; in molti casi i personaggi vengono indicati in una fonte come da Vajro mentre in altra sede la stessa persona \u00e8 indicata come Barbieri o come Barbieri da Vajro. Con Giovanni da Vajro, cavaliere di Vajro sottano che nel 1447 giur\u00f2 fedelt\u00e0 a Francesco Sforza1, la famiglia si sposta verso la pianura e acquista ingenti propriet\u00e0 fra Porporano e Basilicanova. Suo figlio Pellegrino \u00e8 padre del \"Magnificus\" Ilario Antonio, podest\u00e0 delle valli nel 1565. Simone Barbieri \u00e8 nel 1493, rettore di Sala. Don Adeodato \u00e8, nel 1560, Maestro di Casa di Pio IV e all'atto della nomina rinuncia, a favore del nipote Febo dei benefici di San Michele a Lesignano e di San Nicola a Traversetolo; conserver\u00e0 per s\u00e9 quello di Santa Maria, nell'avita Vajro. Aurelio capitano delle milizie ducali \u00e8 attestato nel 1593. Durante il secolo successivo si contano diversi notaio appartenenti alla famiglia e nello stesso momento un ramo della famiglia \u00e8 rimasto a Vajro sottano da cui nacque Giavan Battista, podest\u00e0 delle Valli alla met\u00e0 del XIX secolo. A Parma nel frattempo membri della famiglia ricoprirono importantissimi incarichi, quali Ferdinando, nominato cavaliere di I classe dell'Ordine di San Lodovico; Vincenzo Maria fu proconsole del Collegio notarile e direttore generale degli Ospizi civili, membro dell'Anzianato del Comune e procuratore legale dell'Ordine Costantiniano. La famiglia prese residenza a nella elegante Villa di Vigheffio con Giovanni Battista, notaio e buon verseggiatore, che nel 1810 partecip\u00f2 alla fondazione del Gabinetto Letterario, successivamente trasformato dal Conte Filippo Linati nella \u201cSociet\u00e0 di Lettura e Conversazione\u201d. Questo ramo \u00e8 attualmente rappresentato dal dottor Edmondo Barbieri Marchi, commendatore dell'Ordine di San Lodovico e dell'ordine di San Giorgio.\nDi questa famiglia di cavalieri abbiamo notizia fin dal 1319 quando il \"dominus Giulighetius\" possiede le terre di Castagneto, facenti parte del feudo di Camporella e ne viene investito da \"nobilis vir\" Corradino Nardi del Gazo. Nel 1357 \u00e8 Zanino da Castagneto che fa valere le sue ragioni nella gi\u00e0 ricordata disputa; alla met\u00e0 del secolo viveva anche il dominus Simone il cui figlio verr\u00e0 censito nel 1415 ed il dominus Pietro. Il figlio di quest'ultimo \u00e8 il nobile Gaspare che nel 1455, insieme a Cristoforo Valeri fond\u00f2 il Monastero di Santa Maria delle Grazie dotandolo delle case di San Prospero in cui prima v'era l'ospizio della campana. Il tutto a patto che le suore si fossero adoperate per mantervi uno spedale di povere e miserabili persone.\nDi questa casata di feudatari abbiamo notizia fin dallo Statuto di Vallisnera in cui fra i promulgatori appare Antonio d'Aquabona. Nel 1303 un'investitura a Rolandino d'Aquabona rinnova i privilegi feudali gi\u00e0 concessi ai suoi antenati. Dopo questa data non ci \u00e8 stato possibile ravvisare altra testimonianza della famiglia.\nI da Nirone militano formalmente nella giurisdizione vescovile. Guarimondo gastaldo vescovile \u00e8 ricordato nel \"Libellus Parmensis\". Tuttavia questo non impedisce loro di continuare a trattenere le loro possessioni ed i loro diritti nelle Valli dei Cavalieri. Infatti Nirone era dipendente dalla corte di Rigoso dal 1221, da quando, cio\u00e8 il trattato fra il vescovo ed il podest\u00e0 aveva sancito l'appartenenza di quest'ultima alla chiesa mentre quella di Vallisnera rimase al comune, cio\u00e8 ai militi. Nel 1206 Gidolino da Nirone \u00e8 chierico della chiesa di Nirone mentre nel 1357 troviamo Ottobono da Nirone e suo figlio, il reverendo Simone, garanti dei loro feudi nella divisione pi\u00f9 volte citata.\nSul finire del secolo presero la via dell'inurbamento ed abbandonarono progressivamente le loro ragioni feudali nelle Valli. Nel 1393 Gherardo fonda un beneficio nella chiesa di Nirone che viene traslato nel duomo di Parma nel 1485. A quella data i suoi discendenti erano gi\u00e0 presenti in citt\u00e0 con Gherardino, \"cives parmenses\", che nel 1441 si fa fideiussore per la leva del sale nelle Valli mentre suo figlio, il nobile Baldassarre, \u00e8 banchiere al banco del monte come lo saranno i suoi figli. Ancora nel 1415 Simone da Nirone \u00e8 investito dal Vescovo come secondo Notaio; saranno gli ultimi presenti nelle montagne5. Tornando infatti in citt\u00e0 nel 1514 Ambrogio fu eletto fra i banchieri del Monte di Piet\u00e0 mentre Simone era rettore dell'Ospedale Tanzi; nello stesso periodo Benedetto figura come secondo notaio e il nobile Nerone de Nirone risulta, come i suoi avi, abitante nella vicinia di San Tiburzio. Alla fine del secolo, nel 1595, il nobile Giulio Cesare, venne nominato, dal Duca di Parma, Castellano di Ronciglione. Risulta egli essere l'ultimo della sua stirpe.\nDi questa antica famiglia feudale di Palanzano possiamo dare solo scarne ed incomplete notizie. Li sappiamo presenti con questo nome fino alla fine del XIII secolo con Agnese, domina, ricordata nell'obituario pubblicato dallo Schiavi e con Vetulo, citato negli Statuti di Parma del 1255. Dal trecento non si ha pi\u00f9 alcuna notizia e non \u00e8 possibile ricostruire la loro genealogia. Tuttavia a Palanzano, durante questo stesso secolo, una famiglia, non ci \u00e8 stato possibile capire se \u00e8 la stessa che ha modificato il proprio cognome, quella dei della Cavana, vanta ingenti diritti feudali. A partire dalla fine del Trecento, invece, si affacciano altri nuclei famigliari che vantano subito ingenti propriet\u00e0 e risorse e che tradizionalmente sono additati come appartenenti al gentilizio dei \"domines de Palanzano\". Non \u00e8 stato possibile accertare la loro situazione genealogica per cui non possiamo dire nulla di pi\u00f9 sulla loro origine che rimane oscura, cos\u00ec come non ci \u00e8 dato sapere se vantassero diritti feudale, al pari delle altre famiglie di cavalieri che componevano il \"commune militum\" e che erano le uniche a disporre di ingenti patrimoni durante quei secoli. Queste famiglie sono i Manini da Palanzano, gli Irali da Palanzano ed i Piazza da Palanzano. Dei primi sappiamo che, oltre ad alcuni rami documentati nelle Valli ancora in epoca tarda, un ramo si spost\u00f2 da Palanzano a Parma nel 1645 con il \"magnificus dominus\" Giovanni il cui figlio Domenico fu investito come secondo notaio. Vennero successivamente accolti nella nobilt\u00e0 parmigiana. Degli Irali (nella forma pi\u00f9 antica \"de Airalis\") abbiamo notizie certe fin dall'inizio del Quattrocento; nel 1453 Bartolomeo \u00e8 giudice nelle Valli, chiamato a dirimere diverse controversie. Gli Irali, inoltre abitarono la bastia, il fortilizio di Palanzano, appunto nella localit\u00e0 \u201cagli Irali\u201d fino almeno dall'inizio del secolo. Successivamente diversi personaggi illustrarono la famiglia, fra cui Paride e Paolo, Podest\u00e0 delle Valli dei Cavalieri. Per quanto riguarda i de Plaza de Palanzano ricordiamo che Simone fu podest\u00e0 delle Valli nel 1453. Nei secoli successivi la famiglia sembra estinguersi.\nDi questa famiglia, che tenne la met\u00e0 del Castello del Gazo per pi\u00f9 di un secolo, non siamo in grado che di offrire scarne notizie. Sappiamo che il primo cavaliere che ne \u00e8 investito dal Conte di Felino \u00e8 Corradino, nel 1226. I suoi figli ed i suoi nipoti terranno il feudo e Gherardo l'avr\u00e0 in compropriet\u00e0 con i dalla Palude che lo utilizzarono come base per le loro scorrerie nella met\u00e0 del Trecento. Alla fine del secolo il fortilizio \u00e8 completamente abbandonato e di questi nobili cavalieri non si trova pi\u00f9 traccia.\nLa famiglia della Costa appare a Nosmozza gi\u00e0 nel 1331 con Bertolo che l\u00e0 vanta diritti feudali. Pochi anni dopo, nel 1357, Guidone con i suoi figli e nipoti mantiene i suoi diritti e si schiera con Manuello Vallisneri.\nDi questa famiglia abbiamo notizia fin dalla fine del XII secolo con il \"dominus\" Pietro Paolo. Suo figlio \u00e8 il \"dominus\" Guido che partecipa nel 1207 alla promulgazione dello statuto di Vallisnera e che nel 1216 viene investito insieme a \"Pegoli et illos de la fontana de ranzano\" del feudo medesimo dal Conte di Felino Francesco Ruggeri. La famiglia, al pari delle altre casate cavalleresche vantava giurisdizioni sparse un po' per tutte le Valli, cosa non strana se consideriamo com'era organizzato il sistema feudale fra i cavalieri del \"commune militum\". Nel 1319 l'investitura viene rinnovata ai nipoti di Guido, \"dominus\" Ugolino e \"dominus\" Arnaldo. Pochi anni dopo, nel segno delle lotte che contraddistinsero i vari clan di cavalieri Guglielmo della fontana vendette le sue ragioni contese in quel di Nismozza8 e nel reggiano a Giovanni di Vallisnera, detto Ussanza, cittadino reggiano. Gi\u00e0 a partire dalla met\u00e0 del XIII detenevano la bastia di Ranzano, posta alla fontana che venne poi ampliata nei secoli seguenti. Furono beneficiari della chiesa di Roncarola di cui detenevano il beneficio che poi pass\u00f2 ai Ghirardini ed infine venne accorpato alla parrocchia di Ranzano. In quest'ultima nel 1532 il \"Venerabilis vir dominus\" Bertolo della Fontana fond\u00f2 una cappella sotto il titolo della Concezione dotandola di ingenti beni ed istituendo un giuspatronato perpetuo da trasmettersi agli eredi maschi legittimi e naturali della famiglia. Durante il Trecento hanno frequenti contatti con la citt\u00e0 di Parma e Gardone viene mandato come podest\u00e0 prima a Piacenza, al seguito del Visconti, poi a Lucca11. Ancora il \"dominus\" Pietro \u00e8 notaio nominato dal Vescovo e roga all'inizio del secolo. Per un certo periodo fu patronato della famiglia il beneficio di San Matteo sul Cajo che pass\u00f2 successivamente ai Lalatta. Alla fine del secolo XIV don Bartolo \u00e8 investito di ingenti beni la badessa del Monastero di San Quintino. Diversi membri della famiglia figurano fra gli ufficiali ed i magistrati che parteciparono al governo delle Valli. Nel Cinquecento il Capitano Cesare, gi\u00e0 Console di Ranzano ed ufficiale nella compagnia delle Valli, venne nominato Comandante della Cittadella di Piacenza. Degno di nota \u00e8 don Giuseppe che, alla met\u00e0 del Seicento, resse per tutta la vita la parrocchia di Ranzano, contribuendo a ristrutturare la chiesa e la Cappella dove fu seppellito come gli altri della famiglia. Fu inoltre Vicario Foraneo di Tizzano e ricevuto, insieme ad altri della famiglia alla Corte Ducale. Ricevette una patente di familiarit\u00e0. In questo secolo un ramo della famiglia si mosse verso Vajro con Bartolomeo. Il ramo rimasto a Ranzano si estinse alla fine del Settecento con Giovanni Battista, notaio, letterato e podest\u00e0 di Tizzano. A Vajro diedero origine a copiosa discendenza che nel secolo scorso \u00e8 diramata in Parma.\nLa famiglia \u00e8 nota fin dal XIII secolo. La forma cognominale appare per la prima volta negli Statuti di Vallisnera nella forma accrescitiva Capaccione, citata nel Capitolo che vieta di accendere fuochi al di sopra della fontana di Capaccione al fine di evitare incendi in direzione del Ventasso. Vive ancora il toponimo al quale si aggiunge il prato dei Capacchi, ad est delle rovine della rocca di Vallisnera, e ci rimandano alle antiche possessioni di diritti su fondi e fonti che la famiglia deteneva. All'inizio del XIII secolo i Capacchi si sono gi\u00e0, tuttavia, spostati a Vajro al seguito di quel ramo dei Vallisneri che si era stabilito sulla sinistra dell'Enza. Bench\u00e9 la famiglia Capacchi fosse stata, e rimanesse, di salda fede ghibellina i suoi rapporti con la chiesa si fecero pi\u00f9 ragionevoli al momento di discutere le proprie ragioni feudali; molto spesso, del resto, la fede politica era piuttosto un interesse politico che cambiava e ricambiava con normalit\u00e0 a seconda degli eventi. Infatti nel 1340 Galvano Rossi, procuratore del Vescovo Ugolino, invest\u00ec \"Domenico e Franceschino de Capacendis\", dei Monti di Vairo e di ricchi beni in Rigoso purch\u00e9 prendessero in moglie Bruna Ferrari e Venozina Montali. Quasi vent'anni dopo \"Jacopino de Capachijs de la Serra\" figura fra gli altri cavalieri, \"heredes et sequaces\", nello stipulare una pace ragionevole e duratura all'interno della consorteria. In questo periodo di tempo, accanto ai soliti accrescitivi e diminutivi troviamo anche l'indicazione \u201cdella Serra\u201d, la contrada di Vajro dove sorgevano le loro case e dov'erano anche i loro possedimenti feudali. Alla Madonna della Serra era dedicato un beneficio di antica fondazione, gi\u00e0 documentato nel 1354. Una radicata tradizione vuole che i Benvenuti e i Capacchi avessero dato alle fiamme la bastia di Vajro nella loro ritirata al Castellaro nel 1448 in modo da lasciare terra bruciata all'avanzata parmigiana. Al momento di giurare fedelt\u00e0 al nuovo Signore di Parma, Francesco Sforza, ritroviamo Giovanni e Bertolino Capacchi, ufficiali per i confini del Podest\u00e0 Bartolomeo da Casola e ospiti del banco di giustizia dove rendeva giustizia due volte la settimana, \"ubi ius redditur\". Nel secolo successivo, la famiglia conserva posizione di preminenza in Vajro. Agostino Capacchi nel 1532 \u00e8 fra gli Armigeri alla difesa delle mura e Bartolomeo, dopo il sacco di Vajro (1551) passa fra le file degli eserciti imperiali; \u00e8 lo spagnolo spietato nemico dei francesi di cui si parla nelle cronache della guerra di Parma. Ferito al capo da un colpo di picca ricevuto durante una carica nei pressi di Rivergaro. Due suoi morioni, compreso quello che reca il colpo, sono conservati a Villa Basetti. Nella loro residenza, poi, il Duca Ranuccio amava fermarsi durante le sue battute di caccia. Agostino Capacchi, nel 1760, fonda in Strada Maestra di San Quintino la prima fabbrica di saponi di Parma. Cinque anni dopo ci vollero cinque mulini venduti da Agostino per pareggiare il passivo della societ\u00e0. Un ramo della famiglia, con Bartolomeo, acquisto terre a Scurano e dintorni dove si trasfer\u00ec durante la seconda met\u00e0 del XVI secolo. Luigi, nipote di Bartolomeo, lasciava i suoi possedimenti di Scurano per scendere fino a Basilicanova, attorno al 1770, e successivamente a Parma. Qui Giovanni e i figli Luigi (n.1817) e Giuseppe (n.1831) acquistarono case nell'oltretorrente. Da Luigi discende il professor Guglielmo, fra i fondatori della Comunit\u00e0 delle Valli dei Cavalieri, professore emerito di Lingua e letterature ugrofinniche preso l'Universit\u00e0 di Bologna, cavaliere di I classe nell'Ordine al merito di S.Lodovico e nel S.A.I. Ordine Costantiniano di San Giorgio. Da ricordare, ancora, l'impegno liberale di Giuseppe che combatt\u00e9 volontario a Novara; tornato a Parma fu condannato per cospirazione e subito dopo la pena di morte venne commutata con il carcere a vita, dal quale riusc\u00ec a scampare fuggendo durante il trasporto in carcere.\nDiscendenti da Simone Vallisneri, condomino del castello di Castione, si insediarono definitivamente nelle terre fra Zibana e Caneto acquistandovi terre e mulini. Antonio Castiglioni \u00e8 ricordato alla met\u00e0 del XV secolo in una causa con Bartolomeo Piazza. Nei secoli successivi la famiglia aggiunse al suo il cognome degli Scala di Caneto. Alla fine del XVI secolo Antonio ricevette una patente di familiarit\u00e0 dal Duca di Parma mentre Pietro Paolo fu luogotenente delle milizie della Valli. Suo figlio Donnino, immatricolato notaio nel 1728, fu Podest\u00e0 delle Valli e suo figlio, confermato nello stesso incarico fu l'ultimo a fregiarsi del titolo di Podest\u00e0 delle Valli dei Cavalieri. Appartiene alla stessa famiglia anche Giuseppe Antonio che fu nominato Tenente nella milizia il 9 giugno del 1723.\nPresenti sicuramente fin dall'inizio del XIV secolo, sono presenti nel documento in cui si ridiscutono le competenze dei cavalieri nel 1357, insediatisi appunto nella localit\u00e0 di Coloreto da cui prendono il nome. Un Guiscardo, nato nel 1350, \u00e8 presente insieme ai figli nell'estimo del sale del 1415, probabilmente rappresentante di un ramo precocemente avviato verso la decadenza in quanto sottoposto alla tassazione. Fra il quattrocento e il cinquecento i Coloretti parteciparono come Consoli e giudici all'amministrazione delle Valli, fra i quali notiamo Bartolomeo che fu Console di Vajro al momento del giuramento di fedelt\u00e0 l'anno 1559. Sempre residenti nella loro corte quattrocentesca di Coloreto, troviamo un Giovan Battista Coloretti caporale di una squadra a Nirone.\nCarlo, prevosto di S. Andrea, Gian Maria, parroco di Ognissanti, ed il professor Don Bartolomeo, ammessi nel secolo XVII nella cittadinanza parmigiana, segnarono un primo inurbamento della famiglia. Le lapidi delle loro sepolture sono conservate in diverse chiese cittadine. Un ramo della famiglia rimase tuttavia a Vajro dove i discendenti risulterebbero ancora attestati.\nLe origini della famiglia sono da associare allo stesso contesto feudale che accomuna le altre casate cavalleresche, anche se i Cortesi rimasero subito all'interno delle corti di Monchio. Per questo motivo non si trovano mai citati all'interno dei documenti che parlano della giurisdizione dei cavalieri nelle valli. Una radicata leggenda vuole che un cavaliere Cortesi, insieme ad un Cavalli, avessero trucidato Jacopo Vallisneri ottenendo in cambio dal Vescovo l'esenzione dai carichi fiscali per i loro discendenti; interessante notare che in effetti le due famiglie furono sempre esentate. Gi\u00e0 all'inizio del quattrocento i Cortesi prendono dimora anche in citt\u00e0 con Antonio e Agostino, secondi notai. Lo stesso Antonio giur\u00f2 fedelt\u00e0 allo Sforza nel documento pi\u00f9 volte citato. Fra i suoi discendenti si contano: il dominus Savello di Rigoso, notaio nel 1549, Alfonso e Matteo, abitanti in Parma. Ancora Giovanni Matteo fu nominato podest\u00e0 di Sala e Giovanni Battista divenne notaio nel 1609. Suo figlio Pietro lo diventa nel 1677 e dimora a Rigoso. I discendenti del luogotenente Pietro Antonio, abitante nella vicinia di San Nicolo, furono notai e diedero origine all'attuale discendenza dei Cortesi in Parma. Coloro che invece rimasero stabilmente a Rigoso furono spesso ricordati per la loro estesa disponibilit\u00e0 economica. Al momento della visita del Cardinale Boncompagni, nel 1675, c'era chi dichiarava: \u00abI Cortesi di Rigoso avranno un seimila scudi!\u00bb Nello stesso periodo Giovanni \u00e8 caporale della squadra di Rimagna, dove la famiglia vanta estesi possedimenti fra cui l'oratorio di San Michele di Rimagna. Questo patronato era per un terzo degli uomini di Rimagna e per due terzi dei Cortesi. Un ramo del casato, seguendo Don Domenico rettore di Corniglio, si sposter\u00e0 col\u00e0 nel 1841 e successivamente verr\u00e0 a Parma nel XX secolo. Gi\u00e0 a Parma, come abbiamo visto, i Cortesi possedevano diverse abitazioni fra cui un palazzotto in Borgo S. Anna dove dimorava Don Nicola Cortesi, cavaliere Costantiniano, ed il Tenente Pietro Cortesi. Nella stessa casa era nato Michelangelo, preside della facolt\u00e0 di Medicina nel 1801 e archiatra di Don Ferdinando di Borbone che ricevette sepoltura in Cattedrale. Un altro membro della famiglia, Domenico, segretario della Ducal Camera e benefattore delle monache luigine \u00e8 sepolto nella prima cappella a sinistra. Un ramo, con capostipite il dottor Francesco, si spost\u00f2 da Rigoso per trasferirsi a Fiorenzuola. Da lui nacque Giuseppe, magistrato e podest\u00e0 di Castell'Arquato; fu cavaliere dell'Ordine Costantiniano ed adott\u00f2 uno stemma brisato rispetto all'antico della famiglia.\nLe origini pi\u00f9 antiche della famiglia Pini sono radicate al villaggio del Pignone, nella parte sud delle Valli. Qui la famiglia mantenne a lungo terreni e case anche se fin dalla fine del Trecento si spost\u00f2 a Vairo, allora come oggi fra i centri pi\u00f9 popolosi delle Valli dei Cavalieri. L\u00e0 ricopri per diversi secoli il consolato ed altre magistrature; capostipite, a quanto siamo riusciti a ricostruire, sembrerebbe essere quel cavaliere, il dominus Giovanni del Pino, che nel processo del 1445 si fece fideiussore per i Vallisneri di Vajro durante l'esibizione della prova genealogica per dimostrare il possesso del feudo, vantato fin dal XII secolo. A questa famiglia appartiene don Almerico, segretario e cappellano di Carlo di Borbone, al suo seguito dal momento in cui fu Duca di Parma fino a quando divenne Re di Spagna. Ebbe la croce di cavaliere dell'Ordine di San Giorgio nel 1756. Un ramo della famiglia si spost\u00f2 a Parma nel XVIII mentre un altro lo troviamo nelle Corti di Monchio con Domenico del Pino, luogotenente moschettiere nel 1620. Rammentiamo che oltre allo stemma pi\u00f9 antico la famiglia ne us\u00f2 in tempi pi\u00f9 recenti uno cos\u00ec blasonato: d'argento al pino al naturale con i suoi frutti d'oro, sormontato da un lambello pure d'oro.\nNel 1319 Gian Giacomo Rinaldi, per s\u00e9 e per i suoi figli, riceve il rinnovo dell'investitura gi\u00e0 concessa ai suoi antenati nel 1236 per una serie di terreni a Carbognana. Il feudatario \u00e8 il signore di Felino Bonaccorso Ruggeri che come abbiamo visto vantava estesi possedimenti nelle Valli. Circa trent'anni dopo Antonio Rinaldi compare fra i cavalieri nel succitato documento di divisione del 1357. I Rinaldi si spostarono a Trevignano dove accumularono terre e ragioni e non ci risulta che conservarono il loro diritti feudali su Carbognana. Estintasi la famiglia Ruggeri nei Conti Rossi i feudi nelle valli dei cavalieri rimangono sotto il controllo dei \"milites\", almeno fino al 1448. Carbognana sembra perci\u00f2 essere accorpata al feudo di Ranzano. Una piccola parentesi al riguardo della chiesetta di San Giacomo ancora nella memoria dei valligiani; era questo l'Oratorio di Carbognana, intitolato a San Giacomo ora andato perduto. La famiglia, si riserva, al pari delle altre, i posti di governo nell'amministrazione delle valli ed un ramo si spost\u00f2 a Rimagna. A Trevignano rimasero anche dopo la spaventosa frana del 1441 e sicuramente nel 1525 c'erano ancora dei Rinaldi che compaiono fra i fideiussori nel giuramento di fedelt\u00e0. Un ramo, con il \"dominus\" Antonio scende a Parma e suo figlio Luigi viene nominato nel 1525 secondo notaio; Rocco \u00e8 membro del Consiglio Generale per il 1691-1692. Nelle Valli, invece, all'inizio del Seicento la famiglia dovette cominciare il suo spostamento visto che nel 1612 troviamo un Giovanni Pietro che \u00e8 Moschettiere nella milizia delle corti di Monchio. A Rimagna don Lazzaro Rinaldi fu rettore fino al 1748 e fece costruire l'Oratorio della Madonna del Sassone (il cui beneficio era gi\u00e0 stato istituito da Marc'Antonio Galeazzi di Comano, rettore di Rigoso) con il concorso della popolazione che tenne per s\u00e9 un terzo del patronato; i restanti due terzi erano invece della famiglia Cortesi. Da Rimagna i Rinaldi si spostarono a Trefiumi sul finire de Settecento; da Giacomo, coniugato con Maria Cortesi, discende Alessandro che acquist\u00f2 due poderi vicino Trefiumi.\nLa presenza della famiglia Scala all'interno della consorteria \u00e8 attestata fin dagli \"heredes\" di Giovanni della Scala che intervengono per i loro feudi fra Trevignano e Caneto nella divisione del 1357. Nei secoli successivi diversi membri della famiglia ricoprono ruoli di governo nell'amministrazione delle Valli.\n Laghi\n Del Campo (ramo Vallisneri)\nNota fin dall'XI secolo la famiglia Vallisneri, come si \u00e8 ampiamente notato nel corso della trattazione, diviene ben presto la pi\u00f9 influente fra quelle componenti il \"commune militum\" assumendo cos\u00ec, al pari delle altre famiglie, anch'esse strutturate secondo una forma clanica, si divise in molti rami. Gi\u00e0 nel 1107 un ramo dei Vallisneri, rappresentato da Rodolfo, sua moglie Matilde e il fratello di lui Gualtiero, figli del fu Raniero concedono la libert\u00e0 ad un loro servo. Ancora nel 1145 Beatrice da Vallisnera, vedova di Gerardo da Carpineto, stipula un atto per il possesso del castello di Piolo, in compropriet\u00e0 con gli eredi di Rodolfo da Dallo; solo un anno dopo, un altro Vallisneri, Cacciafolle, \u00e8 investito dall'abate del monastero di S. Prospero di Reggio di una pezza di terra nella corte di Nasseta.\nNel 1207 a Vallisnera, Nicol\u00f2 e Zibello di Vallisnera, insieme ad altri cavalieri, concedono lo Statuto di Vallisnera. I discendenti, invece, di Bonaccorso da Vallisnera, che nel 1229 giur\u00f2 fedelt\u00e0 al comune di Reggio, rimasero stabilmente a Vallisnera mentre un altro ramo si stabilisce a Vairo. Abbiamo infatti notizia, in questo periodo, di personaggi come Veltro da Vallisnera che partecip\u00f2 ad una battaglia fra reggiani e parmigiani. Sebbene fossero usciti vincitori questi ultimi alcuni reggiani, fra cui Veltro tornarono in citt\u00e0 con alcuni nobili parmigiani prigionieri. Il fatto che a Reggio si rifiutassero di rimettere in libert\u00e0 questi nobili cre\u00f2 tanta indignazione in Veltro che decise di passare dalla parte di Parma. Nel 1247 Uberto da Vallisnera occup\u00f2 la rocca di Vallisnera a nome di Parma che da vent'anni aveva giurato fedelt\u00e0 a Reggio. Questo controllo non dur\u00f2 molto dato che il del feudo rimase saldamente al ramo della famiglia residente a Vallisnera. Del resto il fatto che si parteggiasse momentaneamente per l'uno o l'altro comune dipendeva solo dalla concessione o meno di privilegi ma all'interno delle valli fino a XV secolo i comuni non poterono affermare altra giurisdizione ma solo accattivarsi la fedelt\u00e0 dei cavalieri concedendo loro qualcosa in cambio. \nQuando poi, alla met\u00e0 del XIV secolo, dopo lotte e guerre fra i diversi clan di cavalieri, si riuniscono attorno ad un notaio con i loro \"heredes et sequaces\" i rappresentanti dei Vallisneri da Vallisnera e dei Vallisneri da Vajro, vengono fissati una volta per tutte i limiti dei confini e delle ragioni feudali che i cavalieri vantavano allora in modo da arrivare ad una duratura pace. In questo stesso contesto, oltre che di altre famiglie di \"milites\", siamo informati di altre diramazioni degli stessi Vallisneri. Innanzitutto i discendenti di Corradino Vallisneri de Ronchulaco, che nel secolo successivo prenderanno a nominarsi solo \"de lacu\" e poi Laghi, stabilitisi nei pressi di Castagneto. Ancora i Vallisneri del Campo, rappresentati fra coloro che giurarono fedelt\u00e0 a Reggio dal \"dominus\" Madino e, nel secolo successivo da Bertolino detto del Campo figlio di Tommaso dei nobili di Vallisnera, di cui non ci \u00e8 stato possibile seguirne lo sviluppo. Sappiamo che possedevano diversi interessi nella corte di Nasseta di cui vennero investiti nel 1337 dal monastero di S. Prospero e nel 1331 i loro vassalli con tutte le terre ad Aquabona, Nosmozza, Collagna e Castagneto, tramite un contratto, si erano sottratti dalle loro dipendenze pagando 100 libbre di Reggio portando i suddetti feudi a Giovanni da Vallisnera che gli versava altre 100 libbre.\nAd Antonio Vallisneri, figlio di Giacomo, che dopo una valorosa battaglia concedette Reggio a Niccol\u00f2 d'Este venne consegnato il feudo di Nigone con le sue pertinenze. Al primo conte di Nigone spettavano diverse terre nel parmigiano, come Vairo e Palanzano, che il marchese Niccol\u00f2 gli concedette frattanto che era signore di Parma; tuttavia queste ultime concessioni non trovarono applicazione essendo quei feudi in mano ai Vallisneri di Vajro, cugini secondo grado di Antonio. Proprio uno di questi, Jacopo, fu il principale attore nella vicenda della guerra del Castellaro del 1448. \nUn pronipote di Antonio, Giovanni Antonio, giureconsulto reggiano, venne creato Conte Palatino da Federico III Imperatore nel 1469; per questo motivo un ramo dei Vallisneri ebbe nello stemma aggiunto il cosiddetto \u201ccapo d'Impero\u201d e cio\u00e8 un'aquila nera in campo oro da porsi nella parte alta dello scudo. I suoi discendenti si stabilirono a Ferrara; questo ramo risulta estinto.\nDa questo punto i Conti di Nigone tennero il feudo fino all'eversione della feudalit\u00e0; la famiglia si estinse con il conte Girolamo, morto senza eredi nel 1815 e fondatore del Tempio della Beata Vergine della Ghiara in Reggio Emilia. \nI discendenti dei Vallisneri rimasti a Vallisnera, invece, vennero nominati Conti di Vallisnera e Valbona per la prima volta il 30 settembre del 1560 nella persona del Conte Giovanni Andrea. Anche questo ramo, con successive conferme del feudo, tenne Vallisnera fino all'eversione della feudalit\u00e0. Tuttavia negli anni i Conti di Vallisnera si impoverirono sempre di pi\u00f9, costretti a lavorare il loro stesso feudo, e senza pi\u00f9 sostanze non rimase loro che il ricordo dell'antica dignit\u00e0.\nLa Comunit\u00e0 delle Valli dei Cavalieri.\nUn'Associazione Culturale, dedita allo studio e allo sviluppo del territorio delle Valli dei Cavalieri, \u00e8 presente a Parma dal finire degli anni Sessanta. La prima proposta fu del professor Lino Lionello Ghirardini di costruire \"fra i montanari della nostra vallata che rispondesse allo scopo di conoscerci meglio, di rivederci un po' pi\u00f9 spesso; un'associazione, insomma, fra potenziali amici, senza finalit\u00e0 utilitaristiche\". L'idea venne accolta con successo e nel giugno del 1971 l'Associazione vide la luce su iniziativa dello stesso Ghirardini, del geometra Giancarlo Bodria e degli altri soci fondatori: professor Guglielmo Capacchi, dottor Sergio Madoni, maestro Lucio Quaretti, dottor Alberto Boraschi, Monsignor Andrea Maggiali, geometra Domenico Dazzi, prof. Giorgio Ambanelli e il ragioniere Bruno Capitani.\nL'Associazione, dal motto \"Fidelitas Fides Nostra\", inizi\u00f2 cos\u00ec la pubblicazione di notizie riguardanti i Comuni di Palanzano, Monchio e Ramiseto, ovvero i comuni nei quali permane ancora la denominazione storica di \"Valli dei Cavalieri\" \"per costituire un prezioso documentario della nostra vita attuale destinato alle generazioni future, e non solo agli specialisti\" ma anche per avviare il recupero di tradizioni, notizie storiche e reperti archeologici e della cultura materiale.\nDa oltre trent'anni esce quindi \"Le Valli dei Cavalieri. Rassegna di storia e vita dell'Alta Val d'Enza e Val Cedra\", annuario della Comunit\u00e0 che \u00e8 arrivato ad oggi (febbraio 2012) al 28\u00ba numero; al suo attivo ha numerose altre iniziative quali:\nL'Associazione \u00e8 inoltre concretamente presente sul territorio con interventi culturali di spessore:\n- Premio Nazionale di Poesia \"La via del Sale\" (presidente di giuria il prof. Paolo Briganti) \n- Borsa di studio: premio Alberto Boraschi per una ricerca sul tema \u201cL'Economia delle Valli dei Cavalieri nel Novecento\u201d, 1997"}
{"id": "2122885", "revid": "1573940", "url": "https://it.wikipedia.org/wiki?curid=2122885", "title": "Petroica traversi", "text": "La petroica delle Chatham (Petroica traversi ) \u00e8 un uccello della famiglia dei Petroicidi originario delle isole Chatham. Strettamente imparentata con la petroica bruna dell'Isola del Sud, \u00e8 stata descritta per la prima volta da Walter Buller nel 1872, che la battezz\u00f2 \"traversi\" in onore del botanico neozelandese Henry H. Travers (1844\u20131928). Diversamente dai suoi cugini continentali, ha una capacit\u00e0 di volo ridotta. L'evoluzione in assenza di mammiferi predatori l'ha resa vulnerabile alle specie introdotte dall'uomo, come gatti e ratti: gi\u00e0 prima del 1871 era scomparsa dall'isola di Chatham, la pi\u00f9 grande del gruppo omonimo, e sopravviveva unicamente su Piccola Mangere.\nDescrizione.\nLa petroica delle Chatham \u00e8 un piccolo uccello delle dimensioni di un passero (14\u201315\u00a0cm di lunghezza). Il piumaggio \u00e8 quasi completamente nero-brunastro, cos\u00ec come le zampe, ma le piante dei piedi sono gialle. Il becco \u00e8 nero e gli occhi marrone scuro. Le femmine sono leggermente pi\u00f9 piccole dei maschi.\nIl canto dei maschi \u00e8 costituito da una semplice frase composta da 5-7 note. Il richiamo, invece, \u00e8 costituito da una singola nota di elevata potenza. La muta del piumaggio viene effettuata tra dicembre e marzo.\nDistribuzione e habitat.\nIn passato la petroica era presente su tutte le isole Chatham, un gruppo insulare situato 850\u00a0km a est della Nuova Zelanda. Oggi, si incontra unicamente su due piccole isole di questo arcipelago, Mangere e Rangatira (o isola di Sud-Est).\nLe petroiche vivono nelle foreste e nelle macchie di pianura rimaste. Hanno una dieta interamente insettivora e vanno in cerca di cibo sul suolo della foresta o tra i rami pi\u00f9 bassi. Durante la stagione degli amori nidificano nelle cavit\u00e0 degli alberi o tra i tronchi caduti. Abitano le zone ove la vegetazione \u00e8 pi\u00f9 folta, sotto la folta chioma degli alberi di akeake (\"Olearia traversiorum\"). Per ripararsi dai forti venti e dalle impetuose mareggiate che spazzano le isole, le balie trascorrono la maggior parte del tempo tra i rami bassi. Prediligono le zone con terreno pianeggiante e con uno strato profondo di lettiera di foglie cadute.\nBiologia.\nLe petroiche delle Chatham sono animali territoriali: i maschi pattugliano e difendono i propri territori, e anche le femmine allontano gli altri esemplari dello stesso sesso. Effettuano brevi voli da un ramo all'altro e non volano mai per lunghe distanze.\nAlimentazione.\nLe petroiche delle Chatham si nutrono di larve, scarafaggi, weta e vermi, che vengono catturati tra la lettiera. La ricerca del cibo spesso si protrae anche di notte, dal momento che questi uccelli sono dotati di un'ottima vista.\nRiproduzione.\nLe petroiche delle Chatham iniziano a riprodursi a partire dai due anni di et\u00e0. La femmina si occupa della costruzione del nido, e quando essa depone e cova le uova viene nutrita dal maschio.\nLe uova vengono deposte tra gli inizi di ottobre e la fine di dicembre. Se la prima covata non viene portata a termine, ne viene deposta un'altra. Generalmente le uova deposte sono due, ma in alcuni casi possono essere anche una sola o tre. Esse sono di colore crema e ricoperte da macchioline viola. Dopo la deposizione, la femmina si siede sulle uova per tenerle al caldo fino alla schiusa, che avviene circa 18 giorni dopo. I nidiacei vengono nutriti da entrambi i genitori. Dopo aver lasciato il nido, i giovani trascorrono uno o due giorni sul terreno - un luogo pericoloso, dal momento che l\u00ec sono pi\u00f9 vulnerabili agli attacchi dei predatori. Essi rimangono nel nido fino a 23 giorni dopo la schiusa, ma perfino dopo aver abbandonato il nido continuano a essere nutriti dai genitori, che si occupano di loro fino a quando essi non hanno raggiunto i 65 giorni di et\u00e0. Questo periodo di cure parentali si protrae pi\u00f9 a lungo che in altre specie di uccelli delle stesse dimensioni.\nLe ricerche sul campo effettuate tra il 1980 e il 1991 indicavano un'aspettativa di vita media di circa quattro anni, ma \u00abOld Blue\u00bb, l'unica femmina in et\u00e0 riproduttiva che sopravviveva nel 1980, \u00e8 vissuta pi\u00f9 di 12 anni. Non sono pochi, tuttavia, gli esemplari che vivono 6-13 anni.\nConservazione.\nAttualmente vivono circa 250 esemplari di petroica delle Chatham, ma nel 1980 ne sopravvivevano solo cinque, tutti sull'isola di Piccola Mangere. Essi furono salvati dall'estinzione da Don Merton, dagli altri membri della squadra del Wildlife Service e, soprattutto, da \u00abOld Blue\u00bb, l'unica femmina fertile sopravvissuta. Gli uccelli rimasti vennero trasferiti sull'isola di Mangere. Merton e i suoi uomini riuscirono ad aumentare il numero delle covate di \u00abOld Blue\u00bb (e, successivamente, delle altre femmine), rimuovendo ogni anno le uova della prima covata e posizionandole nei nidi di esemplari della sottospecie di petroica della Nuova Zelanda endemica delle Chatham, una tecnica nota come \"cross-fostering\" (\u00aballevamento parziale\u00bb). Le petroiche della Nuova Zelanda si occupavano della prima covata, e quelle delle Chatham, avendo perso le loro uova, deponevano e crescevano un'altra covata.\nDal momento che le petroiche delle Chatham che oggi sopravvivono discendono tutte da \u00abOld Blue\u00bb, la loro variabilit\u00e0 genetica \u00e8 scesa sfortunatamente ai minimi termini e si \u00e8 venuto cos\u00ec a creare un caso estremo di collo di bottiglia demografico. Stranamente, questo non sembra aver causato nessun problema legato all'inincrocio e gli studiosi hanno quindi ipotizzato che in passato la specie abbia gi\u00e0 attraversato, durante la sua evoluzione, situazioni di questo tipo, alla quale si \u00e8 adattata perdendo gli alleli che avrebbero potuto causare conseguenze deleterie. In passato si riteneva che per scongiurare la cosiddetta \u00abdepressione da inincrocio\u00bb il numero minimo di esemplari di una popolazione doveva essere di circa 50 esemplari, ma ora gli studiosi hanno stabilito che questa cifra sia inesatta, dato che essa pu\u00f2 variare da meno di 10 capi nelle specie insulari a elevato tasso di riproduzione, come la petroica delle Chatham, a varie centinaia nelle specie continentali pi\u00f9 longeve dall'areale pi\u00f9 vasto (come elefanti o tigri).\nLa specie viene considerata in pericolo di estinzione, ma le popolazioni presenti su Mangere e sull'Isola di Sud-Est comprendono ora circa 250 esemplari. Sulle Chatham sono tuttora in atto progetti di recupero dell'habitat e di sradicamento dei predatori introdotti, cos\u00ec che le popolazioni di petroiche e di altre specie endemiche delle isole possano aumentare, prevenendo il rischio di estinzione a causa di disastri naturali o eventi stocastici simili."}
{"id": "2122891", "revid": "1226", "url": "https://it.wikipedia.org/wiki?curid=2122891", "title": "Khan el-Khalili", "text": "Kh\u0101n el-Khalil\u012b () \u00e8 il principale \"suq\" di Il Cairo storica e una delle principali attrazioni turistiche, anche a causa delle sue grandi dimensioni che, solo dopo il Bazar d'Istanbul lo rendono il secondo mercato pi\u00f9 grande dell'intero Vicino Oriente.\nStoria.\nIl \"s\u016bq\" risale al 1382, quando l'Emiro circasso Jarka\u1e63 al-Khal\u012bl\u012b fece costruire un ampio caravanserraglio () al Cairo, che all'epoca era sotto la dominazione del Sultano mamelucco Barq\u016bq, trasferendoci numerosi commercianti della citt\u00e0 palestinese di Hebron (in arabo \"Khal\u012bl\"). Da quel momento in poi il mercato mantenne sempre la sua denominazione di \"kh\u0101n di Khal\u012bl\u012b\" o, altrettanto verosimilmente, \"kh\u0101n dei mercanti di Khal\u012bl\".\nDal tempo di Barq\u016bq - che regn\u00f2 tra il 1382 e il 1399 come primo Sultano della dinastia dei Circassi (in arabo \"Jarka\u1e63\") - numerosi sono stati i restauri e gli ampliamenti di Kh\u0101n el-Khal\u012bl\u012b, attuati all'interno delle mura erette dalla dinastia ismailita dei Fatimidi, che ha a nord la moschea di al-\u1e24\u0101kim e a sud quella di al-\u1e24usayn e di al-Azhar.\nQuando Barq\u016bq avvi\u00f2 i lavori di edificazione della madrasa che porta il suo nome, in Bayn el-Qa\u1e63rayn (lett. \"Fra i due palazzi\"), fu necessario ricostruire altrove i mercati, con le loro botteghe e i loro magazzini, e Kh\u0101n el-Khal\u012bl\u012b pot\u00e9 quindi seguitare a operare.\nOggi.\nIl \"s\u016bq\" si fa notare per il buon rapporto qualit\u00e0/prezzo dei suoi tessuti, delle sue pelli, delle vivande, delle spezie, dei gioielli tradizionali e dei profumi, venduti a prezzi ragionevoli, per i quali occorre comunque a lungo trattare, secondo un costume diffuso in tutto il mondo islamico.\nIn aggiunta ai negozi vi sono numerosi caff\u00e8 (, o \u0642\u0647\u0648\u0629, \"qahwa\", a seconda che si usi il dialetto o l'arabo classico), tra cui l'ormai storico Fish\u0101w\u012b, in cui si serve normalmente la \"shisha\" (\"vetro\" o \"bottiglia\" in lingua turca) con una grande variet\u00e0 di tabacchi al sapore di frutta. Abbondano ristoranti per tutti i livelli di spesa, oltre a botteghe e carrettini in cui si vende il cibo tradizionale egiziano: \"keb\u0101b\", \"shaw\u0101rma\", \"ful medammes\" (fave lesse e condite con olio), \"fal\u0101fil\" di ceci o fave (in Egitto chiamati \"\u1e6da\u02bf\u0101miyya\"), accompagnati dall'\"\u02bfesh b\u00e0ladi\", il pane casareccio a forma di focaccia, e conditi dal \"hum\u016bs\" (crema di ceci mescolata a crema di sesamo), accompagnati dai classici \"torsh\u012b\" (sottaceti).\nAttigua al Kh\u0101n el-Khal\u012bl\u012b si erge la popolarissima moschea di al-Husayn (\"Sayyidn\u0101 al-\u1e24usayn\", \"Nostro signore al-\u1e24usayn) e l'Universit\u00e0-Moschea di al-Azhar.\nIl premio Nobel Naguib Mahfouz ha ambientato nella zona molti dei suoi romanzi, tra cui Khan El-Khalili nel (1945), \"al-Tholaseya\" (Trilogia del Cairo) nel (1956\u201357), \"Zuq\u0101q al-Midaq\" (Vicolo del Mortaio), e altri ancora.\nIl mercato \u00e8 stato fatto oggetto di un attacco terroristico nell'aprile 2005. L'attacco-suicida del 7 aprile uccise 21 persone (undici egiziani, due turisti francesi, uno statunitense e sette altri turisti di non meglio precisata provenienza).\nIl 22 febbraio 2009 un ulteriore attentato, condotto con un ordigno esplosivo di fabbricazione artigianale (un altro, rinvenuto inesploso, \u00e8 stato fatto brillare dalle forze di sicurezza egiziane) \u00e8 stato compiuto all'ingresso del Kh\u0101n el-Khal\u012bl\u012b, nelle immediate adiacenze del \"Funduq (Albergo) al-\u1e24usayn\", che s'affaccia sull'omonima piazza. L'esplosione ha provocato la morte di una giovane turista francese di 17 anni e il ferimento di 25 fra egiziani e turisti stranieri che, come sempre, affollavano le stradette del mercato e la piazza."}
{"id": "2122896", "revid": "176420", "url": "https://it.wikipedia.org/wiki?curid=2122896", "title": "Bukowski", "text": ""}
{"id": "2122901", "revid": "1573940", "url": "https://it.wikipedia.org/wiki?curid=2122901", "title": "Arctogalidia trivirgata", "text": "La civetta delle palme dalle tre strisce (Arctogalidia trivirgata ) \u00e8 l'unica specie del genere Arctogalidia (), diffuso nel Subcontinente indiano, in Indocina e in Indonesia.\nDescrizione.\nDimensioni.\nViverride di medie dimensioni, con lunghezza della testa e del corpo tra 480 e 575\u00a0mm, la lunghezza della coda tra 560 e 600\u00a0mm e un peso fino a 2,7\u00a0kg.\nCaratteristiche craniche e dentarie.\n\u00c8 caratterizzata dalla seguente formula dentaria:\nAspetto.\nIl corpo \u00e8 lungo e snello, le zampe sono relativamente corte. La coda \u00e8 sempre pi\u00f9 lunga della testa e del corpo ed \u00e8 parzialmente prensile. La pelliccia varia dal bruno-olivastro al grigiastro, il sotto pelliccia \u00e8 bruno-rossiccio. Il muso, le orecchie, i piedi e gran parte della coda sono nerastri. Sono presenti tre file di piccole macchie scure che si estendono dal collo fino alla base della coda. Quella centrale \u00e8 quasi continua. Di solito \u00e8 presente anche una striscia pi\u00f9 chiara che parte dalla fronte e termina sulla punta del naso. Le parti ventrali sono pi\u00f9 chiare. Le femmine hanno 2 paia di mammelle e le ghiandole odorifere perianali, assenti invece nei maschi. L'andatura \u00e8 semi-plantigrada, gli artigli sono semi-retrattili. L'area plantare tra i cuscinetti \u00e8 nuda, mentre il tallone \u00e8 ricoperto di peli.\nBiologia.\nComportamento.\n\u00c8 una specie solitaria, notturna ed arboricola. Scende raramente sul terreno, preferendo rimanere durante il giorno tra i rami degli alberi pi\u00f9 alti. \u00c8 molto agile.\nAlimentazione.\nSi nutre principalmente di piccoli animali come scoiattoli, lucertole, uccelli, rane ed insetti.\nRiproduzione.\nNon \u00e8 presente una stagione riproduttiva. Di solito partorisce due volte l'anno. Nascono 2-3 cuccioli per volta. La gestazione dura 45 giorni. Le femmine sono sessualmente mature a 17 mesi ed entrano in calore con intervalli di 6 mesi.\nL'aspettativa di vita \u00e8 10-12 anni. \nDistribuzione e habitat.\nQuesta specie \u00e8 diffusa nel Subcontinente indiano, in Indocina e in Indonesia.\nVive nelle foreste primarie tropicali pluviali e secondarie fino a 1.200 metri.\nSi trova spesso lontano dagli insediamenti umani, sebbene sia talvolta presente nelle piantagioni di Palme da Cocco.\nTassonomia.\nSono state riconosciute 14 sottospecie:\nStato di conservazione.\nLa IUCN Red List, considerato il vasto Areale e la presenza in diverse aree protette, classifica \"A. trivirgata\" come specie a rischio minimo (LC)."}
{"id": "2122906", "revid": "481666", "url": "https://it.wikipedia.org/wiki?curid=2122906", "title": "Hamsun", "text": ""}
{"id": "2122907", "revid": "318966", "url": "https://it.wikipedia.org/wiki?curid=2122907", "title": "Dottrina cosmologica", "text": ""}
{"id": "2122908", "revid": "1573940", "url": "https://it.wikipedia.org/wiki?curid=2122908", "title": "Chrotogale owstoni", "text": "La civetta delle palme di Owston (Chrotogale owstoni () \u00e8 un carnivoro della famiglia dei viverridi, unica specie del genere Chrotogale (), diffuso in Indocina e in Cina.\nDescrizione.\nDimensioni.\nCarnivoro di medie dimensioni, con lunghezza della testa e del corpo tra 400 e 660\u00a0mm, la lunghezza della coda tra 350 e 490\u00a0mm, la lunghezza del piede tra 70 e 90\u00a0mm e un peso fino a 3,4\u00a0kg.\nCaratteristiche craniche e dentarie.\nIl cranio \u00e8 sottile e lungo, con un rostro allungato. Le ossa pre-mascellari sono sviluppate in avanti, in maniera tale da creare un largo spazio tra gli incisivi ed i canini. Il processo sopra-orbitale \u00e8 corto e smussato, la bolla timpanica \u00e8 piccola e stretta con un meato molto grande ed aperto. I denti sono apparentemente ridotti.\nSono caratterizzati dalla seguente formula dentaria:\nAspetto.\nIl corpo \u00e8 snello, gli arti sono relativamente corti. La pelliccia \u00e8 lunga, con i peli della parte superiore del collo diretti all'indietro. Il colore del corpo \u00e8 uniformemente bruno-giallastro, con 5 larghe bande trasversali bruno-nerastre. Le parti ventrali e gli arti sono ricoperti di macchie nerastre, mentre la nuca ha due strisce longitudinali nere. Sono presenti inoltre diverse file di piccole macchie nere sul collo e sui fianchi. Le unghie sono retrattili. L'andatura \u00e8 digitigrada. La coda \u00e8 pi\u00f9 corta della testa e del corpo, ha la met\u00e0 terminale folta e nera e due anelli bianchi alla base. Due piccole ghiandole odorifere perianali producono una secrezione nauseabonda, che viene spesso utilizzata in caso di minaccia.\nBiologia.\nComportamento.\n\u00c8 una specie notturna e solitaria. Riposa su grandi alberi o densi cespugli dove costruisce i propri rifugi. Si nutre principalmente al suolo.\nAlimentazione.\nLa dieta consiste principalmente in piccoli animali come scoiattoli, invertebrati, vermi e qualche frutto.\nRiproduzione.\nSi riproduce tra gennaio e marzo, sebbene probabilmente si riproduce due volte l'anno. Le femmine danno alla luce fino a 3 piccoli alla volta dopo una gestazione di 60 giorni.\nDistribuzione e habitat.\nQuesta specie \u00e8 diffusa nella Province cinesi dello Guangxi e Yunnan, nel Vietnam settentrionale e centrale e nel Laos orientale.\nVive vicino ai corsi d'acqua nelle foreste primarie e secondarie sempreverdi, foreste di Bamb\u00f9 e foreste degradate fino a 500 metri di altitudine.\nStato di conservazione.\nLa IUCN Red List, considerato che la popolazione si \u00e8 ridotta del 30% negli ultimi 15 anni a causa della perdita del proprio habitat e della caccia, classifica \"C.owstoni\" come specie vulnerabile (VU). In cattivit\u00e0 \u00e8 stato istituito un breeding program circoscritto ad alcuni zoo inglesi che vede quello di Newquay come coordinatore."}
{"id": "2122911", "revid": "318966", "url": "https://it.wikipedia.org/wiki?curid=2122911", "title": "Ilomorfismo", "text": ""}
{"id": "2122914", "revid": "318966", "url": "https://it.wikipedia.org/wiki?curid=2122914", "title": "Monte Querceto", "text": ""}
{"id": "2122921", "revid": "318966", "url": "https://it.wikipedia.org/wiki?curid=2122921", "title": "Hublot", "text": ""}
{"id": "2122924", "revid": "47112", "url": "https://it.wikipedia.org/wiki?curid=2122924", "title": "Leonardo Caprioli", "text": "Biografia.\nFrequenta il liceo di Bergamo \"Paolo Sarpi\", si iscrive all'universit\u00e0 di Milano alla facolt\u00e0 di medicina, ma nel gennaio 1941 interrompe gli studi perch\u00e9 si arruola volontario con la specifica richiesta di essere assegnato alle truppe alpine. Frequenta la scuola militare di alpinismo di Aosta diventando sergente, viene assegnato al 7\u00ba Reggimento alpini. Viene trasferito per un breve periodo al 6\u00ba Reggimento alpini supera il corso allievi ufficiali e viene assegnato al battaglione alpini Edolo del 5\u00ba Reggimento Alpini e a luglio del 1942, viene inviato in Russia.\nAggregato alla compagnia reggimentale di cannoni controcarro, il 15 gennaio 1943 sta partendo per ritornare in Italia in licenza, quando una ventina di carri armati sovietici irrompe a Rossosch, sede del comando di corpo d'armata alpino, rinuncia alla licenza e gli viene assegnato il comando del plotone mitragliatrici della 52\u00aa compagnia, con il quale condivide le sorti fino alla battaglia di Nikolaevka del 26 gennaio e quindi prosegue per l'Italia dove arriva nell'aprile del 1943, viene congedato e prosegue gli studi laureandosi nel 1945 in medicina e chirurgia.\n\u00c8 sposato dal 1947 con la moglie Anna Callioni, da cui ha avuto quattro figli ed \u00e8 ora nonno di sette nipoti.\nDopoguerra.\nNel dopoguerra si iscrive alla sezione di Bergamo dell'Associazione Nazionale Alpini diventandone presidente 1969-1984 e successivamente a livello nazionale dal 1984 fino al 1998, sar\u00e0 l'ultimo presidente alpino ad aver partecipato ai fatti di guerra, lasciando la carica per motivi di salute, pur rimanendo presidente onorario.\nIl suo motto da presidente nazionale \u00e8 stato:. Ha organizzato l'aiuto ai terremotati del Friuli."}
{"id": "2122926", "revid": "287204", "url": "https://it.wikipedia.org/wiki?curid=2122926", "title": "Yang Jiechi", "text": "Biografia.\nYang \u00e8 nato a Shanghai nel 1950. Si \u00e8 laureato alla Shanghai Foreign Language School e ha frequentato l'Universit\u00e0 di Bath e la London School of Economics dal 1973 al 1975. Ha conseguito un dottorato di ricerca in storia presso la Nanjing University attraverso l'istruzione a distanza mentre fungeva da ambasciatore negli Stati Uniti. \nEntrato in diplomazia, ha iniziato negli Stati Uniti come secondo segretario nel 1983 e successivamente come ambasciatore dal 2001 al 2005, quindi vice ministro degli Affari esteri responsabile per l'America Latina e Hong Kong, Macao e Taiwan. Durante le proteste di Piazza Tiananmen del 1989, Yang accompagn\u00f2 Wan Li, presidente del Congresso Nazionale del Popolo, in un viaggio in Nord America. \nDurante il suo mandato come ambasciatore negli Stati Uniti, Yang lavor\u00f2 per allentare le tensioni tra i due paesi in seguito alla collisione aerea del 2001 tra un aereo spia EP-3 statunitense e un caccia cinese al largo delle coste dell'isola di Hainan nel Mar Cinese Meridionale.\nMinistro degli Esteri.\nNell'aprile 2007, Yang ha sostituito Li Zhaoxing, che era stato ministro degli Esteri cinese dal 2003, come decimo ministro degli Esteri cinese.\nNel luglio 2010 alla Conferenza dei ministri dell'ASEAN ad Hanoi, Yang, rispondendo alle osservazioni del Segretario di Stato americano Hillary Clinton sulla libert\u00e0 di navigazione nel Mar Cinese Meridionale, ha definito le osservazioni \"un attacco alla Cina\" e ha detto al ministro degli Esteri di Singapore, George Yeo, che \"la Cina \u00e8 un grande paese e altri paesi sono piccoli paesi, e questo \u00e8 solo un dato di fatto\". Tuttavia, Yang rilasci\u00f2 una dichiarazione sul sito web del Ministero degli Esteri dicendo che non c'era bisogno di internazionalizzare la questione, che la Cina era ancora intenzionata a risolvere tutte le controversie a livello bilaterale. \nIn un incontro con il ministro degli Esteri australiano Bob Carr, Yang ha criticato la decisione di mettere i marines Usa nel Territorio del Nord australiano affermando che \"le alleanze della Guerra Fredda\" erano fuori luogo; Carr ha risposto \"ricordandoa Yang che ai leader cinesi piace raccontare la storia dell'ammiraglio della dinastia Ming Zheng He che ha portato potenti flotte cinesi fino all'India e all'Arabia ma ha cercato di non occupare terre\".\nNel 2013, Yang Jiechi ha incontrato il nuovo ambasciatore giapponese in Cina e leader del partito giapponese New Komeito. Yang ha inoltre tenuto riunioni di gruppo con ambasciatori dell'UE e dei suoi Stati membri. Ha anche incontrato Moo-sung Kim, inviato speciale della presidente eletta sudcoreana Park Geun-hye, per rafforzare i legami con la Corea del Sud. Yang si \u00e8 anche impegnato a dare maggiore contributo alla pace nel mondo. \nConsigliere di Stato.\nAlla prima sessione plenaria del 12\u00ba Congresso Nazionale del Popolo nel marzo 2013, Yang Jiechi \u00e8 stato eletto consigliere di Stato. \nYang fu membro del 18\u00b0 Comitato Centrale del Partito Comunista Cinese. \u00c8 stato anche membro del 17\u00b0 Comitato Centrale del PCC e membro supplente del XVI Comitato Centrale del PCC. Nell'ottobre 2017 \u00e8 stato elevato al Politburo al 19\u00ba Congresso del PCC.\nNel 2019 Yang \u00e8 stato descritto come \"il pi\u00f9 alto funzionario cinese a partecipare alla Conferenza sulla sicurezza di Monaco da quando \u00e8 iniziata nel 1963\". Vi ha tenuto un discorso programmatico. \nAlaska Summit.\nNel marzo 2021, Yang ha guidato la delegazione cinese per un dialogo strategico con gli Stati Uniti in Alaska. Il team statunitense era guidato dal Segretario di Stato Antony Blinken, nella prima interazione con la Cina durante l'amministrazione Biden. Nella sessione di apertura alla presenza dei media, dopo 2 minuti di apertura di Blinken, Yang ha risposto con un discorso inaspettato di 16 minuti. Ha detto che \u00e8 stato reso necessario dal \"tono\" della delegazione statunitense. Ha accusato gli Stati Uniti per la sua situazione dei diritti umani, lo ha definito un \"campione globale di attacchi informatici\" e ha dichiarato che \"molte persone negli Stati Uniti in realt\u00e0 hanno poca fiducia nella democrazia americana\". Quindi, per la Cina, \"era necessario chiarire la nostra posizione. Consentitemi quindi di dire in questa sede che, di fronte alla parte cinese, gli Stati Uniti non hanno la qualifica per dire che vogliono parlare con la Cina da una posizione di forza\".\nQueste osservazioni sono diventate virali in Cina e Yang \u00e8 stato elogiato per la sua franchezza. Il \"Washington Post\" ha detto che l'amministrazione Biden ha un assaggio della diplomazia cinese del \"guerriero lupo\". "}
{"id": "2122930", "revid": "88740", "url": "https://it.wikipedia.org/wiki?curid=2122930", "title": "Pieve di Nerviano", "text": "La pieve di Nerviano o pieve di Santo Stefano di Nerviano (in latino: \"Plebis Nervianensis\" o \"Plebis Sancti Stephani Nervianensis\") era il nome di un'antica pieve dell'arcidiocesi di Milano e del Ducato di Milano con capoluogo Nerviano.\nIl patrono di Nerviano era santo Stefano protomartire, la cui festa viene celebrata ancora oggi a Nerviano il 26 dicembre. Fin dai tempi antichi, ciascuna parrocchia appartenente alla pieve ebbe tuttavia una propria intitolazione patronale, indipendente da quella di Nerviano; tali intitolazioni sono in genere conservate anche attualmente.\nStoria.\nLe origini della pieve.\nLa pieve di Nerviano viene citata a partire dal XII secolo, con la menzione di un sacerdote a capo di essa con il titolo di \"praepositus\" (prevosto). A partire dal XIII secolo Goffredo da Bussero, autore del \"Liber notitiae sanctorum Mediolani\" ci fornisce dati censitari schematici: la pieve di Nerviano comprendeva i comuni di Caronno, Cornaredo, San Pietro all'Olmo, Lainate, Barbaiana, Passirana, Garbatola, Origgio, Pogliano, Pregnana, Rho, Castellazzo, Lucernate, Saronno, Vanzago, Mantegazza, Monzoro, frazione di Cusago.\nNel XIII secolo da questa pieve dipendevano 30 parrocchie che col tempo sono andate riducendosi a 18.\nI secoli XVII e XVIII secolo: apogeo e fine della pieve civile.\nDopo il Concilio di Trento and\u00f2 diffondendosi la tradizione vicariale che operava per conto dell'arcivescovo e come \u00e8 evidente questa ulteriore riforma fece perdere regioni d'influenza alla pieve nervianese, tanto che Rho si istitu\u00ec in vicariato foraneo. Tali modificazioni non furono tuttavia mai riconosciute a livello civile, mantenendo a tali fini Rho nelle pieve nervianese.\nDalla relazione della visita del cardinale Giuseppe Pozzobonelli del 1760, apprendiamo che in quest'epoca, la pieve di Nerviano comprendeva entro i propri confini comunali le seguenti chiese: l'oratorio di San Carlo (oggi non pi\u00f9 esistente), l'oratorio della Concezione della Beata Vergine Maria (oggi chiamato Colorina), l'oratorio dell'Annunciazione della Beata Vergine Maria (oggi detto Rotondina), la chiesa di Sant'Ilario (oggi esistente), la chiesa di San Gregorio al Lazzaretto (oggi semplicemente detta Lazzaretto), la chiesa dei Santi Giuseppe ed Anna in Cantone (oggo eesisrnte), la chiesa di San Francesco di Garbatola (esistente)e la chiesa della Beata Vergine Maria Assunta in cielo a Villanova (esistente), oltre all'oratorio rurale di Cassina del Pe' (oggi altra cjiesa).\nNel 1797 le truppe francesi conquistarono la Lombardia importandovi la rivoluzione giacobina. Le strutture delle pievi non potevano essere accettate dalle illuministiche e laiche idee del nuovo governo, e le pievi vennero sostituite da brevi ed effimeri distretti.\nFine della pieve ecclesiastica.\nNel 1972, con il sinodo diocesano indetto dal cardinale Giovanni Colombo, arcivescovo di Milano, la pieve di Nerviano venne abolita e la citt\u00e0 venne compresa nel decanato di Rho e quindi nella zona pastorale IV. Il territorio della antica pieve di Nerviano \u00e8 attualmente per lo pi\u00f9 incluso nel Decanato \"Villoresi\".\nLa pieve di Nerviano \u00e8 oggi dunque ridotta a parrocchia, tuttavia conserva ancora alcune peculiarit\u00e0 esteriori. Il parroco assume per consuetudine il titolo di prevosto. Nella celebrazione di inizio del ministero parrocchiale, il prevosto fa il suo ingresso in chiesa con gli abiti prepositurali, indossa pertanto il rocchetto con maniche rosse e la cappa magna paonazza, portando inoltre con s\u00e9 la ferula. Tali insegne possono essere utilizzate anche per altre occasioni di particolare rilevanza e durante la santa Messa il prevosto pu\u00f2 indossare un camice con maniche rosse.\nLa chiesa capopieve.\nLa chiesa di Santo Stefano protomartire di Nerviano fu costruita nel XII secolo in stile romanico, probabilmente su un edificio precedente, anteriore all'anno 1000, i cui resti sono stati rinvenuti in scavi condotti all'interno della chiesa.\nNel 1593 l'originario campanile romanico, danneggiato nel corso di una tempesta, venne interamente ricostruito in stile rinascimentale.\nLa chiesa romanica \u00e8 testimoniata dai disegni eseguiti dall'architetto che si occup\u00f2 della demolizione dello stabile: si trattava di un edificio a tre navate, in stile romanico lombardo, molto rimaneggiato nel corso dei secoli. All'interno si trovavano anche una sacrestia, quattro cappelle laterali e due pi\u00f9 piccole affiancate all'altare, oltre ad un fonte battesimale.\n, la struttura era definita gi\u00e0 fatiscente e nel 1834 la volta presentava profonde crepe.\nL'edificio venne completamente ricostruito ad eccezione del campanile rinascimentale che venne mantenuto, a partire dal 1834-1835, recuperando alcuni elementi dalla chiesa romanica (capitelli oggi collocati sulla facciata della casa del prevosto). Sotto la pavimentazione della chiesa venne inoltre ritrovato un cimitero altomedioevale. Altri resti della struttura precedente sono emersi da altri scavi realizzati nel 2003 (colonna con base e capitello decorati).\nCon la ricostruzione la chiesa venne inoltre spostata pi\u00f9 ad est, e per l'ampliamento fu necessario acquistare nuovi terreni. Il nuovo edificio fu realizzato in stile neoclassico. Alla conclusione dei lavori, il 5 settembre 1841, la nuova chiesa fu benedetta in un primo tempo dal prevosto Montoli alla presenza di tutti i canonici del capitolo della pieve, mentre venne consacrata ufficialmente solo il 29 luglio 1899 dal prevosto Tommaso Castiglioni (gi\u00e0 prevosto di Luino, giunto a Nerviano nel 1895) e dall'arcivescovo milanese, il cardinale Andrea Carlo Ferrari.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:"}
{"id": "2122931", "revid": "6923", "url": "https://it.wikipedia.org/wiki?curid=2122931", "title": "Scuola di polizia (serie televisiva)", "text": "Scuola di polizia (\"Police Academy: The Series\") \u00e8 uno spin-off televisivo statunitense-canadese della serie cinematografica \"Scuola di polizia\". L'unico personaggio ancora presente in questa serie \u00e8 il rumorista Larvell Jones anche se gli attori Bubba Smith, David Graf, Leslie Easterbrook, George Gaynes, e Art Metrano hanno fatto brevi apparizioni. Dopo la prima trasmissione italiana e in replica su Happy Channel, non \u00e8 pi\u00f9 stato replicato, perch\u00e9 la serie di telefilm non ebbe molto successo."}
{"id": "2122934", "revid": "123105534", "url": "https://it.wikipedia.org/wiki?curid=2122934", "title": "Shaker (strumento musicale)", "text": "Lo shaker \u00e8 un gruppo di strumenti musicali a percussione della famiglia degli idiofoni.\nVengono definiti \"shaker\" tutti quegli strumenti a percussione all'interno del cui corpo vengono inseriti oggetti quali: sassolini, sabbia, semi, materiale in plastica o sintetico; ma anche, in generale, tutte le altre percussioni il cui suono si ottiene agitandole. I vari tipi di shaker si classificano a seconda:\nEffetti sonori possibili.\nGli shaker posseggono oltre alla sonorit\u00e0 ricavata scuotendo \"in avanti\" anche un'altra ottenuta, invece, scuotendo \"dall'alto al basso\" e, infine, \"agitando\" gli strumenti nell'aria. I suddetti suoni pu\u00f2 cambiare anche a seconda della posizione delle mani che trattengono lo strumento:\nGeneri attinenti.\nOrmai lo shaker \u00e8 utilizzato sia nei generi musicali moderni come pop, rock che in generi di origine africana come: salsa, rumba, jazz, cha-cha-cha, samba. Rilevante \u00e8 anche il suo utilizzo nella world music. \u00c8 usato anche nella musica classica."}
{"id": "2122937", "revid": "767487", "url": "https://it.wikipedia.org/wiki?curid=2122937", "title": "Lucie Silvas", "text": "Biografia.\nLucie nacque in una famiglia ebrea a Kingston-Upon-Thames, Londra. I suoi genitori erano degli appassionati di musica e Lucie ne \u00e8 stata ispirata per la futura carriera. La madre, Isabella, era cantante d'opera.\nLucie ha vissuto a Londra sino a due anni, per spostarsi in seguito ad Auckland (Nuova Zelanda) poich\u00e9 suo padre trov\u00f2 una casa in vendita vicino ad un campo di golf. In Nuova Zelanda fu membro della Habonim e fu coinvolta in altri movimenti ebraici.\nRitorn\u00f2 a Kingston upon Thames in Inghilterra all'et\u00e0 di 13 anni. Intrigata dallo Giudaismo, fu presto una socia del Wimbledon District Synagogue Choir. Partecip\u00f2 ad una gara ebrea per giovani talenti arrivando terza all'et\u00e0 di 14 anni. Si iscrisse poi Surbiton High School.\nNel 2000 Lucie fu contattata dalla EMI, che le offriva un contratto discografico. Nel maggio fece uscire il suo primo singolo \"It's Too Late\", che per\u00f2 s'inser\u00ec soltanto alla posizione numero 62 della classifica britannica. Lucie aveva previsto pure di far uscire un album \"Forget Me Not\", ma poco dopo la EMI la licenzi\u00f2.\nNel 2001 la Chrysalis Records la contatt\u00f2, questa volta come compositrice. Lei firm\u00f2 un libero contratto e malgrado era ancora senza una casa produttrice per produrre la sua musica, continu\u00f2 a scrivere per altri artisti inglesi tra i quali Sarah Whatmore, Gareth Gates, Rachel Stevens e i Liberty X.\nNel 2003 Lucie firm\u00f2 con la Mercury Records e realizz\u00f2 il suo secondo album \"Breathe In\", il quale in realt\u00e0 \u00e8 stato il suo debutto ufficiale, prodotto da Mike Peden. La maggior parte dei pezzi di \"Breathe In\" fu scritta in collaborazione con Judie Tzuke, per la quale la Silvas era corista anni addietro. La BBC Radio 2 commission\u00f2 un filmato per la Silvas sullo sviluppo discografico, aiutando la sua carriera e aggiungendo le sue canzoni alla loro playlist. Il primo brano estratto dall'album fu \"What You're Made Of\", entrato ufficialmente nella classifica britannica alla posizione numero 7, seguito dall'album che entr\u00f2 e tocc\u00f2 la posizione pi\u00f9 alta alla numero 11. In seguito fece delle apparizioni televisive, per esempio al tributo per Elton John e all\"'All Time Greatest Love Songs\" con Ronan Keating. Nel frattempo Lucie pubblic\u00f2 il suo secondo singolo dall'album, la title-track \"Breathe In\" che entr\u00f2 direttamente al sesto posto in classifica. Gli altri tre singoli estratti furono \"The Game Is Won\", \"Don't Look Back\" e la riedizione del singolo \"Forget Me Not\".\nIn seguito alla pubblicazione di \"Breathe In\" nel Regno Unito, Lucie Silvas port\u00f2 la sua musica in giro per il continente europeo e in particolare in Germania e Paesi Bassi dove, acclamata dalla critica, fece uscire uno speciale singolo per l'Europa continentale: \"Nothing Else Matters\", cover della canzone dei Metallica. \"Breathe In\" fu pure ripubblicato in Olanda con due tracce in pi\u00f9 riguardanti pezzi live di un concerto tenutosi appunto in Olanda. Ripubblic\u00f2 pure due nuove versioni di \"What You're Made Of\" per i mercati spagnolo e francese, rispettivamente in duetto con Antonio Orozco e Gr\u00e9gory Lemarchal. Nel 2003, fece un duetto nella canzone \"This Time\" con la cantante spagnola Natalia, mentre nel 2004 scrisse \"Sombras (Ombre)\", il primo singolo estratto dal terzo album di Natalia.\nLucie si imbarc\u00f2 poi per il secondo tour britannico, il \"Don't Look Back UK tour\", partito da Brighton il 2 novembre del 2005, vedendosi anche assegnare il disco di platino per le vendite di \"Breathe In\" in Gran Bretagna.\nIl secondo album ufficiale di Lucie, \"The Same Side,\" fu registrato alla fine del 2006 e pubblicato nell'ottobre dello stesso anno in Olanda e nel marzo 2007 nel Regno Unito e nel resto d'Europa. Il primo singolo estratto nel Regno Unito fu \"Last Year\", fatto ascoltare come novit\u00e0 alla BBC Radio 2 a fine agosto 2006, mentre per il mercato olandese fu estratto \"Everytime I Think of You\", in duetto con Marco Borsato. \n\"The Same Side\" fu prodotto da Danton Supple, che ha collaborato anche alla produzione di \"X&amp;Y\" dei Coldplay. Il brano \"Everytime I Think of You\" divenne il primo singolo dell'artista a raggiungere la prima posizione della classifica nei Paesi Bassi.\n\"Last Year\", primo singolo per il mercato anglofono, non ebbe molto successo. A seguito del capitombolo la Mercury Records, l'artista decise di posticipare l'uscita dell'album per il mercato anglofono: prevista per il 26 ottobre, fu riorganizzata per il 12 marzo del 2007.\nIl secondo singolo scelto fu \"Sinking In\", un pezzo pop rock fatto uscire il 5 marzo 2007 nel Regno Unito e in Irlanda. Il singolo scaricabile sul net fu un vero flop, tanto da non entrare neanche in classifica.\nTra il 2008 e il 2009 Lucie ha lavorato negli Stati Uniti, dove ha registrato diversi brani. Ha collaborato con Delta Goodrem e Katharine McPhee.\nNel 2011 ha scritto alcune canzoni con Una Healy dei The Saturdays.\nNel 2014 ha duettato con Dave Barnes in \"Little Civil Wars\" per il progetto Golden Days. Nel febbraio 2015 ha pubblicato un EP chiamato \"Lucie Silvas\" (Caroline Records)."}
{"id": "2122942", "revid": "21880", "url": "https://it.wikipedia.org/wiki?curid=2122942", "title": "Camelus ferus", "text": ""}
{"id": "2122946", "revid": "729019", "url": "https://it.wikipedia.org/wiki?curid=2122946", "title": "Lionel Beauxis", "text": "Biografia.\nCresciuto a Tarbes, Beauxis mosse i primi passi rugbistici a Louey (arrondissement di Tarbes) prima di entrare nelle giovanili del Pau a 15 anni.\nEsord\u00ec in prima squadra del club nel 2003, e si mise subito in luce come apertura (e, talora, estremo), prolifico, tanto da mettere a segno pi\u00f9 di 300 punti in meno di 30 incontri di campionato disputati dal Pau.\nNel 2006 pass\u00f2 ai parigini dello Stade fran\u00e7ais, con cui si laure\u00f2 campione di Francia nel 2007.\nIl 2007 fu anche l'anno del debutto internazionale di Beauxis, che disput\u00f2 tutti gli incontri di quella vittoriosa (per la ) edizione del Sei Nazioni, esordendo contro l' da subentrato e scendendo in campo per la prima volta da titolare nell'ultima gara del torneo, contro l'.\nNel prosieguo dell'anno fu impiegato per tutti gli incontri estivi e in 6 incontri della (salt\u00f2 solo l'incontro inaugurale con l'); dopo un 2008 senza incontri, torn\u00f2 in Nazionale in occasione del Sei Nazioni 2009.\nA febbraio 2011 ha firmato un contratto triennale con il Tolosa a partire dalla stagione 2011-12."}
{"id": "2122948", "revid": "262774", "url": "https://it.wikipedia.org/wiki?curid=2122948", "title": "Augusta Felix Nola", "text": ""}
{"id": "2122949", "revid": "1573940", "url": "https://it.wikipedia.org/wiki?curid=2122949", "title": "Mazama gouazoubira", "text": "Il mazama grigio (Mazama gouazoubira ) \u00e8 una specie di mazama diffusa in Argentina settentrionale, Bolivia, Brasile orientale e meridionale, Paraguay e Uruguay. In passato il mazama bruno dell'Amazzonia (\"M. nemorivaga\") veniva considerato una sua sottospecie e talvolta anche il mazama bruno dello Yucat\u00e1n (\"M. pandora\") veniva classificato come tale. Diversamente dalle altre specie di mazama che occupano il suo stesso areale, il mazama grigio ha il mantello grigio-marrone (e non rossastro).\nTassonomia.\nAttualmente ne vengono riconosciute tre sottospecie:\nDescrizione.\nIl mazama grigio non mostra un grande dimorfismo sessuale; sia i maschi che le femmine sono alti al garrese 55-65\u00a0cm e misurano 110\u00a0cm di lunghezza. Il peso si aggira sui 30\u00a0kg. La colorazione varia dal marrone-grigiastro al marrone-rossastro, con una sfumatura grigia che distingue la specie da tutte le altre del genere \"Mazama\". La parte inferiore della coda e il ventre sono biancastri. I piccoli sono pi\u00f9 scuri, con macchie bianche sui fianchi e sulla regione posteriore. A partire dal primo anno di vita, i maschi sviluppano dei palchi che possono raggiungere anche i 15\u00a0cm, a seconda della distribuzione geografica.\nBiologia.\nAbita generalmente in regioni boscose, aperte o semiaperte. Si nutre di germogli, foglie, funghi e frutti; spesso strappa via anche la corteccia dal tronco degli alberi, ma lo fa solo per delimitare il territorio. Vive solitario o in coppie ed \u00e8 strettamente territoriale; i confini del territorio vengono marcati con feci, urina e con una secrezione dall'odore pungente che proviene dalle ghiandole preorbitali, interdigitali e frontali. Ogni territorio si estende al minimo per un ettaro; tuttavia, sono ormai rare le zone dove la specie \u00e8 ancora numerosa.\nHa abitudini notturne e crepuscolari, ma in inverno \u00e8 attivo anche la mattina. Nelle ore calde della giornata si ritira all'interno del bosco o sui pascoli per riposare. Nei pressi degli insediamenti umani o nelle aree dove viene cacciato pi\u00f9 frequentemente \u00e8 per\u00f2 quasi sempre notturno.\nLa riproduzione avviene generalmente in autunno, sebbene la stagione degli amori non sia strettamente legata al clima. La gestazione dura circa 220 giorni, trascorsi i quali la femmina partorisce di solito un unico piccolo (i parti gemellari sono molto rari), il quale rimarr\u00e0 vicino alla madre fino all'et\u00e0 di otto mesi. Il piccolo, che alla nascita pesa 500-1.000\u00a0g, rimane nascosto nella foresta per le prime settimane di vita per evitare i predatori. La maturit\u00e0 sessuale viene raggiunta a 1-2 anni di et\u00e0."}
{"id": "2122950", "revid": "111325", "url": "https://it.wikipedia.org/wiki?curid=2122950", "title": "BLEACH", "text": ""}
{"id": "2122954", "revid": "1543377", "url": "https://it.wikipedia.org/wiki?curid=2122954", "title": "Beatrice d'Aviz (1504-1538)", "text": "Era la seconda figlia di Manuele I del Portogallo e della sua seconda moglie Maria di Castiglia. Sua sorella Isabella spos\u00f2 Carlo V d'Asburgo.\nBiografia.\nInfanzia.\nFiglia secondogenita di Manuele I del Portogallo (1469\u20131521) e della seconda moglie Maria di Castiglia (1482\u20131517), Beatrice crebbe sotto la supervisione della governante Elvira de Mendoza. Viene descritta come bella, brillante ed ambiziosa.\nMatrimonio.\nBeatrice spos\u00f2 Carlo II di Savoia, dopo una lunga trattativa, il 5 ottobre 1521 a Villefranche-sur-Mer. Era stata inizialmente in lizza con la sorella maggiore Isabella per la mano di Carlo V d'Asburgo, loro cugino di primo grado per parte di madre. Avendo il marito ereditato il titolo ducale sin dal 1504, Beatrice fu immediatamente duchessa consorte ed inizi\u00f2 a dare al marito degli eredi (Emanuele Filiberto Adriano nacque il 19 novembre 1522) che, per la maggior parte, morirono per\u00f2 in tenerissima et\u00e0.&lt;br&gt;\nSi spost\u00f2 spesso tra Ginevra, Nizza, Torino e Rivoli.\nIl matrimonio tra la sorella Isabella e Carlo V (1526) trasform\u00f2 Beatrice, sovrana di un regno incuneato tra i domini italiani degli Asburgo ed il Regno di Francia, in un pezzo fondamentale dello scacchiere politico europeo.&lt;br&gt;\nIl 3 aprile 1531, Beatrice ricevette in dono dall'Imperatore la Contea di Asti che resse fino alla sua morte cedendola in eredit\u00e0 all'unico figlio sopravvissuto Emanuele Filiberto I di Savoia duca di Savoia e pretendente al trono portoghese nel 1580.\nNel 1534, ospit\u00f2 la tredicenne Cristina di Danimarca durante il suo viaggio di nozze verso Milano. Alla morte di Francesco II Sforza (ultimo duca di Milano), pochi mesi dopo le nozze (1535), la corte di Milano sugger\u00ec proprio il maggiore dei figli di Beatrice, il dodicenne Ludovico, come possibile nuovo marito di Cristina nel tentativo di evitare un'occupazione imperiale del Ducato. Beatrice appoggi\u00f2 il piano e, alla morte di Ludovico (1536), propose come alternativa Emanuele Filiberto. In risposta agli intrighi della duchessa, il Regno di Francia occup\u00f2 la Savoia e Beatrice (aprile) fu costretta a riparare a Milano da Cristina con i figli Emanuele Filiberto e Caterina e la Sindone di Torino (prelevata da Chamb\u00e9ry). Gi\u00e0 in maggio Beatrice visit\u00f2 il cugino Carlo V a Pavia, perorando la propria causa ma senza risultato e dovette pertanto farsi ospitare dall'amica Cristina. Nel novembre 1537 Beatrice si abbocc\u00f2 nuovamente con Carlo V a Genova ma nuovamente invano. \nMorte.\nDa Genova, si port\u00f2 a Nizza, ove si ricongiunse con il duca Carlo II ed ivi mor\u00ec l'8 gennaio 1538 poco dopo il parto dell'ultimo figlio, Gianmaria.\nDiscendenza.\nA Carlo, Beatrice diede nove figli:\ned altri due figli, entrambi di nome Emanuele, morti in fasce (fu proprio Beatrice ad aver introdotto in Casa Savoia il nome di Emanuele)."}
{"id": "2122956", "revid": "1318658", "url": "https://it.wikipedia.org/wiki?curid=2122956", "title": "Palazzo Doria-Spinola", "text": "Il palazzo Doria-Spinola o di Antonio Doria \u00e8 un edificio sito in largo Eros Lanfranco 1 a Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nIl palazzo, visitabile negli spazi di rappresentanza, \u00e8 sede della Prefettura e della Citt\u00e0 metropolitana di Genova (subentrata alla Provincia di Genova in attuazione della legge del 7 aprile 2014).\nStoria.\nFu costruito isolato presso la porta dell'Acquasola nel periodo 1541-1543 per l'ammiraglio Antonio Doria, marchese di Santo Stefano d'Aveto e parente del celebre Andrea Doria. In assenza di nuove attribuzioni, il progetto \u00e8 stato avvicinato a Bernardino Cantone, in possibile collaborazione con Giovan Battista Castello.\n\u00abLa sistemazione interna con atrio-cortile, scalone laterale a due rampe e al primo piano la galleria loggiata che distribuisce senza criteri di simmetria o centralit\u00e0 le sale di rappresentanza sul prospetto anteriore, oltre alle stanze di abitazione, oltre alle stanze di abitazione sugli altri lati, sembra obbedire al solo presupposto di esaltare lo spazio del cortile e la sua alta qualit\u00e0 strutturale e decorativa\u00bb (Caraceni e Ennio Poleggi 1983).\nAlla fine del XVI secolo viene aggiunto il portale esterno in marmo con colonne binate e figure di armigeri sull'attico di Taddeo Carlone. Il palazzo fu incluso nella celebre edizione dei \"Palazzi di Genova\" incisa da Rubens nel 1624.\nNel 1624 il palazzo perviene agli Spinola che lo terranno sino al XIX secolo. Nel XVII secolo Bartolomeo Bianco costruisce, a levante, una galleria (affrescata poi da Andrea Ansaldo), oltre ad aggiungere le balaustre marmoree sul prospetto principale. Tra il 1791 e il 1797 viene sopraelevato di un piano.\nVenduto nel 1876 al Comune, che in seguito lo ceder\u00e0 alla provincia, subisce molteplici adattamenti per la sistemazione ad uffici. La realizzazione di via Roma nel 1877 impone il taglio dello spigolo destro, la demolizione della galleria, l'ulteriore abbassamento della quota stradale in facciata e la scomparsa del giardino, tanto che l'assetto originario rimane documentato dalle sole tavole del pittore fiammingo Pieter Paul Rubens.\nDescrizione.\nGli affreschi cinquecenteschi della facciata, opera di Lazzaro e Pantaleo Calvi (1541-43) sono stati ripresi nel 2001.Negli ultimi anni \u00e8 stata restaurata la decorazione originaria dell'atrio, attribuita a Marcantonio Calvi, con \"Imprese di Antonio Doria\", manomessa da Filippo Alessio e Michele Canzio nella met\u00e0 del XIX secolo.\nIl cortile rinascimentale, a pianta quadrata e doppio ordine di logge, presenta una raffinata decorazione a stucchi con telamoni alternati a maschere femminili, di linguaggio nuovissimo per Genova, se si esclude il contemporaneo palazzo Grimaldi a San Francesco di Castelletto.\nGli affreschi pi\u00f9 volte restaurati della loggia superiore, opera di Aurelio e Felice Calvi, con vedute di citt\u00e0 in gran parte estratte dall'atlante \"Civitates orbis terrarum\" (Colonia, 1576), oltre che un gusto diffuso da poco in Italia, documentano i vasti interessi del committente, grande stratega della Corona spagnola e trattatista della guerra per mare. \nAll'interno importanti e, naturalmente, molto godibili i salotti affrescati, soprattutto le due sale dedicate ad \"Apollo che saetta i Greci alle porte di Troia\" e a \"Ercole in lotta con le Amazzoni\" affidate alla bottega di Giovanni Cambiaso dove il figlio Luca, forse diciassettenne, vi fa la prima comparsa impegnativa con elementi attribuibili alla scuola michelangiolesca."}
{"id": "2122964", "revid": "290948", "url": "https://it.wikipedia.org/wiki?curid=2122964", "title": "Complesso attivato", "text": ""}
{"id": "2122965", "revid": "599013", "url": "https://it.wikipedia.org/wiki?curid=2122965", "title": "Djamel Mesbah", "text": "Caratteristiche tecniche.\nNasce come esterno offensivo nel Servette, e solo successivamente ha arretrato il suo raggio di azione ricoprendo il ruolo di terzino. \u00c8 in grado di operare efficaci inserimenti senza palla.\nCarriera.\nGiocatore.\nClub.\nGli inizi.\nHa iniziato la sua carriera da calciatore nelle file dell'Annecy-le-Vieux, un club juniores francese, prima di essere notato dagli svizzeri del Servette nel 2001, con cui ha debuttato da professionista nella stagione 2003-2004, giocando 11 partite e segnando 3 reti.\nBasilea e il prestito al Lorient.\nNell'estate del 2004 ha lasciato il club, in nette difficolt\u00e0 finanziarie, e si \u00e8 aggregato al . Impiegato principalmente come riserva, ha disputato in due stagioni 14 partite e ha segnato un gol con i rossoblu, esordendo anche nelle competizioni UEFA per club il 16 settembre 2004 nella partita del primo turno di Coppa UEFA -Basilea terminata con il punteggio di 1-1, subentrando a Scott Chipperfield al 77\u00ba minuto di gioco. Con il Basilea ha inoltre vinto la Super League 2004-2005, nella quale ha totalizzato 9 presenze e una rete.\nNel gennaio del 2006 si \u00e8 trasferito in prestito ai francesi del Lorient. Non \u00e8 riuscito tuttavia ad esordire in Ligue 2 poich\u00e9 il calciatore algerino si \u00e8 infortunato gravemente nel corso della stagione.\nIl ritorno in Svizzera e il prestito all'Avellino.\nNell'estate del 2006 \u00e8 tornato in Svizzera, firmando per l'Aarau, con cui ha disputato due stagioni da titolare. Alla fine della prima stagione con la maglia della squadra del Canton Argovia Mesbah \u00e8 risultato determinate per la permanenza della stessa in Super League grazie alle 3 reti segnate nei due incontri dello spareggio salvezza/promozione contro il Bellinzona (una all'andata e due nel ritorno).\nIl 1\u00ba luglio 2008 \u00e8 passato al , che dopo pochi mesi, il 1\u00ba settembre 2008, lo ha ceduto in prestito all', con cui ha disputato il campionato di Serie B.\nLecce.\nIl 2 luglio 2009 si \u00e8 trasferito al Lecce. Nella sua prima stagione con i salentini, in Serie B, ha conquistato la promozione e ha giocato con continuit\u00e0 (36 presenze), siglando 3 reti. Confermato titolare anche per la stagione successiva, ha debuttato in Serie A il 29 agosto 2010, nella sconfitta esterna per 4-0 contro il Milan e ha realizzato il suo primo gol in massima serie il 20 febbraio 2011, nella vittoria interna per 2-0 contro la Juventus. Ha concluso la sua annata con 34 presenze in campionato e due reti.\nNella stagione 2011-2012 Mesbah \u00e8 ancora un titolare della formazione leccese con 11 partite giocate fino a met\u00e0 stagione.\nMilan.\nIl 18 gennaio 2012 \u00e8 passato a titolo definitivo al Milan, con cui il giorno seguente ha firmato un contratto fino al 30 giugno 2016 da circa 500.000 euro a stagione pi\u00f9 bonus in base al raggiungimento degli obiettivi e al numero di presenze. Al Lecce \u00e8 andata la met\u00e0 del cartellino dell'attaccante classe '94 David Speziale, valutata circa 350.000 euro, che rimane comunque in rossonero fino al 30 giugno 2012, mentre \u00e8 stato risolto il prestito in favore della societ\u00e0 milanese del centrocampista Rodney Strasser, facendo risparmiare alla squadra salentina un ingaggio da circa 200.000 euro, per un totale di 550.000 euro. Ha scelto la maglia numero 15. Ha esordito con i rossoneri ricoprendo il ruolo di terzino sinistro il 26 gennaio 2012 nella partita di Coppa Italia vinta per 3-1 a San Siro contro la Lazio. Nella stessa competizione, ha segnato la sua prima rete con la maglia rossonera il 20 marzo seguente, nella semifinale di ritorno disputata a Torino contro la Juventus, mettendo a segno il momentaneo 1-1. La gara \u00e8 poi terminata sul punteggio di 2-2 dopo i tempi supplementari, sancendo l'eliminazione del Milan. In totale in maglia rossonera ha disputato 14 partite.\nParma e il prestito al Livorno.\nIl 25 gennaio 2013 si \u00e8 trasferito a titolo definitivo al , scegliendo di indossare la maglia numero 5 lasciata libera da Cristian Zaccardo, ceduto al Milan in cambio del difensore algerino. Ha esordito con la societ\u00e0 gialloblu il 10 febbraio seguente, in occasione del pareggio interno per 0-0 contro il Genoa. Il 25 settembre 2013 ha segnato il primo gol con la maglia dei ducali nella partita di campionato Parma-Atalanta (4-3).\nIl 29 gennaio 2014 passa con la formula di prestito secco al Livorno. Esordisce il 9 febbraio 2014 contro il giocando dal primo minuto. Il 4 maggio 2014 segna la sua prima rete con la maglia del nella partita di campionato Udinese- (5-3).\nSampdoria.\nIl 1\u00ba settembre 2014 si trasferisce a titolo definitivo alla nell'affare che ha portato Juan Antonio a Parma. Il 24 settembre esordisce in blucerchiato giocando dal primo minuto la gara Samp-Chievo 2-1.\nLa prima stagione in blucerchiato si conclude con 16 presenze e nessun gol.\nIl 3 febbraio 2016 viene denunciato per guida in stato di ebbrezza e multato, infatti alla guida della sua Porsche Cayenne non si era fermato all'alt dei carabinieri e all'alcol test aveva valori tre volte superiori al limite, per questo viene messo anche subito fuori rosa.\nIl 31 agosto 2016 la Samp ne comunica la rescissione consensuale del contratto.\nCrotone.\nIl 1 settembre 2016, viene acquistato a parametro zero dal Crotone, squadra neopromossa in Serie A: con i calabresi colleziona appena dieci presenze, contribuendo alla salvezza\nIl ritorno in Svizzera e il ritiro.\nDopo appena una stagione con il Crotone, torna in Svizzera, con il Losanna, ma ad ottobre, dopo appena cinque presenze tra campionato e coppa, si svincola. Il 1\u00ba gennaio 2019 viene annunciato alla guida della formazione Under 19 del Thonon Evian, prima di tornare sui propri passi e tornare al calcio giocato firmando con gli svizzeri dell'\u00c9toile Carouge Football Club, ma disputa solo 4 partite in campionato e si ritira dal calcio giocato.\nNazionale.\nPur possedendo anche il passaporto francese, ha esordito con la Nazionale algerina il 28 maggio 2010 in amichevole contro l'Irlanda. Convocato da Rabah Sa\u00e2dane, ha partecipato al in Sudafrica, competizione nella quale ha debuttato il 18 giugno 2010 contro l' (0-0) entrando in campo all'88\u00ba minuto di gioco al posto di Hassan Yebda. Ha preso parte anche alla Coppa d'Africa 2013, al e alla Coppa d'Africa 2015. L'11 ottobre 2014 ha realizzato il suo primo gol in Nazionale, mettendo a segno la rete del definitivo 2 a 0 nella gara, valida per le Qualificazioni alla Coppa d'Africa 2015, vinta contro il Malawi.\nAllenatore.\nLa sua prima esperienza avviene nel 2019 alla guida della formazione Under 19 del Thonon Evian. Nel 2021 viene chiamato dalla Federazione calcistica dell'Algeria per ricoprire il ruolo di vice di Madjid Bougherra alla guida dell\"'Algeria A\", la Nazionale algerina composta solo da giocatori militanti in patria che partecipa al Campionato delle nazioni africane, il quale richiede ci\u00f2 come requisito."}
{"id": "2122968", "revid": "106456", "url": "https://it.wikipedia.org/wiki?curid=2122968", "title": "Beatrice di Portogallo", "text": ""}
{"id": "2122971", "revid": "327653", "url": "https://it.wikipedia.org/wiki?curid=2122971", "title": "Sindone di Akeldam\u00e0", "text": ""}
{"id": "2122972", "revid": "1937094", "url": "https://it.wikipedia.org/wiki?curid=2122972", "title": "Il nuotatore", "text": "Il nuotatore \u00e8 il primo album raccolta del compositore e pianista Giovanni Allevi, pubblicata per l'etichetta discografica Soleluna il 28 novembre 2008."}
{"id": "2122982", "revid": "1327519", "url": "https://it.wikipedia.org/wiki?curid=2122982", "title": "Raimondo Tominz", "text": "Biografia.\nFiglio secondogenito di Giuseppe, celebre pittore goriziano, Raimondo si dedic\u00f2 fin da giovanissimo allo studio del pianoforte e alla composizione musicale. Tuttavia, per quanto egli continuasse a dedicarsi alla musica, la notoriet\u00e0 gli deriver\u00e0 dall'attivit\u00e0 di ricerca e sperimentazione, nei campi dell'entomologia e \u2013 soprattutto\u00a0\u2013 della botanica, con particolare riferimento alle spermatofite, all'interno del Civico Orto Botanico di Trieste.\nIspettore delle pubbliche piantagioni e presidente della \u00abSociet\u00e0 di orticoltura di Trieste\u00bb, le sue ricerche si concentrarono, nella seconda met\u00e0 del XIX secolo, sull'allevamento dei bachi da seta, in particolare sul bombice dell'ailanto, che gli valsero diverse segnalazioni internazionali, fra le quali quelle dell'entomologo francese F\u00e9lix \u00c9douard Gu\u00e9rin-M\u00e9neville, a cui peraltro Tominz dedicher\u00e0 una polka. In tal senso \u00e8 del 1863 il suo saggio sull'allevamento di \"Bombix cynthia\", un lepidottero della famiglia Saturniidae, cui si affiancher\u00e0 poco dopo il tentativo di allevamento dell\"'Antherea yamamai\", della medesima famiglia, tutte specie, le predette, originarie dell'estremo oriente e, in particolare, del Giappone.\nNel 1877, Tominz cur\u00f2 la pubblicazione, assieme al botanico Muzio Tommasini, fondatore e nume tutelare dell'Orto botanico triestino, del primo catalogo dell'istituzione, dal titolo \"Delectus seminum quae Hortus Botanicus tergestinus pro mutua communicatione offert\", tuttora esistente, in cui vennero registrate e offerte ad enti analoghi 254 specie di piante. Due anni pi\u00f9 tardi, con la morte del Tommasini, gli venne affidata l'amministrazione dell'Orto, che nel 1881 conter\u00e0, al suo interno, ben 1273 specie fra piante officinali e peculiari della flora della Venezia Giulia e contermini.\nNel 1903 fu al fianco di Carlo Marchesetti, direttore del Civico Museo di Storia naturale, nella trasformazione, a livello istituzionale, dell'Orto botanico."}
{"id": "2122988", "revid": "124123", "url": "https://it.wikipedia.org/wiki?curid=2122988", "title": "Montagu Christie Butler", "text": "Vinse numerosi premi presso la Royal Academy of Music di Londra: era infatti un arpista e un versatile insegnante di musica, in grado di suonare diversi strumenti, oltre che docente di composizione musicale.\nFu un quacchero e un vegetariano. Nel 1905 apprese l'esperanto; da quel momento inizi\u00f2 ad insegnarlo ai suoi studenti, e fu fra i primi a guadagnare una padronanza totale della lingua. Butler entr\u00f2 a far parte del Lingva Komitato, l'organismo allora preposto a sovrintendere all'evoluzione della lingua (il ruolo \u00e8 oggi svolto dalla Akademio de Esperanto). Dal 1916 al 1934 fu segretario della Brita Esperanto-Asocio.\nOpere.\nButler cur\u00f2 due antologie di rilievo in lingua esperanto: \"Esperanta Kantaro\", contenente 358 canzoni in lingua, ed \"Esperanta Himnaro\", che raccoglieva 212 inni. Pubblic\u00f2 inoltre un dizionario esperanto-inglese, nonch\u00e9 un libro di testo, \"Step by Step in Esperanto\", che godette di particolare successo.\nLa collezione di libri ed opere in esperanto che raccolse durante la sua vita forma oggi il nucleo principale della biblioteca Montagu Christie Butler, una delle maggiori biblioteche di esperanto al mondo per numero di volumi, e la prima del Regno Unito."}
{"id": "2122990", "revid": "111325", "url": "https://it.wikipedia.org/wiki?curid=2122990", "title": "Episodi di BLEACH", "text": ""}
{"id": "2122992", "revid": "27723", "url": "https://it.wikipedia.org/wiki?curid=2122992", "title": "Montagu Butler", "text": ""}
{"id": "2122993", "revid": "466539", "url": "https://it.wikipedia.org/wiki?curid=2122993", "title": "Odessa (Texas)", "text": "Odessa \u00e8 un comune (\"city\") dello Stato del Texas, negli Stati Uniti d'America, che si trova principalmente nella contea di Ector, della quale \u00e8 capoluogo, anche se una piccola parte della citt\u00e0 ricade nella contea di Midland. La popolazione era di persone al censimento del 2010, il che la rende la trentesima citt\u00e0 pi\u00f9 grande dello stato.\nGeografia fisica.\nSecondo lo United States Census Bureau, ha un'area totale di .\nOrigini del nome.\nOdessa probabilmente prende il nome dall'omonima citt\u00e0 di Odessa in Ucraina.\nStoria.\nOdessa \u00e8 stata fondata nel 1881 come una fermata dell'acqua e punto di trasporto del bestiame sulla Texas and Pacific Railway. Il primo ufficio postale ha aperto nel 1885. Odessa divenne capoluogo della contea di Ector nel 1891, quando la contea fu organizzata prima. \u00c8 stata incorporata come citt\u00e0 nel 1927, dopo la scoperta del petrolio nella contea di Ector sul Connell Ranch a sud-ovest di Odessa.\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 75,4% di bianchi, il 5,7% di afroamericani, l'1,0% di nativi americani, l'1,1% di asiatici, lo 0,1% di oceanici, il 14,2% di altre razze, e il 2,5% di due o pi\u00f9 etnie. Ispanici o latinos di qualunque razza erano il 50,6% della popolazione."}
{"id": "2122994", "revid": "27723", "url": "https://it.wikipedia.org/wiki?curid=2122994", "title": "Montagu C. Butler", "text": ""}
{"id": "2122995", "revid": "287204", "url": "https://it.wikipedia.org/wiki?curid=2122995", "title": "Baseball a Trieste", "text": "Il baseball inizia ad essere praticato a Trieste alla fine della seconda guerra mondiale, durante l'amministrazione del governo militare alleato, quando Trieste faceva parte del Territorio Libero di Trieste e i 5000 militari statunitensi di stanza nella Zona A del territorio ne diffusero l'uso. Un grande incentivatore fu il generale Edmund B. Sebree che si \u00e8 distinto nella campagna del Pacifico.\nI primi incontri vennero disputati nello \"Yankee Stadium\", un impianto sportivo per la pratica del baseball e del football americano, all'interno del \"Zaule Country Club\", dove oggi sorge la zona industriale. Le prime formazioni portavano i nomi delle grandi squadre della Major League Baseball americana (\"Yankees\", \"Giants\", \"Red Sox\", \"Indians\"), ma ne esistettero anche con nomi locali (\"Inter-Zaule\", \"Valmaura\" e \"Aquilinia\"). Tutte avevano parecchi giocatori americani regolarmente tesserati.\nLa prima squadra a disputare il massimo torneo italiano fu il Royco Trieste B.C. nel 1950 che per\u00f2 non riusc\u00ec ad accedere al girone finale. L'anno seguente, gi\u00e0 a girone unico, la squadra si piazz\u00f2 all'ultimo posto e venne retrocessa. Ne fecero parte Ermanno Masotti e Italo Cadelli, prima come giocatori e poi come allenatori. Nel 1953 e nel 1954 disput\u00f2 il campionato di serie A la squadra del Trieste Yankees B.C., collocandosi rispettivamente al terzo e al quarto posto nella graduatoria finale. Le partite vengono ora disputate nel nuovo Soldier's Field di Opicina.\nCon il passaggio di Trieste dall'amministrazione anglo-americana a quella italiana e la partenza delle truppe americane, venne a mancare il contributo degli statunitensi e la squadra degli Yankees si sciolse. Nel campionato del 1955 a rappresentare Trieste fu la squadra Giants B.C., che si salv\u00f2 dalla retrocessione battendo il CUS Milano nello spareggio. Nel campionato del 1956 i Giants dopo le prime giornate furono costretti a rinunciare a causa delle difficolt\u00e0 finanziarie e vennero quindi retrocessi.\nNel 1963 gioc\u00f2 nella serie A la squadra dell'\"A.B. Trieste\", sponsorizzata Radici, terminando al settimo posto dopo essere stata a lungo nelle prime posizioni. L'anno successivo, tuttavia, si piazz\u00f2 al penultimo posto e fu retrocessa."}
{"id": "2122999", "revid": "1543377", "url": "https://it.wikipedia.org/wiki?curid=2122999", "title": "Massacro della Strada costiera", "text": "Il massacro della Strada costiera del 1978 fu un assalto e un dirottamento di un autobus turistico, che percorreva la strada costiera 2, da parte di un \"commando\" armato di \"fedayyin\" palestinesi. L'azione si concluse con un violento scontro a fuoco in cui 35 o 38 civili israeliani (tra cui 13 bambini) rimasero uccisi e 71 feriti. L'attacco era stato progettato da Abu Jihad e affidato al gruppo palestinese di \"al-Fat\u1e25\" dell'OLP.\nIsraele dichiar\u00f2 che gli incursori intendevano dirottare la corriera verso Tel Aviv, impadronirsi di un albergo di lusso e prendere in ostaggio turisti e ambasciatori di Stati stranieri per scambiarli con prigionieri palestinesi detenuti da Israele.\nL'esecuzione dell'azione mirava a mettere in crisi i colloqui di pace avviati dal primo ministro israeliano Menachem Begin e il presidente egiziano Anwar al-Sadat.\nLa rivista americana \"Time\" rivel\u00f2 che l'intento degli aggressori era quello di \"uccidere quanti pi\u00f9 israeliani possibile\". L'organizzazione \"al-Fat\u1e25\" chiam\u00f2 l'azione \"Operazione martire Kam\u0101l \u02bfAdw\u0101n\", dal nome del responsabile delle operazioni militari dell'OLP ucciso in un raid israeliano del 1973.\nDirottamento e scontro a fuoco.\nLa mattina dell'11 marzo 1978, Dal\u0101l al-Maghrib\u012b e la sua unit\u00e0 di \"fedayyin\" palestinesi di 11 componenti (inclusa un'altra donna) presero terra su un battello pneumatico Zodiac su una spiaggia presso Ma'agan Michael a nord di Tel Aviv, dopo essere partiti dal Libano. Uccisero Gail Ruban (alcune fonti riportano il cognome Rubin), una fotografa statunitense che stava scattando fotografie naturalistiche nei pressi, e riuscirono a dirottare una corriera piena di autisti della compagnia Egged Bus Cooperative e delle loro famiglie in gita che percorreva la strada costiera 2.\nMentre guidava, Dal\u0101l al-Maghrib\u012b e la sua unit\u00e0 aprirono il fuoco e lanciarono granate sulle autovetture in transito, e spararono ai passeggeri, gettando almeno uno di loro fuori dalla corriera. Successivamente requisirono un altro autobus e obbligarono i passeggeri del primo veicolo a passare nel secondo. L'autobus fu infine fermato da un posto di blocco della polizia nei pressi di Herzliya; gli israeliani non ebbero il tempo di chiamare per l'intervento le truppe speciali anti-terrorismo. Una lunga sparatoria ebbe luogo fra i combattenti del \"Fat\u1e25\" e la polizia israeliana. I guerriglieri presero a sparare sui passeggeri che tentavano di fuggire. La rivista \"Time\" espresse l'opinione che \"il comandante della polizia del posto di blocco impart\u00ec l'ordine generalizzato ai suoi poliziotti in preda al terrore di aprire il fuoco a volont\u00e0 sui guerriglieri e la loro sparatoria all'impazzata, quando il bus fu finalmente bloccato, provoc\u00f2 probabilmente pi\u00f9 morti tra gli ostaggi di quanti non ne avesse fatti lo stesso commando del \"Fath\". Ancor pi\u00f9, la sparatoria potrebbe aver indotto i membri del \"commando\" a suicidarsi e a provocare al contempo la morte assieme a loro del maggior numero di passeggeri-ostaggi possibile.\nVi fu un'esplosione, causata dalla deflagrazione di un serbatoio di carburante e da una granata presente sull'autobus in fiamme. Trentacinque civili (38 secondo altre fonti) furono uccisi nell'attacco, tredici dei quali erano bambini, e settantuno civili furono feriti.\nNon c'\u00e8 alcuna certezza circa la sorte di tutti gli aggressori palestinesi (e loro affiliati). Ricerche approfondite furono avviate nell'area di Gush Dan per scovare altri possibili guerriglieri, ma senza che vi fosse alcun ritrovamento. Alcune fonti affermano per\u00f2 che 2 palestinesi furono comunque arrestati.\nVersione palestinese.\nLa versione palestinese dell'operazione \u00e8 alquanto differente. Secondo essa i fatti avrebbero avuto lo sviluppo sottoelencato.\nConseguenze.\nDopo quest'episodio, Israele decise di attuare l'operazione Litani, cio\u00e8 l'invasione e l'occupazione del Libano, al fine di creare una \"fascia di sicurezza\" che separasse Israele dalle basi dell'OLP situate in Libano.\nIl ruolo svolto dalle forze di sicurezza israeliane coinvolte nell'incidente, incluso lo scontro a fuoco conclusivo al posto di blocco che riusc\u00ec ad arrestare la corsa della corriera, sollev\u00f2 parecchie perplessit\u00e0 e critiche in Israele. Le forze di sicurezza furono biasimate circa quanto avvenuto per non aver saputo impedire agli aggressori di prendere indisturbati terra alla piena luce diurna, muovendosi poi senza problemi e di aver sequestrato un taxi e due autobus. Critiche furono espresse anche per il fatto che non si fosse bloccato immediatamente il traffico autostradale non appena giunta notizia del sequestro del primo autoveicolo.\nL'azione riscosse consenso all'interno della popolazione palestinese e venne definita un atto di legittima resistenza ad una \"occupazione\" israeliana. \"Media\" palestinesi hanno esaltato Dal\u0101l al-Maghrib\u012b come un'eroina, additandola come un modello da seguire. Una scuola femminile di Hebron s'\u00e8 per breve tempo intitolata \"Dal\u0101l al-Maghrib\u012b\" ma il nome fu poi cambiato dopo che era emerso il fatto che a fondare la scuola era stato l'USAID. Il nome della guerrigliera fu anche dato a un campo estivo e a corsi per poliziotti e militari."}
{"id": "2123004", "revid": "287204", "url": "https://it.wikipedia.org/wiki?curid=2123004", "title": "Sajkaca", "text": ""}
{"id": "2123011", "revid": "287204", "url": "https://it.wikipedia.org/wiki?curid=2123011", "title": "Heinrich Natter", "text": "Ha realizzato monumenti che ancora oggi si trovano nelle piazze di Zurigo, Lipsia, Innsbruck, Vienna e Bolzano. Le sue opere pi\u00f9 conosciute sono:"}
{"id": "2123014", "revid": "287204", "url": "https://it.wikipedia.org/wiki?curid=2123014", "title": "Tyler (Texas)", "text": "Tyler \u00e8 un comune (\"city\") degli Stati Uniti d'America e capoluogo della contea di Smith nello Stato del Texas. La popolazione era di 96.900 abitanti al censimento del 2010. Tyler \u00e8 la citt\u00e0 principale dell'area metropolitana di Tyler, che nel 2010 aveva una popolazione di 209.714 abitanti, ed \u00e8 il centro regionale dell'area statistica combinata di Tyler-Jacksonville, che nel 2010 aveva una popolazione di 260.559 abitanti. Si trova a est-sud-est di Dallas. Tyler \u00e8 stato a lungo il principale centro economico, educativo, finanziario, medico e culturale della contea di Smith.\nGeografia fisica.\nSecondo lo United States Census Bureau, la citt\u00e0 ha una superficie totale di 140,86 km\u00b2, dei quali 139,49\u00a0km\u00b2 di territorio e 1,37\u00a0km\u00b2 di acque interne (0,97% del totale).\nSociet\u00e0.\nEvoluzione demografica.\nSecondo il censimento del 2010, la popolazione era di 96.900 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 60,51% di bianchi, il 24,75% di afroamericani, lo 0,51% di nativi americani, l'1,9% di asiatici, lo 0,03% di oceanici, il 10,26% di altre razze, e il 2,04% di due o pi\u00f9 etnie. Ispanici o latinos di qualunque razza erano il 21,17% della popolazione."}
{"id": "2123015", "revid": "20676933", "url": "https://it.wikipedia.org/wiki?curid=2123015", "title": "Arcadia di roma", "text": ""}
{"id": "2123017", "revid": "20676952", "url": "https://it.wikipedia.org/wiki?curid=2123017", "title": "Arcadia di Roma", "text": ""}
{"id": "2123018", "revid": "287204", "url": "https://it.wikipedia.org/wiki?curid=2123018", "title": "Mikko Harkin", "text": ""}
{"id": "2123020", "revid": "287204", "url": "https://it.wikipedia.org/wiki?curid=2123020", "title": "MF EP", "text": "MF EP \u00e8 uno split EP dei rapper newyorchesi MF Doom e MF Grimm, uscito nel 2000."}
{"id": "2123022", "revid": "74801", "url": "https://it.wikipedia.org/wiki?curid=2123022", "title": "Luigi Pellanda", "text": "Biografia.\nVenne ordinato presbitero nel 1908 e inizi\u00f2 la sua attivit\u00e0 prima come coadiutore e poi come parroco a Varzo e a Domodossola, citt\u00e0 della quale fu arciprete.\nIn giovent\u00f9 fu pioniere del motociclismo, dell'utilizzo educativo del cinema e cultore del canto gregoriano.\nFu studioso di papa Innocenzo IX e di storia locale domese.\nDurante gli anni della II guerra mondiale fu testimone diretto degli eventi della Repubblica dell'Ossola, ponendosi come mediatore tra i nazifascisti e i partigiani. La sua opera \"L'Ossola nella tempesta\" \u00e8 tra le fonti pi\u00f9 importanti per ricostruire la storia del periodo.\nDal 1957 al 1962 fu parroco a Oira di Crevoladossola."}
{"id": "2123036", "revid": "16758", "url": "https://it.wikipedia.org/wiki?curid=2123036", "title": "Consiglio della provincia autonoma di Bolzano", "text": ""}
{"id": "2123038", "revid": "217830", "url": "https://it.wikipedia.org/wiki?curid=2123038", "title": "Gran Premio motociclistico di Gran Bretagna 2002", "text": "Il Gran Premio motociclistico di Gran Bretagna 2002 corso il 14 luglio, \u00e8 stato l'ottavo Gran Premio della stagione 2002 e ha visto vincere la Honda di Valentino Rossi nella classe MotoGP, Marco Melandri nella classe 250 ed Arnaud Vincent nella classe 125.\nPer Valentino Rossi si tratta del 100\u00ba Gran Premio disputato e contemporaneamente della 46\u00aa vittoria, suo numero portafortuna con cui ha sempre gareggiato."}
{"id": "2123042", "revid": "92723", "url": "https://it.wikipedia.org/wiki?curid=2123042", "title": "Energy Cities", "text": "Energy Cities \u00e8 un'associazione delle autorit\u00e0 locali europee fondata nel 1990 e impegnata nella promozione di politiche energetiche locali sostenibili. Rappresenta 1000 autorit\u00e0 locali di 30 diversi paesi.\nDal 2017 al 2020, la presidenza di Energy Cities \u00e8 detenuta dalla citt\u00e0 di Heidelberg ed il suo Delegata generale \u00e8 Claire Roumet.\nLe sedi dell'associazione si trovano a Parigi e a Besan\u00e7on. Parte del personale lavora a Friburgo in Brisgovia e Bruxelles.\nConsiglio d'Amministrazione.\nIl Consiglio d'Amministrazione dell'associazione \u00e8 costituito da 11 citt\u00e0 Europee:"}
{"id": "2123050", "revid": "1652635", "url": "https://it.wikipedia.org/wiki?curid=2123050", "title": "Candyman (Siouxsie and the Banshees)", "text": "Candyman \u00e8 un singolo del gruppo musicale inglese Siouxsie and the Banshees, pubblicato il 28 febbraio 1986 come secondo e ultimo estratto dall'album \"Tinderbox\".\nIl disco.\nLa canzone parla di abusi sui minori.\nMusicalmente, \u00e8 un pezzo imperniato sulla chitarra. Il Melody Maker ha accolto positivamente il singolo alla sua uscita, dicendo che era da \"brivido\".\n\"Candyman\" \u00e8 diventato il tredicesimo top 40 per Siouxsie and the Banshees, raggiungendo il n\u00b0 34 della classifica britannica.\nTracce.\nTesti di Sioux, musiche di Siouxsie and the Banshees, tranne ove indicato.\n12\".\n\u00b0(Mixato da Steve Churchyard)"}
{"id": "2123052", "revid": "1873126", "url": "https://it.wikipedia.org/wiki?curid=2123052", "title": "Luigi Zoppetti", "text": "Biografia.\nOrdinato presbitero il 29 giugno 1911 dal vescovo di Novara, come primo incarico fu insegnante di lingua e letteratura francese in seminario. In seguito, durate la Prima guerra mondiale prest\u00f2 servizio in un ospedale militare di Torino. Si laure\u00f2 in Scienze naturali presso l'Universit\u00e0 di Torino facendo una tesi sull\u2019arrivo in Europa del ligustrum. Inizi\u00f2 la sua attivit\u00e0 come insegnante di scienze presso il Collegio Mellerio Rosmini a Domodossola. Fu cappellano all\u2019ospedale di Domodossola e dal 1921 canonico del capitolo della collegiata. \nDurante gli anni della II guerra mondiale, entr\u00f2 nel 1943 nella Resistenza, divenendo membro del CNL, salvando sbandati e perseguitati politici facendoli espatriare in Svizzera lungo sentieri di montagna con l'aiuto di montanari fidati.\nFu tra i principali sostenitori della presa di Domodossola da parte dei partigiani, affrontando con durezza fino al diverbio le esitazioni della componente partigiana comunista, che giudicando prematura l'impresa, fu inizialmente esclusa dalla rappresentanza e non fu in seguito informata di alcuni accordi riservati raggiunti con le truppe tedesche e le milizie fasciste circa il loro ritiro dalla valle. Zoppetti sostenne l'idea di creare una libera repubblica da cui partire per la liberazione di tutto il territorio nazionale.\nZoppetti fece parte della Giunta provvisoria di Governo della Repubblica dell'Ossola, in qualit\u00e0 di Commissario per l'Istruzione, Igiene, Culto e Beneficenza. Dopo il ritorno dei Tedeschi si rifugi\u00f2 in Svizzera e fu vicino agli esuli nel cantone Vallese.\nAlla successiva caduta della repubblica, in quel concitato e convulso succedersi di eventi, incluso il rimpasto dei componenti della giunta e il riparo di Zoppetti e Tibaldi in Svizzera, essi furono criticati dalla componente partigiana comunista che ravvis\u00f2 in negligenze della loro condotta una delle principali cause della caduta della Repubblica dell'Ossola e del precedente massacro di 33 partigiani, dovuto alle mancate comunicazioni e alla carenza di una catena di comando, morti in un scontro a fuoco con le truppe nazifasciste in ritirata dalla valle, che in seguito agli accordi presi in precedenza non erano state completamente disarmate, fatto che provoc\u00f2 una insanabile inconciliabilit\u00e0 fra la componente comunista e le altre della resistenza ossolana.\nNel dopoguerra mantenne i precedenti incarichi e fu animatore di attivit\u00e0 benefiche."}
{"id": "2123055", "revid": "122900267", "url": "https://it.wikipedia.org/wiki?curid=2123055", "title": "Palazzo Wilson", "text": "Il palazzo Wilson \u00e8 uno dei quartieri generali dell'ONU di Ginevra, in Svizzera. Situato nella parte occidentale del lago di Ginevra, \u00e8 uno degli edifici pi\u00f9 prominenti del lungolago.\nAttualmente ospita l'Alto Commissariato delle Nazioni Unite per i Diritti Umani. \u00c8 stato anche la sede del quartier generale della Lega delle Nazioni, prima che l'organizzazione si trasferisse al palazzo delle Nazioni, fatto costruire sempre a Ginevra fra il 1929 e il 1938.\nIl palazzo deve il suo nome al presidente degli Stati Uniti d'America Woodrow Wilson, che svolse un ruolo chiave nella fondazione della Lega delle Nazioni. Anche il Comitato per i diritti dell'infanzia tiene le sue riunioni nel palazzo Wilson.\nNel periodo della seconda guerra mondiale ospit\u00f2 anche la Biblioteca Hector Hodler, una delle principali biblioteche di esperanto al mondo, oggi collocata presso gli uffici centrali dell'Associazione universale esperanto, a Rotterdam."}
{"id": "2123059", "revid": "101986755", "url": "https://it.wikipedia.org/wiki?curid=2123059", "title": "Tom Walkinshaw Racing", "text": "La TWR, acronimo di Tom Walkinshaw Racing era una casa automobilistica inglese fondata nel 1976 da Tom Walkinshaw, l'attivit\u00e0 comprendeva sia la produzione in piccola serie di autovetture sportive, sia le competizioni sportive in varie categorie dell'automobilismo.\nProduzione di automobili.\nPer quanto riguarda la produzione di automobili, negli impianti della TWR durante gli anni del sodalizio sportivo con Jaguar, sono state progettate e costruire due esclusive autovetture sportive quali la Jaguar XJ220 e la Jaguar XJR-15. Negli anni 90 viene siglato un accordo con la Aston Martin, tramite il quale la struttura si occupa della costruzione delle Aston Martin DB7. Nel 2002 in seguito al fallimento della Arrows Grand Prix, societ\u00e0 di propriet\u00e0 della TWR, l'intera azienda subisce un tracollo finanziario che la porta alla bancarotta.\nCompetizioni sportive.\nSport-prototipi.\nIl maggior prestigio nelle competizioni sportive \u00e8 stato raggiunto tramite il sodalizio con Jaguar, infatti la TWR si occupava della progettazione, della realizzazione e della gestione sportiva degli sport prototipi marchiati Jaguar sia nel Campionato mondiale sportprototipi Gruppo C, sia nel Campionato IMSA GTP. Il rapporto di collaborazione iniziato nei primi anni ottanta e conclusosi nei primi anni novanta, ha portato alla conquista di tre titoli mondiali sportprototipi (1987, 1988 e 1991), due 24 Ore di Le Mans (1988 e 1990) e due 24 Ore di Daytona (1988 e 1990). Tale rapporto \u00e8 stato poi esteso anche alla produzione di serie, la TWR ha infatti progettato e realizzato due vetture sportive Jaguar: la \"Jaguar XJ-220\" e la \"Jaguar XJR-15\".\nUn'altra affermazione importante sono le vittorie alla 24 Ore di Le Mans nel biennio 1996-1997 della sport TWR-Porsche WSC-95 del team Joest Racing, la vettura era stata realizzata due anni prima proprio dalla struttura inglese, utilizzando come base di partenza il progetto Jaguar XJR-14.\nViste le capacit\u00e0 tecniche dimostrate in pista, nel 1997 la Nissan si affida alla TWR per la realizzazione di una esclusiva Gran Turismo stradale, la Nissan R390 GT1, concepita espressamente per essere impiegata nelle competizioni e in particolar modo per cercare di vincere la 24 Ore di Le Mans. Nelle 2 partecipazioni alla maratona francese la vettura raccoglier\u00e0 come miglior risultato un 3\u00ba posto assoluto nel 1998.\nFormula 1.\nLa TWR \u00e8 stata coinvolta in Formula 1 a partire da 1992 fino al 2002. Inizialmente, Walkinshaw ha lavorato per la Benetton come direttore tecnico sviluppando l'automobile che ha portato Michael Schumacher al suo primo titolo di campione del mondo nel 1994. Successivamente pass\u00f2 alla Ligier acquistata da Flavio Briatore ricoprendo una posizione come responsabile della squadra. Dopo un tentativo fallito di comprare Ligier, Walkinshaw acquist\u00f2 la Arrows Grand Prix nel 1996; quell'anno dest\u00f2 stupore anche l'ingaggio dell'allora campione del mondo Damon Hill e l'introduzione degli pneumatici Bridgestone in F1, poi rivelatesi vincenti.\nLa squadra sfior\u00f2 la vittoria nel Gran Premio d'Ungheria 1997 ma rimase un risultato isolato. Dopo alcune stagioni caratterizzate da prestazioni altalenanti, la TWR inizi\u00f2 ad accusare problemi di liquidit\u00e0 sempre pi\u00f9 gravi, tanto da arrivare all'abbandono delle competizioni nel corso del mondiale 2002. Il centro tecnico di TWR a Leafield venne venduto e successivamente si sarebbe trasformato nella sede della squadra Super Aguri F1, che debutt\u00f2 nel 2006."}
{"id": "2123061", "revid": "15756", "url": "https://it.wikipedia.org/wiki?curid=2123061", "title": "Lance Armstrong", "text": "Professionista dal 1992 al 2011, aveva conquistato per sette volte consecutive il Tour de France dal 1999 al 2005, ma questo possibile record di vittorie \u2014 come tutti i suoi risultati ottenuti dal 1\u00ba agosto 1998 alla fine della carriera, tra cui anche la medaglia di bronzo nella prova a cronometro ai Giochi Olimpici di \u2014 sono state revocate dall'Unione Ciclistica Internazionale e dal Comitato Olimpico Internazionale tra la fine del 2012 e l'inizio del 2013 in seguito a un'inchiesta condotta dall\"United States Anti-Doping Agency\" (USADA), che ha accertato il sistematico utilizzo di pratiche dopanti da parte di Armstrong e della sua squadra, l'US Postal, in tale periodo.\nRimangono nel suo palmar\u00e8s la maglia iridata di campione del mondo nella prova in linea ai Mondiali di Oslo del 1993, anno in cui conquist\u00f2 anche il titolo nazionale nella stessa prova, oltrech\u00e9 le vittorie nella Cl\u00e1sica San Sebasti\u00e1n del 1995 e alla Freccia Vallone del 1996. Anche la liceit\u00e0 di tali successi, tuttavia, \u00e8 stata messa in dubbio dallo stesso Armstrong sempre per ragioni di doping.\nBiografia.\nCarriera.\nGli esordi.\nIl padre biologico, Edward Gunderson, divorzi\u00f2 dalla madre quando il figlio aveva due anni di et\u00e0. Un anno pi\u00f9 tardi Lance fu adottato dal secondo marito della madre, Terry Armstrong, del quale assunse il cognome.\nArmstrong inizi\u00f2 la sua carriera sportiva come nuotatore, sfiorando la convocazione nella nazionale statunitense. Tra il 1987 e il 1990 si dedic\u00f2 al triathlon, vincendo il titolo nazionale nel biennio 1989-1990. Inizi\u00f2 a mostrare la sua forza ciclistica quando nel 1991 vinse il titolo amatoriale statunitense e, a sorpresa, la classifica finale della Settimana Ciclistica Bergamasca, gara open (aperta cio\u00e8 a dilettanti e professionisti) alla quale aveva preso parte con la selezione nazionale USA.\nLa prima fase della carriera.\nEsord\u00ec da professionista nel 1992, chiudendo quattordicesimo nella corsa in linea dei Giochi della XXV Olimpiade di Barcellona e ottenendo nello stesso anno la sua prima vittoria, una tappa alla Vuelta a Galicia. In questa prima fase della carriera Armstrong si dimostr\u00f2 un corridore particolarmente adatto alle corse di un giorno e alle brevi corse a tappe, prediligendo profili altimetrici impegnativi.\nIl 1993 fu l'anno della svolta: divenne prima campione nazionale a Filadelfia, poi vinse il Trofeo Laigueglia. L'11 luglio vinse inoltre l'ottava tappa del Tour de France, da Ch\u00e2lons-sur-Marne a Verdun, diventando il pi\u00f9 giovane vincitore di tappa nella competizione nel dopoguerra; tuttavia non concluse la corsa, ritirandosi dopo l'undicesima tappa. A sorpresa, in autunno si laure\u00f2 infine campione del mondo, vincendo a Oslo, sotto una pioggia battente, una gara condizionata da molte cadute. Tale anno fu tuttavia anche quello in cui \u2014 come ammesso \"a posteriori\" dallo stesso Armstrong \u2014 inizi\u00f2 \u00abvolontariamente\u00bb ad assumere sostanze dopanti per incrementare le sue prestazioni.\nIl 1994 fu avaro di soddisfazioni, mentre l'anno dopo arrivarono dieci vittorie, tra cui una tappa della Parigi-Nizza, la Clasica di San Sebastian e una vittoria al Tour, seppure funestata da un lutto: infatti nell'edizione 1995 della corsa francese, un suo compagno di squadra, Fabio Casartelli, mor\u00ec durante la quindicesima tappa, dopo aver battuto violentemente la testa a seguito di una caduta in discesa. Tre giorni dopo, Armstrong vinse la tappa alzando un dito al cielo e dedicando la vittoria allo sfortunato compagno. Nel 1996 Armstrong conquist\u00f2 la sua prima classica di spessore, la Freccia Vallone: in quegli anni il texano aveva dimostrato di amare le classiche ardennesi, ottenendo due secondi posti alla Liegi-Bastogne-Liegi.\nIl cancro e il ritorno.\nLa carriera di Armstrong venne funestata nell'ottobre 1996 da un cancro ai testicoli (carcinoma embrionale) in fase avanzata al terzo stadio, con metastasi ad addome, polmoni e cervello, sconfitto nel 1998; a seguito di ci\u00f2 \u00e8 diventato un simbolo della lotta a questa malattia, che sostiene con numerose iniziative, tra le quali la Lance Armstrong Foundation molto nota anche perch\u00e9 finanziata da una sua stessa idea, il braccialetto Livestrong. Torn\u00f2 alle gare nel 1998 vincendo il Giro del Lussemburgo e arrivando quarto nella classifica finale della Vuelta a Espa\u00f1a. Proprio questo risultato convinse Armstrong e il suo direttore sportivo Johan Bruyneel della fattibilit\u00e0 di un obiettivo ambizioso: vincere il Tour de France.\nDeteneva il record di vittorie in classifica generale al Tour de France, con sette Tour vinti consecutivamente dal 1999 al 2005 (con il team statunitense US Postal Service, che nel 2005 ha cambiato nome in Discovery Channel). Se si esclude il 2003, in cui sconfisse Jan Ullrich per solo un minuto, Armstrong ha sempre battuto i suoi principali contendenti, come Joseba Beloki e lo stesso Ullrich, con notevole distacco; in totale ha indossato 83 volte la maglia gialla.\nNella corsa francese ha vinto spesso le frazioni a cronometro (12 vittorie su 19 gare individuali, compresi i prologhi, tra il 1999 e il 2005). La sua cadenza di pedalata molto elevata ha spesso prodotto la cosiddetta \"selezione da dietro\", per la quale i corridori si staccano l'uno dopo l'altro dal gruppo di testa, non riuscendo a sostenere la velocit\u00e0 dei battistrada.\nSecondo ritorno e ritiro.\nNel settembre 2008 fu annunciato il ritorno alle corse ciclistiche a partire dal Tour Down Under 2009 con l'Astana, rendendosi disponibile a correre gratis (mantenendo per\u00f2 i diritti di sfruttamento della propria immagine), con l'obiettivo di vincere l'ottavo Tour de France. Il 13 ottobre 2008, fu ufficializzata anche la partecipazione di Armstrong al Giro d'Italia 2009; all'evento italiano lo statunitense non aveva mai partecipato. Pochi giorni dopo annunci\u00f2 anche la partecipazione alla Milano-Sanremo. Il 23 marzo cadde durante la prima tappa della Vuelta a Castilla y Le\u00f3n nella quale si frattur\u00f2 la clavicola. Partecip\u00f2 comunque al Giro che concluse al nono posto nella classifica generale.\nPartecip\u00f2 poi al Tour de France 2009, il vero obiettivo, con l'Astana diretta da Bruyneel, comprendente corridori come Levi Leipheimer, Andreas Kl\u00f6den, Yaroslav Popovych e Alberto Contador. Il deludente Tour di corridori come Cadel Evans, Denis Menchov e il vincitore uscente Carlos Sastre, fece restringere il campo dei pretendenti proprio agli atleti di punta dell'Astana, oltre che ai fratelli lussemburghesi della Saxo, Fr\u00e4nk Schleck e Andy Schleck. Nonostante i 38 anni e i tre di assenza dalla \"Grande Boucle\", nella prima settimana Armstrong sfior\u00f2 la maglia gialla, per soli 40 centesimi rimasta a Fabian Cancellara; nella seconda settimana perse terreno dal compagno di squadra Contador nelle salite di Andorra e di Verbier; nella terza e ultima settimana recuper\u00f2 un iniziale svantaggio accusato sulle salite del Piccolo San Bernardo e del Mont Ventoux, mentre nella tappa a cronometro limit\u00f2 i danni, riuscendo cos\u00ec ad arrivare sul podio degli Champs-\u00c9lys\u00e9es come terzo in classifica generale dietro Alberto Contador (primo classificato) e Andy Schleck. Il 9 agosto 2009, a Snowmass, si laure\u00f2 campione della categoria Cross Country del Colorado.\nNel 2010, in preparazione del Tour de France, corse il Tour de Suisse chiudendo al secondo posto nella classifica generale. Inizi\u00f2 il Tour de France con ambizioni di classifica, dopo il terzo posto ottenuto l'anno precedente. Nell'ottava tappa, per\u00f2, croll\u00f2 e usc\u00ec di classifica. Prov\u00f2 cos\u00ec a vincere almeno una tappa: nella sedicesima and\u00f2 in fuga con un gruppo di corridori, ma non riusc\u00ec a imporsi allo sprint. Concluse il Tour al ventitreesimo posto. Il 23 gennaio 2011 si ritir\u00f2 dalle gare internazionali, per dedicarsi solo alle corse di casa negli Stati Uniti.\nLe polemiche con Pantani e Contador.\nNel Tour de France del 2000 i tifosi riassistettero al duello tra Lance Armstrong e Marco Pantani che, dopo un anno di inattivit\u00e0, tornava sulle strade francesi. Nell'undicesima tappa, quella con la salita del Mont Ventoux, Pantani rimase inizialmente nelle retrovie ma successivamente agguant\u00f2 e stacc\u00f2 Armstrong, che tuttavia riusc\u00ec a tornare a ruota dello scalatore romagnolo. Al traguardo i due arrivarono appaiati e in volata fu l'italiano a prevalere. Pantani poi decise di attaccarlo nella tappa di Courchevel: lo stacc\u00f2 (tra i pochi a riuscirci dal 1999 al 2005), and\u00f2 a riprendere uno a uno tutti i fuggitivi di giornata e vinse con 51 secondi di vantaggio su Armstrong.\nAl termine della \"Grande Boucle\" del 2009 deflagr\u00f2 mediaticamente la rivalit\u00e0 tra Alberto Contador e Lance Armstrong. Alla comunicazione ufficiale da parte del direttore sportivo della Astana, Johan Bruyneel, della creazione di una nuova squadra ciclistica texana comprendente Armstrong, fecero seguito le esplicite dichiarazioni di non stima da parte di Contador (che aveva un contratto con l'Astana fino al 2010) verso Armstrong. Di contro, sul social network Twitter, l'americano defin\u00ec Contador un \"pistolero\" (riferendosi all'abituale gesto di esultanza del madrileno) che non lo avrebbe rispettato.\nLe accuse ufficiali di doping e la squalifica.\nNumerose sono state le pubblicazioni-inchieste che denunciavano il suo possibile coinvolgimento nelle pratiche di doping. Tra le maggiori: nel 2004 \"L.A. Confidential, i segreti di Lance Armstrong\" di David Walsh, giornalista del \"Sunday Times\" e Pierre Ballester, ex giornalista de \"L'\u00c9quipe\", e l'articolo del gi\u00e0 citato giornale francese su una presunta positivit\u00e0 dello statunitense all'EPO che, secondo \"L'\u00c9quipe,\" era presente nelle urine prelevate allo statunitense durante il Tour del 1999. A seguito di quest'inchiesta, l'Agenzia antidoping francese Afld propose ad Armstrong di rianalizzare alcuni campioni di urina prelevati dall'atleta nel 1999 e conservati nel laboratorio di Ch\u00e2tenay-Malabry, ma Armstrong si rifiut\u00f2 di dare il proprio consenso.\nAltri elementi a suo carico sono state le confessioni di due suoi ex compagni di squadra, la allora US Postal, successivamente al centro di un'inchiesta, e la collaborazione del ciclista con il medico Michele Ferrari, accusato di frode sportiva e doping, a sua volta inibito a vita dall'esercizio della professione sportiva per violazione del regolamento antidoping nell'ambito delle indagini sulla squadra ciclistica, la US Postal. Durante il Tour del 2004, Armstrong mostr\u00f2 un comportamento definito esplicitamente \u00abmafioso\u00bb dai commentatori sportivi (e ammesso come tale dallo stesso Armstrong anni dopo), impedendo al ciclista italiano Filippo Simeoni di competere per una vittoria di tappa, bloccando con la sua squadra ogni sua fuga dal gruppo; all'epoca Simeoni era uno degli accusatori del dottor Ferrari. Dest\u00f2 poi alcune polemiche la notizia del 2010, rivelata dal presidente dell'UCI Pat McQuaid, di una donazione di euro che Armstrong aveva versato alla stessa UCI nel 2000. Nel 2011 fu accusato anche da Victor Conte, fondatore della \"Bay Area Laboratory Co-operative\" (BALCO), azienda colpevole di aver fornito a molti atleti di diverse discipline steroidi anabolizzanti, di non essere onesto nel dichiararsi innocente.\nIl 24 agosto 2012 l'USADA (United States Anti-Doping Agency) ufficializz\u00f2 la decisione di squalificare a vita Lance Armstrong cui tolse tutti i risultati sportivi ottenuti dal 1998 in poi, compresi i sette Tour de France. L'agenzia antidoping sostenne di avere prove schiaccianti e accus\u00f2 il corridore di aver fatto sistematico uso di sostanze dopanti (eritropoietina, testosterone e corticosteroidi) durante la sua carriera; nonostante ci\u00f2, Armstrong rinunci\u00f2 a difendersi dalle accuse in sede ufficiale. All'agenzia antidoping statunitense si sono uniformate dapprima l'Unione Ciclistica Internazionale, che il 22 ottobre 2012 gli ha annullato tutti i successi conseguiti dal 1\u00ba agosto 1998, e in seguito anche il CIO, che il 17 gennaio 2013 gli ha revocato il bronzo olimpico a cronometro conquistato nel 2000 a Sydney.\nNel frattempo, il 5 settembre era uscito negli Stati Uniti il libro biografico dell'ex compagno di squadra Tyler Hamilton, dal titolo \"The Secret Race\": in esso, con l'aiuto del giornalista Daniel Coyle, si descrivono dettagliatamente le pratiche dopanti adottate nella US Postal ai tempi delle vittorie di Armstrong. Il 17 gennaio 2013, durante un'intervista con Oprah Winfrey, il texano ammise per la prima volta di aver fatto uso di sostanze dopanti sia durante il periodo in cui vinse i suoi sette Tour de France, sia durante il periodo precedente al cancro; ancora nel 2020, all'interno del documentario \"Lance\" di ESPN, Armstrong rimarc\u00f2 come pure le sue vittorie precedenti il 1998 furono ottenute sotto l'effetto del doping, in particolare l'ormone della crescita, a cui imput\u00f2 inoltre la contemporanea insorgenza del suo cancro.\nVita privata.\nNel 1998 ha sposato Kristin Richard dalla quale ha avuto tre figli: Luke David (1999) e le gemelle Isabelle Rose e Grace Elizabeth (2001). Nel 2003 la coppia si separa. Nel 2005 ha annunciato la sua relazione con la cantante Sheryl Crow, che si \u00e8 poi conclusa l'anno seguente. Dal 2008 \u00e8 legato ad Anna Hansen dalla quale ha avuto due figli, Max (2009) e Olivia Marie (2010).\nFilmografia.\nLance Armstrong ha partecipato, interpretando il ruolo di s\u00e9 stesso, ai seguenti film:\nSulla vita e la carriera di Armstrong sono stati realizzati documentari e film:"}
{"id": "2123065", "revid": "1632387", "url": "https://it.wikipedia.org/wiki?curid=2123065", "title": "Segnalamenti marittimi ottici", "text": "I segnalamenti marittimi ottici sono costituiti dal complesso dei segnali posti a terra o in mare per rendere pi\u00f9 sicura e facile la navigazione costiera.\nServono ad indicare la presenza di pericoli, ad aiutare a riconoscere la costa, ad indicare tramite allineamento la rotta corretta, ed in generale a fornire dei punti notevoli al navigante. Sono situati sulla costa, all'entrata dei porti, sulle dighe foranee, sui promontori, sugli scogli, sulle secche o galleggianti in mare.\nPer la loro funzione, i segnalamenti marittimi devono essere quindi facilmente visibili ed identificabili, ed essere riportati sulle carte o sui documenti nautici. Possono essere luminosi, ed essere visibili quindi anche di notte, oppure essere di utilizzo esclusivamente diurno. A volte i segnalamenti pi\u00f9 piccoli sono dotati anche di un \"riflettore radar\", un diedro metallico che permette ai radar delle navi una loro pi\u00f9 facile individuazione.\nTipi di segnali.\nI segnalamenti luminosi comprendono:\nI segnalamenti diurni comprendono:\nI sopradescritti segnalamenti si chiamano \"ottici\" in quanto esistono anche quelli \"acustici\" e quelli \"radioelettrici\".\nIl sistema di segnalazione I.A.L.A..\nOgni tipo di segnalamento possiede delle caratteristiche particolari, quali il colore e la caratteristica della luce per i segnali luminosi, la forma ed il colore dei miragli, e cos\u00ec via, che forniscono informazioni utili al loro riconoscimento univoco ed al loro utilizzo. Il sistema internazionale di segnalamenti I.A.L.A. (\"International Association of Lighthouse Authorities\") codifica tali caratteristiche raggruppando i segnali in 5 categorie: segnali laterali, segnali cardinali, segnali di pericolo isolato, segnali di acque sicure e segnali speciali.\nSegnali laterali.\nI segnali laterali segnalano l'entrata di porti e canali, differenziandosi tra lato destro e sinistro: colore verde sul lato destro e rosso sul lato sinistro entrando nei porti e canali. I segnali sono sormontati da eventuali miragli, conici a destra e cilindrici a sinistra, e di notte sono individuati da luce verde a destra e rossa a sinistra con caratteristica generica. Nella biforcazione di canali, il canale principale \u00e8 indicato con segnali laterali modificati. La convenzione sui colori (verde a destra e rosso a sinistra) \u00e8 estesa a tutti i paesi appartenenti alla \"regione A\" del sistema I.A.L.A. (comprendente Europa, Africa, Australia e Asia continentale). Questa \u00e8 una delle due regioni in cui il sistema I.A.L.A., per ragioni storiche, divide il mondo. Nella seconda regione, la \"regione B\" (comprendente Americhe, Filippine, Corea del Sud, Giappone) i segnali laterali prevedono colori invertiti (verde a sinistra, rosso a destra).\nSegnali cardinali.\nI segnali cardinali segnalano aree di pericolo in orientamento rapportato a punti cardinali rispetto alla posizione del segnale e precisamente: pericolo a sud, passa a nord; pericolo a ovest, passa a est; pericolo a nord, passa a sud, pericolo a est, passa a ovest. Sono di colore nero e giallo, con le strisce nere indicanti i vertici dei miragli, costituiti da due coni sovrapposti. Di notte segnalano attraverso luci scintillanti con diverse caratteristiche.\nSegnali di pericolo isolato.\nI segnali di pericolo isolato segnalano pericoli isolati per la navigazione (scogli, secche, ecc.) in prossimit\u00e0 della loro posizione. \nSegnali di acque sicure.\nI segnali di acque sicure indicano zona sicure ai fini della navigazione.\nSegnali speciali.\nI segnali speciali segnalano cavi sottomarini, oleodotti, aree protette, aree militari, ecc. "}
{"id": "2123066", "revid": "599013", "url": "https://it.wikipedia.org/wiki?curid=2123066", "title": "Carlos Sastre", "text": "Professionista dal 1997 al 2011 con caratteristiche di scalatore, \u00e8 stato uno specialista delle grandi corse a tappe: ha vinto il Tour de France 2008 (settimo corridore spagnolo a vincere la \"Grande Boucle\") ed ha concluso per sei volte sul podio un Grande Giro (una volta il Giro d'Italia, due volte il Tour de France e tre volte la Vuelta a Espa\u00f1a). In carriera ha vinto inoltre due tappe al Giro d'Italia e tre al Tour de France, oltre alla classifica scalatori alla Vuelta a Espa\u00f1a 2000.\nEra cognato di un altro ciclista, Jos\u00e9 Mar\u00eda Jim\u00e9nez, prematuramente scomparso il 6 dicembre 2003, con il quale la sorella Azucena Sastre si era sposata nel maggio 2003.\nCarriera.\nGli esordi e le prime vittorie.\nCarlos Sastre trascorre l'infanzia nel quartiere madrileno di Legan\u00e9s e all'et\u00e0 di 18 anni si trasferisce a El Barraco, per formarsi come corridore nella scuola di ciclismo che suo padre Victor fond\u00f2 negli anni Ottanta per dare un'opportunit\u00e0 ai giovani della zona. Diventa professionista nel 1997 con la ONCE, la squadra diretta da Manolo Saiz.\nSi \u00e8 sempre distinto nelle grandi corse a tappe, classificandosi pi\u00f9 volte nei primi dieci alla Vuelta a Espa\u00f1a e al Tour de France. Nel 2000 si mette in evidenza alla Vuelta a Espa\u00f1a chiudendo all'ottavo posto in classifica generale e conquistando la classifica scalatori. Nella stagione 2002 firma per il Team CSC di Bjarne Riis: in quell'anno conclude il Tour de France al decimo posto, mentre nel 2003 alla \"Grande Boucle\" giunge nono conquistando una vittoria di tappa; si conferma anche nel 2004, chiude infatti il Tour de France all'ottavo posto e la Vuelta a Espa\u00f1a al sesto.\nNel 2005 arriva secondo alla Vuelta a Espa\u00f1a, ad appena 18 secondi dal vincitore, il russo Denis Men'\u0161ov, giungendo cos\u00ec per la prima volta sul podio di una grande corsa a tappe. Prende invece parte al Tour de France come gregario di Ivan Basso. Nel 2006 corre il Tour de France come capitano della squadra e chiude la corsa al terzo posto, in seguito alla squalifica per positivit\u00e0 al doping di Floyd Landis, e conquista un'altra vittoria di tappa. L'anno dopo ripete il secondo posto alla Vuelta a Espa\u00f1a ottenuto nel 2005 (viene battuto ancora da Men'\u0161ov); nella stessa stagione chiude il Tour de France al quarto posto.\nIl successo al Tour 2008 e gli ultimi anni.\nIl 2008 \u00e8 la sua stagione migliore. Al Tour de France vince la tappa dell'Alpe d'Huez dopo essere scattato all'inizio della salita: conquista cos\u00ec la maglia gialla di leader con 1 minuto e 24 secondi di vantaggio sul secondo, il compagno Fr\u00e4nk Schleck; questo vantaggio risulta sufficiente per conseguire il trionfo finale a Parigi, dato che nella cronometro della penultima tappa il suo rivale pi\u00f9 pericoloso, l'australiano Cadel Evans, guadagna solo pochi secondi. Alla fine vince il Tour con 58 secondi di margine su Evans.\nIn agosto partecipa ai Giochi olimpici di Pechino e contribuisce in modo decisivo alla vittoria del compagno Samuel S\u00e1nchez. In settembre corre anche la Vuelta a Espa\u00f1a chiudendola sul podio, al terzo posto. Il 5 settembre 2008, durante la giornata di riposo della Vuelta, annuncia intanto di aver firmato per la squadra svizzera Cerv\u00e9lo TestTeam per le due stagioni successive, dopo la rottura dei rapporti con il direttore sportivo Bjarne Riis.\nIl 25 maggio 2009 consegue la sua decima vittoria in carriera andando a trionfare nella sedicesima tappa del Giro d'Italia, quella con arrivo in salita al Monte Petrano; fa sua anche la diciannovesima tappa di quel Giro, 164\u00a0km con partenza da Avellino e arrivo in quota sul Vesuvio. Nello stesso anno conclude il Tour de France al diciassettesimo posto.\nL'anno dopo si presenta al Giro d'Italia come uno dei favoriti per la vittoria finale, ma non riesce quasi mai a mettersi in mostra e chiude ottavo. Va peggio al Tour de France 2010, corsa che chiude al ventesimo posto. Il 16 agosto seguente annuncia sul proprio sito ufficiale di aver trovato un accordo per la stagione 2011 con il team Geox di Mauro Gianetti. Si presenta anche alla Vuelta a Espa\u00f1a 2010 ed insieme al compagno Xavier Tond\u00f3 scala le vette della Vuelta con i migliori. Alla fine riesce ad ottenere un ottavo posto, preceduto dal compagno Tond\u00f3. Entrando nella top 20 di tutti e tre i Grandi giri nella stessa stagione, eguaglia un record stabilito fino ad allora solo da cinque ciclisti: Rapha\u00ebl G\u00e9miniani, Gastone Nencini, Federico Bahamontes, Marino Lejarreta e Eduardo Chozas..\nNel 2011 partecipa al Giro d'Italia senza riuscire ad essere protagonista, staccandosi quasi sempre nelle tante montagne del tracciato. Solo nella penultima tappa riesce a stare con il gruppetto dei migliori. Chiude al trentesimo posto. Il 15 settembre 2011 annuncia il suo definitivo ritiro dal ciclismo professionistico all'et\u00e0 di 36 anni."}
{"id": "2123067", "revid": "999533", "url": "https://it.wikipedia.org/wiki?curid=2123067", "title": "Panoz", "text": "La Panoz Auto Developments \u00e8 una casa automobilistica fondata nel 1989 da Dan Panoz con il patrocinio del padre, Don Panoz, magnate statunitense del settore farmaceutico di origini italiane; la societ\u00e0 ha sede a Hoschton, Georgia, Stati Uniti d'America. La Panoz \u00e8 un'azienda che produce autovetture sportive stradali e da competizione, essendosi specializzata anche nel mondo dell'automobilismo sportivo tramite la propria scuderia \"Panoz Motorsports\".\nLa produzione di serie.\nLa prima vettura prodotta, la Panoz Roadster, progettata nel 1990 e lanciata nel 1992, era una spyder a due posti con motore della Ford Mustang e trazione posteriore.Caratteristica che accomuna le Panoz stradali e da competizione, tranne le formula, \u00e8 l'impostazione tecnica: si tratta dell'abbinamento tra motore V8 anteriore di origine americana e trazione posteriore, una soluzione adottata in omaggio a Don Panoz, amante delle classiche vetture yankee.\nAttualmente in produzione vi \u00e8 la Panoz Esperante, una Gran Turismo decappottabile dotata di telaio e carrozzeria in alluminio, e con un motore V8 Ford di 5 litri di cilindrata.\nLe auto da competizione.\nNel 1997 la Panoz entra nel mondo delle competizioni motoristiche con il modello \"Esperante GTR-1\", partecipando al Campionato Mondiale Gran Turismo in classe GT1, cogliendo alcuni piazzamenti e in seguito delle vittorie nel campionato IMSA GT.\nNel 1999 debutta la Panoz Spyder LMP, derivata dal precedente progetto della \"Esperante GTR-1\", il primo prototipo a motore anteriore dopo diversi anni; con questa vettura la Panoz vince alcune corse e si aggiudica il titolo costruttori 1999 nel campionato ALMS.\nVerso la fine del 2000, viene messa in pista la \"Panoz LMP07\", erede della precedente Spyder, dal design e dalle soluzioni pi\u00f9 estremizzate, che tuttavia si riveler\u00e0 meno competitiva, tanto da essere accantonata in favore del modello precedente.\nNel 2003, in seguito all'acquisizione della \"G-Force\", azienda specializzata nella costruzione di telai per vetture di Indy Racing League, le monoposto verranno ribattezzate Panoz.\nNel 2006 la Panoz riceve l'incarico di realizzare le monoposto per la formula Champ Car. Nascono cos\u00ec le \"Panoz DP01\".\nNello stesso anno la Panoz ritorna alle competizioni \"endurance\", schierando una versione da competizione per la classe GT2 della Esperante. La vettura si aggiudica la vittoria di classe alla 24 Ore di Le Mans 2006.\nPanoz Motorsports.\nLa Panoz Motorsports \u00e8 la divisione corse della Panoz; presidente e proprietario \u00e8 Don Panoz. A questa struttura fanno capo diverse attivit\u00e0 nel campo dell'Automobilismo, dalla progettazione di vetture da corsa, all'organizzazione di campionati per vetture da competizione, alla propriet\u00e0 di circuiti e impianti sportivi.\n\u00c9lan Motorsport Technologies.\n\u00c9lan Motorsport Technologies \u00e8 il reparto che progetta e realizza le vetture impiegate nei campionati endurance quali ALMS e 24 Ore di Le Mans. Nel 2003 Don Panoz rileva 2 aziende specializzate nel settore, la \"Van Diemen\" e \"la G-Force\", che produceva i telai per il campionato Indy Racing League, ribattezzati Panoz; in seguito saranno realizzati i telai anche per il campionato Champ Car. La \u00c9lan si occupa inoltre della preparazione dei motori.\nCampionati.\nDon Panoz \u00e8 il proprietario dell'IMSA, il pi\u00f9 importante organismo sportivo che regola le corse in Nord America. A lui va inoltre il merito d'aver creato e lanciato il campionato ALMS, assoggettato alla norme IMSA ed in stretta collaborazione con l'ACO.\nCircuiti.\nIl Gruppo Panoz possiede alcuni tra i pi\u00f9 importanti circuiti stradali del Nord America: Road Atlanta in Georgia, il Mosport International Raceway in Ontario e il Sebring International Raceway in Florida. Su questi impianti vengono disputate prove del campionato ALMS tra cui la Petit Le Mans, disputata sul solo circuito di Road Atlanta, e la 12 Ore di Sebring.\nPanoz Racing School.\nQuesta scuola di pilotaggio insegna ai propri iscritti il comportamento e la dinamica delle vetture nelle diverse condizioni di asfalto, consentendo quindi di migliorare le tecniche di guida. I corsi si svolgono sui circuiti di Road Atlanta e Sebring e utilizzano vetture Panoz Esperante. Viene organizzato inoltre un campionato con queste auto, il \"Panoz Racing Series\", ideale per i piloti amatoriali che desiderano avvicinarsi alle competizioni ma con costi modesti.\nCollegamenti esterni.\n Storia della Panoz"}
{"id": "2123068", "revid": "287204", "url": "https://it.wikipedia.org/wiki?curid=2123068", "title": "Cadel Evans", "text": "\u00c8 stato prima un \"biker\" di livello nel cross country, specialit\u00e0 in cui vinse due Coppe del mondo. \u00c8 quindi passato al professionismo su strada, nel 2001, specializzandosi nelle corse a tappe. Si \u00e8 aggiudicato il campionato del mondo di ciclismo su strada nel 2009 a Mendrisio e il Tour de France nel 2011, oltrech\u00e9 la Freccia Vallone 2010 e, nel 2011, Tirreno-Adriatico e Tour de Romandie; ha inoltre maturato podi in tutti i grandi Giri.\nCarriera.\nLa mountain bike e gli esordi su strada.\nCadel Evans inizia la carriera nella mountain bike. Membro della squadra Volvo Cannondale MTB, vince la Coppa del mondo di mountain bike del 1998 e 1999 nel cross country. L'anno dopo, nella stessa specialit\u00e0, ai Giochi della XXVII Olimpiade di Sydney ottiene un settimo posto.\nDopo un periodo passato nella Saeco come tirocinante nel 1999, firma il primo contratto da professionista con la squadra italiana nel 2001. Si mette gi\u00e0 in luce in quella prima stagione vincendo il Brixia Tour e il Giro d'Austria.\n2002: l'anno alla Mapei e la maglia rosa al Giro.\nGrazie ai buoni risultati, nel novembre 2001 viene ingaggiato dalla prestigiosa squadra italiana Mapei. La sua prima corsa con il nuovo team \u00e8 il Tour Down Under, in Australia, in cui vince la 5\u00aa tappa grazie a un attacco a meno di due chilometri dall'arrivo. Vince inoltre la classifica della montagna e, insieme a Daniele Nardello e Andrea Tafi, permette alla Mapei di imporsi nella classifica a squadre.\nIn marzo conclude al decimo posto la Paris-Nice, con un secondo posto al traguardo sul Col d'\u00c8ze. Ottiene altri buoni risultati nelle corse a tappe in primavera: terzo alla Settimana Internazionale di Coppi e Bartali, sesto alla Vuelta al Pa\u00eds Vasco e terzo al Tour de Romandie. Nel frattempo si classifica trentasettesimo alla Liegi-Bastogne-Liegi, dominata dalla Mapei con Paolo Bettini e Stefano Garzelli ai primi due posti.\nLa rivelazione di Evans avviene al Giro d'Italia, il suo primo Grande Giro, a cui partecipa inizialmente come gregario di Garzelli per le tappe di montagna. Al terzo giorno di corsa, Evans lancia il capitano verso la vittoria di tappa e la conquista della maglia rosa a Liegi. Dopo un nuovo successo a Limone Piemonte, Garzelli perde la maglia, e poi viene escluso dalla corsa in seguito a un controllo antidoping in cui risulta positivo al Probenecid. Evans era il corridore della Mapei meglio piazzato nella generale (al tredicesimo posto) e la seconda posizione conquistata sul traguardo di San Giacomo (tredicesima tappa) gli permette di salire in quinta posizione. L'indomani nella tappa a cronometro viene battuto solo da Tyler Hamilton e Serhij Hon\u010dar, e sale a soli 48 secondi di ritardo dal leader della corsa Jens Heppner: si impadronisce della sua prima maglia rosa dopo la prima tappa sulle Dolomiti con arrivo a Corvara in Badia; il giorno successivo, per\u00f2, va in crisi di fame sull'ascesa finale verso Folgaria, giunge al traguardo con pi\u00f9 di un quarto d'ora di ritardo e cede la maglia a Paolo Savoldelli. Termina il Giro al quattordicesimo posto.\nNel 2002 inizia inoltre la sua collaborazione con Aldo Sassi e il centro ricerche Mapei Sport di Castellanza, poi proseguito (dopo la morte di Sassi nel dicembre del 2010) con Andrea Morelli, suo nuovo allenatore dopo essere gi\u00e0 stato suo consulente negli anni passati circa il posizionamento in sella sulla bici da strada e da cronometro.\n2003-2004: il biennio alla Telekom/T-Mobile.\nNell'agosto nel 2002 viene ingaggiato per le successive due stagioni dalla squadra tedesca T-Mobile. Come l'anno precedente con la Mapei, disputa la prima corsa in patria al Tour Down Under, chiudendo decimo. La stagione si rivela successivamente una delle pi\u00f9 difficili per lui. Si frattura la clavicola sinistra tre volte: la prima in aprile all'Amstel Gold Race \u2013 per cui perde anche la possibilit\u00e0 di correre la Liegi-Bastogne-Liegi \u2013 poi una nuova caduta alla fine di maggio alla Rund um die Hainleite gli impedisce di disputare il suo primo Tour de France. Ritorna alle gare alla fine di luglio al Giro della Bassa Sassonia. Il mese seguente prende parte alla Vuelta a Espa\u00f1a, subendo la terza frattura della clavicola dopo essere caduto nel corso della 3\u00aa tappa, e chiudendo anticipatamente la propria stagione agonistica.\nNel 2004, malgrado la vittoria all'\u00d6sterreich-Rundfahrt in giugno, non viene scelto dalla T-Mobile per disputare il Tour de France e nemmeno dalla selezione nazionale per partecipare alla prova olimpica di Atene.\n2005-2006: i primi anni alla Davitamon-Lotto.\nPer la stagione 2005 venne ingaggiato dalla squadra belga Davitamon-Lotto. Gi\u00e0 nei primi mesi di corse ottiene dei buoni piazzamenti nelle classiche delle Ardenne e soprattutto nelle corse a tappe come la Paris-Nice (ottavo), il Tour de Suisse (quindicesimo) e, pi\u00f9 tardi, il Deutschland Tour (quinto), durante il quale vince una tappa, in cima al Feldberg. Alla sua prima partecipazione al Tour de France dimostra regolarit\u00e0 nelle tappe di montagna e nelle cronometro, concludendo ottavo a Parigi, e succedendo a Phil Anderson nell'elenco degli australiani capaci di piazzarsi tra i primi dieci alla \"Grande Boucle\".\nNel 2006 ottenne la prima grande vittoria, il Tour de Romandie, che si aggiudica vincendo la cronometro finale e superando Alberto Contador, fino ad allora al primo posto della generale. Successivamente migliora il risultato al Tour de France classificandosi quarto. In settembre conclude al secondo posto il Tour de Pologne.\n2007-2008: la vittoria del ProTour e il secondo posto al Tour.\nNel 2007 viene scelto come capitano per le corse a tappe della sua squadra, divenuta Predictor-Lotto. Dopo aver preso il via a Paris-Nice, Vuelta al Pa\u00eds Vasco e Tour de Romandie, in giugno conclude al secondo posto il Crit\u00e9rium du Dauphin\u00e9 Lib\u00e9r\u00e9, preceduto da Christophe Moreau. Annunciato come uno dei favoriti del Tour de France, si classifica secondo nella cronometro della 13\u00aa tappa (l'esclusione per doping del vincitore Aleksandr Vinokurov, qualche giorno pi\u00f9 tardi, trasforma quel risultato in vittoria); dimostrando grande regolarit\u00e0 sulle montagne, si mantiene quindi nelle prime tre posizioni della classifica generale: il secondo posto a cronometro ottenuto in occasione della penultima tappa, questa volta alle spalle di Levi Leipheimer, gli permette di salire sul secondo gradino del podio finale, preceduto di soli 23 secondi dal vincitore della corsa Alberto Contador.\nIn settembre partecipa alla Vuelta a Espa\u00f1a. Qui riesce a piazzarsi secondo nella tappa di Arcal\u00eds, sui Pirenei, preceduto alle sprint da Denis Men'\u0161ov, e anche in quella di Avila, alle spalle di Luis P\u00e9rez Rodr\u00edguez. Conclude la corsa al quarto posto della generale, a 10 secondi dal podio. I numerosi piazzamenti ottenuti durante la stagione, insieme alla squalifica di Danilo Di Luca in seguito alla sua sospensione per doping, gli permettono di succedere ad Alejandro Valverde nella vittoria della classifica individuale dell'UCI ProTour 2007.\nInizia il 2008 con il secondo posto alla Vuelta al Pa\u00eds Vasco e alla Freccia Vallone, e con quattro successi, tra cui la tappa del Mont Ventoux alla Paris-Nice e la classifica generale della Settimana Internazionale di Coppi e Bartali. In luglio torna al Tour de France, concludendolo al secondo posto a 58 secondi dal vincitore, lo spagnolo Carlos Sastre. Durante la gara veste per la prima volta in carriera la maglia gialla, indossandola per cinque giorni, malgrado una caduta durante la nona tappa gli avesse causato un infortunio alla spalla.\n2009: il podio alla Vuelta e il titolo mondiale.\nCome per gli anni precedenti, anche nel 2009 il Tour de France \u00e8 il principale obiettivo stagionale di Evans. In aprile l'australiano ottiene diversi piazzamenti, tra cui quinto alla Freccia Vallone, quarto alla Vuelta al Pa\u00eds Vasco e settimo al Tour de Romandie. In giugno vince la prima tappa del Dauphin\u00e9 Lib\u00e9r\u00e9, prova che conclude al secondo posto; nel mese seguente, nonostante il buono stato di forma, conclude la \"Grande Boucle\" solamente al trentesimo posto della generale. Deluso della prestazione, partecipa alla Vuelta a Espa\u00f1a con l'obiettivo di vincerla. Al termine dell'ottava tappa indossa la maglia oro ma nella tredicesima, a causa di un problema meccanico, perde pi\u00f9 di un minuto: termina la corsa al terzo posto, a 1'32\" dal vincitore Alejandro Valverde.\nAl termine della Vuelta, partecipa alla prova in linea dei mondiali su strada di Mendrisio (a pochi chilometri dalla sua residenza a Stabio), aggiudicandosi in solitaria la gara dopo aver distanziato Aleksandr Kolobnev e Joaquim Rodr\u00edguez. Diventa cos\u00ec il primo australiano in grado di vincere la maglia iridata. Il 31 ottobre seguente annuncia la fine della collaborazione con la Silence-Lotto, firmando il giorno successivo un contratto triennale con la squadra statunitense BMC Racing Team. Il 22 novembre viene eletto \"ciclista australiano dell'anno\" dalla federazione del suo paese.\n2010: il passaggio alla BMC e la vittoria alla Freccia Vallone.\nDebutta nella stagione 2010 con il sesto posto al Tour Down Under. Il primo successo da campione del mondo e da corridore del BMC Racing Team lo ottiene invece il 21 aprile alla Freccia Vallone, davanti a Joaquim Rodr\u00edguez e ad Alberto Contador. Partecipa poi al Giro d'Italia. Si piazza terzo nel prologo, per poi indossare la maglia rosa gi\u00e0 nella seconda tappa e perderla il giorno successivo a causa di un ritardo dovuto a una caduta. Si impone nella settima tappa a Montalcino (corsa sotto una pioggia battente su diversi tratti di strade bianche, che trasformarono i corridori in vere maschere di fango), davanti a Damiano Cunego e Aleksandr Vinokurov. Pur avendo corso le ultime dieci tappe con la febbre, chiude il Giro al quinto posto in classifica, a oltre 3 minuti dal primo classificato Ivan Basso, conquistando al contempo la maglia rossa di leader della classifica a punti.\nSuccessivamente prende parte al Tour de France. Dopo un buon prologo si rende protagonista nella tappa di Arenberg (che prevedeva numerosi tratti di pav\u00e9), giungendo terzo con 53 secondi di vantaggio sul rivale Denis Men'\u0161ov e pi\u00f9 di un minuto su Alberto Contador. Nel corso dell'ottava tappa cade fratturandosi il gomito sinistro; riesce per\u00f2 a concludere la frazione e a indossare anche la maglia gialla. Tenuti gli avversari all'oscuro dell'infortunio, prende il via nella frazione successiva non riuscendo per\u00f2 a stare con i migliori: perde otto minuti da Andy Schleck, che in classifica lo seguiva, e di conseguenza la testa della classifica. Nonostante tutto riesce a concludere la corsa arrivando a Parigi al ventiseiesimo posto. Al termine della stagione viene nominato ciclista professionista dell'anno dai vertici sportivi australiani.\n2011: il successo al Tour de France.\nNel marzo 2011 partecipa alla Tirreno-Adriatico: conquista la \"leadership\" provvisoria della classifica generale al termine della 5\u00aa tappa, vince la sesta con arrivo a Macerata e nell'ultima frazione, una cronometro a San Benedetto del Tronto, riesce a difendere la maglia laureandosi vincitore della corsa. In seguito si aggiudica anche la classifica finale del Tour de Romandie 2011 dopo aver preso il primato al termine della penultima tappa, la cronometro di Signal-de-Bougy.\nPresentatosi ancora una volta alla partenza del Tour de France, il 5 luglio vince la quarta tappa battendo in volata al fotofinish Alberto Contador. Dopo aver resistito in salita contro gli altri favoriti della \"Grande Boucle\" (i fratelli Andy e Fr\u00e4nk Schleck, Contador e Samuel S\u00e1nchez) sia sui Pirenei che sulle Alpi, il 23 luglio termina secondo la penultima tappa, una cronometro a Grenoble, indossando la maglia gialla a scapito di Andy Schleck, e il giorno successivo, all'et\u00e0 di 34 anni, diventa il primo australiano a vincere il Tour de France.\nIl 1\u00ba agosto 2011 viene ufficializzato il rinnovo del contratto con la BMC fino al 2015.\n2012.\nNel 2012 punta principalmente a difendere la maglia gialla dell'anno precedente al Tour. Partecipa dapprima al Crit\u00e9rium du Dauphin\u00e9, ottenendo il terzo posto dietro Michael Rogers e Bradley Wiggins. Partecipa quindi alla \"Grande Boucle\" ma non riesce a trovare la forma dell'edizione passata, andando in crisi nella tappa con arrivo a Fontcouverte-la-Toussuire e perdendo oltre 1'30\" dai diretti rivali. Da quel momento Evans non riesce pi\u00f9 a recuperare, uscendo dal podio e concludendo la corsa a tappe francese al settimo posto.\n2013: il podio al Giro d'Italia.\nPer recuperare i giorni di preparazione persi a seguito di una caduta occorsagli in allenamento, inconveniente che lo vedr\u00e0 costretto a rinunciare alla settimana delle Ardenne, nel 2013 Evans torna al Giro d'Italia, ottenendo il terzo posto finale nella \"corsa rosa\" e diventando il primo australiano a salire sul podio di tutti i Grandi Giri. Tuttavia paga gli sforzi sostenuti sulle strade italiane poche settimane dopo, al Tour de France, corsa che era il suo principale obiettivo stagionale e dove non riesce a entrare nemmeno nella \"top ten\"."}
{"id": "2123070", "revid": "15756", "url": "https://it.wikipedia.org/wiki?curid=2123070", "title": "Cucina azteca", "text": "L'elemento base della cucina azteca era il mais , un tipo di coltivazione molto importante nella societ\u00e0 azteca che gioc\u00f2 un ruolo importante anche nella mitologia. Come il frumento in Europa, o il riso in buona parte dell'Asia orientale, il mais rappresentava l'alimento senza il quale un pasto non si poteva definire tale. Le altre costanti del cibo azteco erano sale e peperoncino, e la definizione base di digiuno azteco era quella di astenersi da questi due elementi. Altri ingredienti molto usati erano i fagioli e la variet\u00e0 locale dei semi di amaranto e della \"ch\u00eda\" (\"Salvia)\". La combinazione di mais e altri alimenti base forniva all'azteco medio una dieta completa senza carenza di vitamine o minerali. Per la preparazione delle tortilla e di altri piatti si usava il \"nixtamal\", un tipo di mais cotto in soluzioni alcaline, con valori nutritivi molto elevati.\nAcqua, \"atole\" e pulque (il succo fermentato dell'agave salmiana) erano le bevande pi\u00f9 comuni, ed esistevano molte bevande alcoliche ottenute fermentando il miele, il succo di diverse cactacee e vari frutti. Il ceto alto non beveva pulque, considerata la bevanda del popolo, preferendo bevande ottenute dalla lavorazione del cacao. Si trattava di uno dei maggiori lussi; era la bevanda di re, guerrieri e nobili, e veniva insaporita con peperoncino, miele e un'infinita lista di spezie ed erbe.\nLa dieta azteca comprendeva un'incredibile variet\u00e0 di animali; tacchini e altro pollame, geomidi, iguana, axolotl (un genere di salamandra d'acqua), gamberi, pesci e molti insetti, larve e uova di insetti. Mangiavano anche molti funghi, tra cui il \"huitlacoche\" (\"Ustilago maydis\"), parassita del granturco. Le cucurbitacee erano molto popolari e venivano cucinate in molti modi: se ne mangiavano i semi, fresche, essiccate o arrostite. I pomodori, molto differenti dalle variet\u00e0 coltivate oggi, erano consumati sotto forma di salse mischiati con peperoncini o come ripieno del \"tamal\".\nPasti.\nMolte fonti parlano di due pasti al giorno, nonostante esista un racconto di lavoratori che ne consumavano tre: il primo all'alba, il secondo verso le 9 del mattino e il terzo alle 3 del pomeriggio. Questa abitudine \u00e8 in linea con gli usi europei del tempo, ma non \u00e8 chiaro se il consumo di \"atole\", la bibita di mais, fosse da considerarsi un pasto o meno. L'assunzione di \"atole\" in quantit\u00e0 forniva le stesse calorie di molte tortilla, e veniva mangiato quotidianamente da buona parte della popolazione.\nBanchetti.\nEsistono molti racconti che narrano di feste e banchetti aztechi, e delle cerimonie che li circondavano. Prima di un pasto i servitori offrivano tubi di tabacco profumato e, a volte, anche fiori con cui gli ospiti potevano sfregarsi testa, mani e collo. Prima di iniziare a pranzare ogni ospite doveva lasciar cadere a terra un po' di cibo, quale offerta al dio Tlaltecuhtli. Dato che le abilit\u00e0 militari erano elogiate tra gli aztechi, i modi a tavola rispecchiavano le movenze dei guerrieri. Il passaggio del tabacco avveniva dalla mano sinistra del servo alla destra dell'ospite, mentre il piattino che lo accompagnava passava dalla destra alla sinistra. Questo gesto imitava il modo in cui un guerriero riceveva i dardi dell'atlatl e lo scudo. I nomi venivano chiamati in modo diverso a seconda di come venivano passati; i \"fiori spada\" passavano dalla sinistra del servo alla destra dell'ospite, mentre i \"fiori scudo\" facevano il passaggio inverso. Durante il pranzo gli ospiti tenevano la propria scodella piena di salsa davanti alla mano destra, e le tortilla o i \"tamal\" (serviti da un cesto) davanti alla sinistra. Il pasto si concludeva quando veniva servito il cioccolato in coppe ricavate da zucche svuotate e con un bastoncino per agitarlo.\nUomini e donne erano separati durante il banchetto e, nonostante le fonti non siano totalmente chiare, sembra che solo gli uomini bevessero il cioccolato. Pi\u00f9 probabilmente le donne bevevano \"posolli\" (una bibita di mais) o un qualche genere di pulque. I padroni di casa pi\u00f9 benestanti spesso ricevevano gli ospiti in stanze attorno a una corte simile ai caravanserragli centro-europei (o \"han\" in turco), e i veterani militari partecipavano alle danze. Le feste iniziavano a mezzanotte, e qualcuno beveva cioccolato mangiando funghi allucinogeni per poi raccontare agli altri ospiti delle loro visioni. Poco prima dell'alba si iniziava a cantare, e le offerte venivano bruciate e sepolte nella corte per garantire fortuna ai figli del padrone di casa. All'alba i restanti fiori, il tabacco e il cibo venivano consegnati all'ospite pi\u00f9 vecchio e povero, o ai servi. Come per tutti gli altri aspetti della vita gli aztechi enfatizzavano la natura duale delle cose, e verso la fine del banchetto al padrone veniva severamente ricordato dai pi\u00f9 anziani il fatto di essere mortale, e che non avrebbe dovuto farsi sopraffare dalla superbia.\nPreparazione del cibo.\nLa principale tecnica di cucina consisteva nel bollire o cuocere a vapore in pentole a due manici o in giare chiamate \"xoctli\" in lingua nahuatl, termine tradotto nello spagnolo \"olla\". La olla veniva riempita con cibo e scaldata sopra al fuoco. Poteva anche essere usata per cuocere a vapore o versandovi poca acqua in cui i tamale avvolti in cartocci di mais venivano adagiati sopra una leggera struttura di ramoscelli al centro della pentola. In molte fonti degli storici spagnoli si fa riferimento alla frittura, ma l'unica spiegazione dettagliata sembra parlare di un qualche genere di sciroppo, non di cottura nel grasso. Questa ipotesi \u00e8 confermata dalla mancanza di prove su larga scala riguardo all'estrazione di olio dai vegetali, e dal fatto che non \u00e8 stato ritrovato dagli archeologi vasellame adatto alla frittura.\nTortilla, \"tamal\", casseruole e le salse che li accompagnavano rappresentavano i piatti pi\u00f9 comuni. Peperoncini e sale erano inseriti ovunque, e molti pasti erano composti solo da tortilla intinte nella salsa di peperoncino, preparata pestandolo in un mortaio con poca acqua. L'impasto di mais poteva venire usato per racchiudere la carne, a volte interi tacchini, prima di cucinarla. In molte citt\u00e0 azteche si trovavano commercianti che vendevano per strada cibo di ogni genere, servendo ricchi e poveri. Si poteva anche comprare qualsiasi tipo immaginabile di \"atolli\", per dissetarsi o per un pasto veloce.\nAlimenti.\nTra i principali cibi aztechi c'erano mais, fagioli e cucurbitacee cui venivano spesso accompagnati peperoncini e pomodori, tutti ingredienti tipici della dieta messicana del tempo. Gli aztechi raccoglievano \"Cambarellus montezumae\", un tipo di gambero piccolo e molto diffuso nel lago Texcoco, cos\u00ec come l'alga spirulina cucinata sotto forma di torta ricca di flavonoidi. Nonostante la dieta azteca fosse per buona parte vegetariana gli aztechi consumavano anche insetti quali grilli (\"chapulines\"), \"Aegiale hesperiaris\", formiche, larve, ecc. Gli insetti avevano un contenuto proteico maggiore della carne, e anche oggi sono considerati una prelibatezza in alcune parti del Messico.\nCereali.\nIl mais era il cibo principale per gli Aztechi. Veniva consumato a ogni pasto da tutte le classi sociali, e aveva un ruolo fondamentale anche in mitologia. Gli Aztechi descrissero ai primi europei il mais come \"prezioso, nostra carne, nostre ossa\". Ne esistevano molte variet\u00e0 e dimensioni, forme e colori; giallo, rossiccio, bianco striato di altri colori, nero, con o senza macchie e una variante con la buccia blu considerata molto preziosa. Oltre a queste vi erano molte varianti regionali, ma poche di loro sono state descritte. Il mais veniva riverito tanto che le donne gli soffiavano sopra prima di metterlo in padella, in modo da non fargli temere il fuoco, e ogni chicco caduto per terra veniva raccolto, e non andava perso. Uno degli informatori aztechi dello storico e missionario francescano spagnolo Bernardino de Sahag\u00fan ne spieg\u00f2 l'uso nel seguente modo:\nUn processo chiamato \"nixtamalizaci\u00f3n\" veniva usato in tutte le Americhe in cui si coltivava il mais. Si tratta di un termine composto dalle parole nahuatl \"nextli\" (\"cenere\") e \"tamalli\" (\"avvolto\"), e si tratta di un processo usato tuttora. I chicchi di mais essiccati vengono inzuppati e cotti in una soluzione alcalina, solitamente a base di idrossido di calcio. Questo ammorbidisce il pericarpo, la parte esterna del chicco, rendendo pi\u00f9 semplice la macinatura. Il processo trasforma il mais da semplice fonte di glucidi in un impasto nutrizionalmente pi\u00f9 completo; ne aumenta calcio, ferro, rame e zinco, aggiunti grazie alla soluzione alcalina o al vasellame usato nel processo, oltre a niacina, riboflavina e altre proteine gi\u00e0 presenti nel granturco, che il processo rende digeribili anche agli esseri umani, riducendo il rischio di ammalarsi di pellagra. Lo sviluppo di alcune micotossine \u00e8 un altro dei lati positivi del procedimento. Lasciando fermentare il \"nixtamal\" si produce un ulteriore aumento del valore nutritivo con l'aggiunta di amminoacidi quali lisina e triptofano. Fagioli, verdure, frutta, chili e \"nixtamal\" erano in grado di fornire una dieta nutrizionalmente soddisfacente senza bisogno di proteine animali.\n\"Tamal\".\nIl \"Tamalli\", in nahuatl, che significa \"avvolto\", \u00e8 preparato con un impasto di mais cotto e avvolto in foglie di pannocchia, o anche di banano, agave e avocado. Pu\u00f2 essere farcito in diversissimi modi dolci o salati, con carne, verdure, peperoncini, frutta, salse, ecc.\nI \"tamales\" sono descritti da fra Bernardino de Sahag\u00fan nella Storia generale delle cose della Nuova Spagna.\nSpezie.\nMolte erbe e spezie erano disponibili agli Aztechi per il condimento dei cibi. Tra i principali c'era il peperoncino, disponibile in molte specie, alcune selvatiche altre coltivate. I vari tipi differivano per il grado di piccantezza che dipendeva dalla quantit\u00e0 di capsaicina presente. I peperoncini venivano spesso essiccati e pestati per la conservazione e l'uso in cucina, a volte arrostiti per variarne il gusto. Il sapore dipendeva dalla specie, passando dal dolce al fruttato, dall'affumicato al molto piccante.\nLe specie di piante indigene usate nel condimento producevano sapori simili alle spezie del Vecchio Mondo, spesso pi\u00f9 semplici da recuperare dopo la conquista spagnola. Il cilantro forniva un sapore pi\u00f9 forte del corrispondente europeo, e le sue foglie erano pi\u00f9 semplici da essiccare. Anche l'origano e l'anice messicani ricordavano i paralleli europei, mentre il pimento aveva un sapore a met\u00e0 tra noce moscata, chiodi di garofano e cannella. Il gusto della cannella era pi\u00f9 morbido e delicato. Prima dell'arrivo della cipolla e dell'aglio, si usavano piante simili tipo l'aglio di Kunth ad altre specie del genere Allium. Tra gli altri sapori si ricordano \"mezquite\" (pianta del genere Prosopis), vaniglia, bixa orellana, chenopodio (Dysphania ambrosioides), \"hoja santa\" (Piper auritum), foglie di avocado e molte altre piante indigene.\nBevande.\nMolte bevande alcoliche venivano fatte tramite la fermentazione di mais, miele, ananas, frutti del cactus e altre piante. La pi\u00f9 comune era l'\"octli\", elaborata dall\"'aguamiel\", il succo dell'agave salmiana. Oggi questa bevanda \u00e8 nota come pulque. Veniva bevuta da tutte le classi sociali, nonostante alcuni nobili si vantassero di non assumere questa bevanda del popolo. Il bere era tollerato anche da parte dei bambini in alcune occasioni, ma non bisognava ubriacarsi. Le pene erano molto rigide, ed erano ancora pi\u00f9 severe se applicate al ceto alto. La prima trasgressione di un uomo comune sarebbe stata punita distruggendone la casa e mandandolo a vivere nei campi come un animale. Generalmente i nobili non avevano una seconda occasione, e potevano essere giustiziati per aver ecceduto con l'alcool. Sembra fosse pi\u00f9 tollerato che a bere fossero gli anziani, nonostante le fonti divergano sull'et\u00e0 esatta. Queste pene non evitavano il fatto che a volte i nobili diventassero alcolizzati, finendo i loro giorni in povert\u00e0 e prematuramente. Un informatore di Sahag\u00fan narr\u00f2 la crudele storia di un ex-\"tlacateccatl\" (generale) e comandante di oltre 8 000 uomini:\n\"Atole\".\nL'\"atole\" (\"atolli\" in lingua nahuatl), bibita di mais, forniva buona parte del fabbisogno calorico giornaliero. La ricetta base per la preparazione dell'\"atolli\" era di otto parti di acqua e sei di \"nixtamal\" che andava mescolato fino a sciogliersi. L'amalgama veniva poi bollito per farla inspessire. Esistono molte varianti di \"atolli\": con un decimo di sciroppo di agave si faceva il \"nequatolli\"; aggiungendo peperoncino frullato con sale e pomodoro si faceva l'\"iztac atolli\"; lasciando riposare il nixtamal per 4-5 giorni per poi aggiungerne altro fresco con peperoncino e sale si preparava lo \"xocoatolli\". Fagioli, tortilla cotta al forno, mais tostato, ch\u00eda, amaranto e miele venivano mescolati per creare il \"pinolli\". Il mais tostato e ridotto in polvere era molto usato dai viaggiatori, soprattutto commercianti, che, mescolandolo con acqua, potevano ottenere pasti istantanei lungo la strada, una specie di cibo liofilizzato.\nCacao.\nIl cacao aveva un grandissimo valore simbolico. Si tratta di un lusso raro, essendo un prodotto che andava importato non crescendo sul suolo dell'impero azteco. Non esistono descrizioni dettagliate di come si preparasse il cacao solido, ma vi sono molte allusioni al fatto che venisse mangiato in questa forma. I chicchi di cacao erano tra le pi\u00f9 preziose derrate, e potevano venire usati come forma di pagamento, nonostante gli venisse riconosciuto un valore basso; 80-100 chicchi permettevano di acquistare un piccolo mantello e una canoa piena di acqua fresca se si abitava nella parte salata dei laghi che circondavano Tenochtitl\u00e1n. Proprio per questo i chicchi venivano spesso contraffatti riempiendo i gusci vuoti con terra o fango.\nIl cacao veniva spesso bevuto sotto forma di \"xocoatl\" (\"acqua amara\", termine da cui deriva la parola cioccolato) e rappresentava la bevanda di guerrieri e nobili. Era considerata un tale inebriante da dover essere bevuta con grande solennit\u00e0 e seriet\u00e0, tanto da venire descritta dallo storico spagnolo Sahag\u00fan come \"da non bere con leggerezza\". Il cioccolato poteva venir preparato in molti modi, e molti di questi comprendevano il fatto di miscelare acqua calda o tiepida con chicchi tostati e pestati, mais e molte spezie quali peperoncino, miele, vaniglia e altre spezie. Gli ingredienti venivano miscelati e battuti con un pestello o aerati facendo saltare il cioccolato da un piatto a un altro. Se il cacao era di alta qualit\u00e0 il procedimento creava molta schiuma. La schiuma poteva essere messa da parte, e la bevanda di nuovo scossa per produrre altra schiuma da mettere sulla bevanda prima di servirla.\nDieta.\nGli Aztechi ponevano l'accento sulla moderazione in ogni aspetto della vita. Scrittori e storici europei erano spesso stupiti dal modo in cui percepivano un'esemplare frugalit\u00e0, semplicit\u00e0 e moderazione. Juan de Palafox y Mendoza, vescovo di Puebla e vicer\u00e9 della Nuova Spagna nel 1640, scrisse:\nDigiuno.\nIl significato principale del digiuno azteco era quello di astenersi dall'uso di sale e peperoncino, e tutti i membri della societ\u00e0 praticavano il digiuno con una qualche intensit\u00e0. Non esistevano eccezioni al digiuno, cosa che stup\u00ec i primi europei che entrarono in contatto con loro. Essendo il digiuno gi\u00e0 comune in Europa, esistevano eccezioni permanenti per le donne e per i bambini, i malati, i deboli e i vecchi. Prima della cerimonia del Nuovo Fuoco, che cadeva ogni 52 anni, alcuni sacerdoti digiunavano per un intero anno; gli altri sacerdoti per 80 giorni, e i nobili per 8. Anche il popolo partecipava al digiuno, ma in modo meno rigoroso. A Tehuac\u00e1n c'era un gruppo di digiunanti permanenti. Oltre ai vari rigori ascetici come il sonno su un cuscino di pietra, digiunavano per periodi di quattro anni mangiando solo una tortilla di 50 grammi al giorno. L'unica tregua era ogni 20 giorni, quando gli si permetteva di mangiare tutto quello che volevano.\nAnche dai re come Montezuma ci si aspettava la diminuzione dei lussi e l'abbassamento del tenore di vita, e lo facevano con molta convinzione e sforzi. Durante il digiuno dovevano astenersi dal sesso con le donne e dovevano mangiare solo torte di \"michihuauhtli\" e semi di amaranto o chenopodio. Anche il cioccolato dei signori era sostituito da acqua mista a farina di fagioli. Questa usanza era in contrasto con i fasti di molti nobili europei e degli uomini del clero che, nonostante l'obbligo religioso di sostituire la carne con il pesce, non rinunciavano ai lussi.\nCannibalismo.\nGli Aztechi praticavano un cannibalismo rituale. Le vittime, solitamente prigionieri di guerra, venivano sacrificate sopra a templi o piramidi estraendone il cuore. I corpi venivano poi buttati di sotto dove venivano smembrati. I pezzi erano quindi distribuiti alla classe superiore, composta per buona parte da guerrieri e sacerdoti. La carne veniva consumata sotto forma di stufato insaporito con il sale e mangiato con tortilla di mais, ma senza l'onnipresente chili. Alla fine del 1970 l'antropologo Michael Harner ipotizz\u00f2 che gli Aztechi facevano ricorso a cannibalismo in grande scala, utilizzandolo per assumere le proteine di cui la loro dieta era carente. Questa idea prese piede tra alcuni studiosi, ma si dimostr\u00f2 che era basata su ipotesi infondate circa gli usi alimentari, l'agricoltura e la demografia, rendendolo uno scenario altamente improbabile."}
{"id": "2123071", "revid": "79855006", "url": "https://it.wikipedia.org/wiki?curid=2123071", "title": "Botulismo infantile", "text": "Il botulismo infantile \u00e8 un'intossicazione da botulino riscontrata in bambini dai 0 ai 12 mesi di et\u00e0. Consiste nell'ingestione delle spore di Clostridium botulinum, che germinando nell'intestino liberano la tossina botulinica.\nLa malattia si manifesta negli infanti perch\u00e9, in proporzione al peso corporeo, la quantit\u00e0 di tossina necessaria a scatenare il botulismo \u00e8 esigua. \nUno degli alimenti principalmente incriminato \u00e8 stato il miele fatto in casa, perch\u00e9 non controllato come quello industriale.\nLa malattia si manifesta con una paralisi generale del corpo. Gi\u00e0 ai primi sintomi bisogna iniziare una terapia con antitossine, in quanto una paralisi respiratoria porterebbe alla morte per soffocamento del bambino."}
{"id": "2123075", "revid": "1149807", "url": "https://it.wikipedia.org/wiki?curid=2123075", "title": "Op\u00e9ra-ballet", "text": "L'op\u00e9ra-ballet \u00e8 un genere di spettacolo teatrale che ha avuto origine e diffusione in Francia tra la fine del XVII e l'inizio del XVIII secolo. Generi simili preesistenti da cui questa forma ha avuto emanazione sono stati la \"trag\u00e9die-ballet,\" la \"com\u00e9die ballet\" e la \"trag\u00e9die en musique.\"\nEra caratterizzato dall'alternarsi di parti cantate e numeri danzati, vista l'imperante moda dell'epoca. L'argomento espresso nel titolo dell'opera forniva un filo conduttore comune, spesso estremamente tenue, ai vari atti, denominati \"entr\u00e9es\", i cui soggetti erano quindi diversi fra loro, cos\u00ec come i personaggi.\nI pi\u00f9 importanti autori di cui abbiamo testimonianza sono: Pascal Colasse con \"Les Saisons\" (1695), Andr\u00e9 Campra con \"L'Europe galante\" (1697) e \"Les Festes v\u00e9nitiennes\" (1710), Henri Desmarets con \"Les f\u00eates galantes\" (1698), Jean-Philippe Rameau con \"Les Indes galantes\" (1735) e \"Les Surprises de l'Amour\" (1748). Anche Jean-Jacques Rousseau compose un'op\u00e9ra-ballet, intitolata \"Le Muse galanti\", di cui oggi ci rimane solo il primo atto."}
{"id": "2123078", "revid": "101283087", "url": "https://it.wikipedia.org/wiki?curid=2123078", "title": "Romulus (Nevio)", "text": "Il Romulus (\"Romolo\") o Lupus (\"La lupa\") \u00e8 una tragedia \"praetexta\" del tragediografo e commediografo latino Gneo Nevio, iniziatore del genere stesso della \"praetexta\". Di essa rimane un numero particolarmente ridotto di frammenti, due frasi e due singole parole, che non permettono di ricostruirne, neppure approssimativamente, la trama.\nL'opera trattava del mito delle origini di Roma, narrando i principali eventi collegati alla fondazione della citt\u00e0: tra essi figurava la prima rielaborazione del mito di Romolo e Remo e della lupa che li avrebbe allattati.\nTrama.\nDal mito di Romolo e Remo \u00e8 possibile ipotizzare una trama. I bambini Romolo e Remo, figli di Rea Silvia, vengono abbandonati sul Tevere a causa della crudelt\u00e0 di Amulio, che ha scoperto il rapporto adultero della donna con il dio Marte. Trovati ed allattati da una lupa, Remo e Romolo crescono grandi a forti e con l'aiuto degli Dei acquisiscono anche la conoscenza degli uomini. Raggiuntala maturit\u00e0, Romolo ha intenzione di fondare una citt\u00e0 sul posto dove \u00e8 cresciuto assieme a Remo. Infatti soltanto qualche capanna popola lo spazio con sette grandi colline. Romolo dunque inizia a tracciare lo spazio sul terreno dove fondare Roma, ma Remo inizia a litigare con lui per la contesa del terreno. Infatti anche lui vorrebbe costruire una citt\u00e0 tutta per s\u00e9, ma lo spazio da lui progettato va a finire nel terreno scelto da Romolo per fondare Roma. Presto i due fratelli litigano e Romolo, essendo pi\u00f9 forte, uccide Remo. Senza curarsi troppo del gesto che ha compiuto, Romolo riprende il proprio lavoro di costruzione."}
{"id": "2123081", "revid": "1649933", "url": "https://it.wikipedia.org/wiki?curid=2123081", "title": "Jiuquan", "text": "Jiuquan (\u9152\u6cc9; pinyin: Ji\u01d4qu\u00e1n) \u00e8 una citt\u00e0-prefettura della Cina nella provincia del Gansu, lungo l'antica Via della seta. \u00c8 una citt\u00e0 abbastanza ricca e dinamica, anche grazie alla presenza nel suo territorio amministrativo del campo petrolifero di Yumen, della celebre oasi di Dunhuang e del cosmodromo di Jiuquan.\nStoria.\nAnche se non vi sono tracce certe relative alla nascita della citt\u00e0, una leggenda molto popolare lega la sua fondazione al generale Huo Qubing, che tra gli anni 140 a.C. e 117 a.C. si ferm\u00f2 qui, dove avrebbe sconfitto i Xiongnu. Per ringraziarlo dei servizi resi, l'imperatore Han Wudi gli invi\u00f2 del vino.\nIl generale volle dividere il dono con tutti i suoi uomini e lo vers\u00f2 in una fontana, cos\u00ec che tutti ne potessero bere. Il nome della citt\u00e0 significa \"fontana del vino\".\nPi\u00f9 probabilmente la citt\u00e0 venne fondata nel IV secolo della nostra era e fu conosciuta con il nome di Suzhou, attualmente il nome del solo quartiere centrale (\u8083\u5dde\u533a, Suzhou Qu). Divenne un centro carovaniero lungo la Via della Seta ed acquis\u00ec importanza per le miniere poste nelle vicinanze.\nAmministrazione.\nJiuquan amministra le seguenti suddivisioni:\nLuoghi d'interesse.\nParco della Fontana del Vino (Jiuquan Gongyuan).\nIl parco si trova nella parte est di Jiuquan e circonda la leggendaria fontana che ha dato il nome alla citt\u00e0. La sorgente d'acqua \u00e8 costituita da un piccolo lago. \nIl parco ha al suo interno numerosi padiglioni, ponti e gallerie.\nTorre del Tamburo e della Campana.\n\u00c8 un padiglione di tre piani, posto nel XIX secolo su un'antica porta della citt\u00e0."}
{"id": "2123086", "revid": "91078", "url": "https://it.wikipedia.org/wiki?curid=2123086", "title": "Renault Sandero", "text": ""}
{"id": "2123087", "revid": "1543377", "url": "https://it.wikipedia.org/wiki?curid=2123087", "title": "Classe Mayak", "text": "Le unit\u00e0 appartenenti alla classe Mayak (progetto 502 secondo la classificazione russa) erano navi AGI che furono utilizzate dalla marina sovietica durante la guerra fredda. Oggi sono state tutte ritirate dal servizio.\nVersioni.\nLe Mayak furono costruite in un gran numero di esemplari. Oltre alla versione AGI, ve ne erano anche alcune modificate per svolgere compiti di addestramento antisommergibile, ed altre attrezzate per rifornire la flotta militare sovietica.\nAGI.\nSi tratta della versione base, costruita in otto unit\u00e0. Le unit\u00e0 vennero frequentemente usate per sorvegliare le varie squadre navali occidentali, attivit\u00e0 detta in gergo \"shadowing\". Conosciuta in Unione Sovietica come progetto 502.\nAddestramento ASW.\nConosciuto in URSS come progetto 502Y, si trattava di un paio di unit\u00e0 che, negli anni ottanta, erano state attrezzate per svolgere missioni di addestramento del personale alla lotta antisommergibile. Il dislocamento era di 1.050 tonnellate, mentre lo scafo era lungo 54,2 metri, largo 9,3 ed alto 3,6. Il motore Diesel da 800\u00a0hp garantiva una velocit\u00e0 massima di 11 nodi, con un'autonomia alla massima velocit\u00e0 di 9.400 miglia. L'equipaggio era composto da 60 unit\u00e0 (cadetti inclusi).\nL'armamento antiaereo era costituito da un impianto binato da 25\u00a0mm, mentre molto vario era quello antisommergibile. In dettaglio, le Mayak erano equipaggiate con quattro RBU-1200, altrettanti tubi lanciasiluri da 400\u00a0mm e due lanciatori di cariche di profondit\u00e0. Il radar imbarcato era uno Spin Trough da ricerca. In Unione Sovietica erano classificate come US.\nRifornimento.\nSi trattava di navi attrezzate per svolgere missioni di rifornimento alla flotta. Tali unit\u00e0 erano state convertite a tale utilizzo tra il 1971 ed il 1976. Le prestazioni erano praticamente le stesse della versione da addestramento, ma non era previsto armamento a bordo e l'equipaggio era decisamente inferiore (30 elementi). Tali navi erano caratterizzate da piccole sovrastrutture, ed erano equipaggiate con celle frigorifere. In Unione Sovietica erano classificate VTR."}
{"id": "2123088", "revid": "339392", "url": "https://it.wikipedia.org/wiki?curid=2123088", "title": "Musiche di BLEACH", "text": ""}
{"id": "2123091", "revid": "111325", "url": "https://it.wikipedia.org/wiki?curid=2123091", "title": "Capitoli di BLEACH", "text": ""}
{"id": "2123093", "revid": "287204", "url": "https://it.wikipedia.org/wiki?curid=2123093", "title": "Tini (popolo)", "text": "I Tini erano una trib\u00f9 del popolo dei traci che viveva nel sud-est della Tracia, sulle pendici meridionali del massiccio della Strand\u017ea. Secondo Erodoto, Senofonte e Strabone, all'inizio del VIII\u00b0 secolo a.C., insieme ai Bitini, migrarono in Tinia e Bitinia, regioni dell'Anatolia.\nFacevano parte dei popoli sottomessi al regno di Lidia al tempo di Creso.\nSenofonte racconta che, dopo la migrazione verso la Tinia e la Bitinia insieme ai Bitini nell'VIII secolo a.C., la parte dei tini rimasta sub\u00ec una sottomissione da parte del re degli Odrisi Seute II che organizz\u00f2, tra il 405 a.C. e il 383 a.C., un esercito di diecimila truppe, perch\u00e9 anni prima avevano sconfitto Teres I, l'antenato di Seutes. I tini furono attaccati durante la notte, presi alla sprovvista furono sconfitti, una parte della popolazione fugg\u00ec, invece un'altra parte venne uccisa o fatta prigionieri. Senofonte dice anche, che vivevano di guerra, combattendo soprattutto di notte. Si racconta che i soldati avessero i capelli lunghi e che erano famosi per la bellezza del viso. I tini si univano spesso ai ranghi degli eserciti organizzati come mercenari o volontari. Dalla sua testimonianza, si nota come i tini e i greci ebbero spesso contatti, in particolare racconta che una volta i tini organizzano un agguato ai greci, ferendoli con le frecce.\nErano circondato da vari popoli, a nord i Sialeti, a ovest gli Odrisi.\nLe citt\u00e0 principali conosciute di questo regno erano:\n-Salmydessos (ora K\u0131y\u0131k\u00f6y), la capitale;\n-Thynia, vicino all'attuale Demirk\u00f6y.\nCome per il resto dei traci, non sono pervenuti a noi moltissime opere artistiche, ma possiamo ipotizzare come per molte altre trib\u00f9 che avevano raggiunto un buon livello di sviluppo nell'artigianato. Non conoscevano la scrittura.\nEtimologia del nome.\nI primi coloni greci li chiamarono '\"Thyni\"' . Il significato del loro nome non \u00e8 ancora chiaro, probabilmente deriva dal greco antico \"\u03b8\u03cd\u03bd\u03bd\u03bf\u03c2\" (= tonno ), a causa dell'abbondanza di questa specie nelle acque circostanti al loro territorio."}
{"id": "2123095", "revid": "287204", "url": "https://it.wikipedia.org/wiki?curid=2123095", "title": "Composizioni di Olivier Messiaen", "text": "Lista delle composizioni di Olivier Messiaen, ordinate per data di composizione. Non esiste un catalogo ufficiale delle opere di Messiaen, ma lo stesso compositore ne redasse un elenco nel libro intervista con Claude Samuel. Da tale elenco sono eliminate tutte quelle opere che secondo l'autore stesso non erano degne di comparirvi, essenzialmente opere giovanili e abbozzi scoperti dopo la sua morte. Per completezza nell'elenco che segue vengono riportate tutte le opere note di Messiaen, comprese quelle andate perdute ma di cui si conoscono documenti che ne testimonino l'esistenza. I brani che non compaiono nel catalogo di Samuel sono seguiti da un asterisco tra parentesi. Il luogo di composizione fa riferimento al luogo in cui \u00e8 stata ultimata l'opera salvo dove differentemente indicato. Per le composizioni per orchestra pubblicate si riporta l'organico completo utilizzando lo schema seguente: \"flauti\".\"oboi\".\"clarinetti\".\"fagotti\";\"corni\".\"trombe\".\"tromboni\".\"tuba\";\"altri strumenti, solisti e percussioni\";\"primi violini\".\"secondi violini\".\"viole\".\"violoncelli\".\"contrabbassi\".\nAnni 1920.\nI. \"\u00c9p\u00eetre \u00e0 ses amis\" II. \"Ballade des pendus\" \nBrano per orchestra composto a Parigi nel 1928 per il corso di composizione di Paul Dukas. Inedito. Non sono noti particolari sulla prima esecuzione.\nBrano per organo composto a Parigi nel 1928 per il corso d'organo di Marcel Dupr\u00e9. Inedito. Non sono noti particolari sulla prima esecuzione.\n\"M\u00e9ditation pour la f\u00eate du Saint-Sacrement, pour orgue\"\nI. \"La colombe\" II. \"Chant d'extase dans un paysage triste\" III. \"Le nombre l\u00e9ger\" IV. \"Instants d\u00e9funts\" V. \"Les sons impalpables du r\u00eave\" VI. \"Cloches d'angoisses et larmes d'adieu\" VII. \"Plainte calme\" VIII. \"Un reflet dans le vent\"\n\"Essai sur la vie terrestre et l'\u00c9ternit\u00e9 bienheureuse\"\nAnni 1930.\nI. \"Pourquoi\" II. \"Le Sourire\" III. \"La Fianc\u00e9e perdue\"\n\"M\u00e9ditation symphonique pour orchestre\" \nI. \"La Croix\" II. \"Le P\u00e9ch\u00e9e\" III. \"L'Eucharistie\" \n\"Vif\" - \"Mod\u00e9r\u00e9\" - \"Vif\" - \"Lent\" \n\"Mod\u00e9r\u00e9\" - \"Presque lent\" - \"Mod\u00e9r\u00e9\" - \"Tr\u00e8s mod\u00e9r\u00e9\"\nI. Kyrie II. Gloria III. Credo IV. Sanctus V. Agnus\n\"Quatre m\u00e9ditations symphoniques pour orchestre\" \nI. \"Majest\u00e9 du Christ demandant sa gloire \u00e0 son P\u00e8re\" II. \"All\u00e9luias sereins d'une \u00e2me qui d\u00e9sire le ciel\" III. \"All\u00e9luia sur la trompette, All\u00e9luia sur la cymbale\" IV. \"Pri\u00e8re du Christ montant vers son P\u00e8re\"\n\"Quatre m\u00e9ditations symphoniques, deuxi\u00e8me version pour orgue \" \nI. \"Majest\u00e9 du Christ demandant sa gloire \u00e0 son P\u00e8re\" II. \"All\u00e9luias sereins d'une \u00e2me qui d\u00e9sire le ciel\" III. \"Transports de joie d'un \u00e2me devant la gloire du Christ qui est la sienne\" IV. \"Pri\u00e8re du Christ montant vers son P\u00e8re\"\n\"en cl\u00e9 de sol, avec accompagnement de piano\"\n\"Neuf m\u00e9ditation pour orgue\" \nI. \"La Vierge et l'Enfant\" II. \"Les Bergers\" III. \"Desseins Eternels\" IV. \"Le Verbe\" V. \"Les Enfants de Dieu\" VI. \"Les Anges\" VII. \"J\u00e9sus accepte la souffrance\" VIII. \"Les Mages\" IX. \"Dieu parmi nous\" \n1\u00b0 libro: I. \"Action de gr\u00e2ces\" II. \"Paysage\" III. \"La Maison\" IV. \"Epouvante\" 2\u00b0 libro: V. \"L'\u00e9pouse\" VI. \"Ta voix\" VII. \"Les deux guerriers\" VIII. \"Le collier\" IX. \"Pri\u00e8re exauc\u00e9e\" \n1\u00b0 libro: I. \"Action de gr\u00e2ces\" II. \"Paysage\" III. \"La Maison\" IV. \"Epouvante\" 2\u00b0 libro: V. \"L'\u00e9pouse\" VI. \"Ta voix\" VII. \"Les deux guerriers\" VIII. \"Le collier\" IX. \"Pri\u00e8re exauc\u00e9e\" \n\"Motet au Saint-Sacrement pour ch\u0153ur \u00e0 quatre voix mixtes ou quatre solistes (avec accompagnement d'orgue ad libitum)\"\n\"pour six ondes Martenot\"\n\"pour une onde Martenot seule\"\n\"Six m\u00e9lodies pour soprano et piano\" \nI. \"Bail avec Mi (pour ma femme)\" II. \"Antienne du silence (pour le jour des Anges gardiens)\" III. \"Danse du B\u00e9b\u00e9-Pilule (pour mon petit Pascal)\" IV. \"Arc-en-ciel d'innocence (pour mon petit Pascal)\" V. \"Minuit pile et face (pour la Mort)\" VI. \"R\u00e9surrection (pour le jour de P\u00e2ques)\"\nI. Melodia, nello stile di Monteverdi II. Melodia, nello stile di un \"passepied\" di Rameau III. Basso continuo, nello stile dei corali di Bach IV. Basso continuo, nello stile di un preludio di Bach V. Basso continuo, nello stile delle sonate in trio per organo di Bach VI. Melodia, nello stile di Gluck VII. Basso continuo, nello stile dei quartetti per archi di Mozart VIII. Melodia, nello stile dei quartetti per archi di Mozart IX. Basso continuo, nello stile di Schumann X. Melodia, nello stile dei canoni di Franck XI. Basso continuo, nello stile di Schumann e Lalo XII. Melodia, nello stile di Chabrier e Massenet XIII. Basso continuo, nello stile della siciliana di Faur\u00e9 XIV. Melodia, in uno stile ibrido tra Schumann, Faur\u00e9 e Albeniz XV. Melodia, nello stile di Franck e Debussy XVI. Melodia, nello stile di Massenet e Debussy XVII. Melodia, nello stile di Chabrier e Debussy XVIII. Melodia, nello stile del \"Pell\u00e9as et M\u00e9lisande\" di Debussy XIX. Melodia a cinque voci, nello stile di Ravel XX. Melodia, nello stile delle cantilene indiane.\n\"Sept Visions br\u00e8ves de la Vie des Ressuscit\u00e9s pour orgue\"\nI. \"Subtilit\u00e9 des Corps Glorieux\" II. \"Les Eaux de la Gr\u00e2ce\" III. \"L'Ange aux parfums\" IV. \"Combat de Mort et de la Vie\" V. \"Force et agilit\u00e9 des Corps Glorieux\" VI. \"Joie et clart\u00e9 des Corps Glorieux\" VII. \"Le Myst\u00e8re de la Sainte-Trinit\u00e9\"\nAnni 1940.\n\"pour violon, clarinette en si b\u00e9mol, violoncelle et piano\"\nI. \"Liturgie de cristal\" II. \"Vocalise, pour l'Ange qui annonce la fin du Temps\" III. \"Ab\u00eeme des oiseaux\" IV. \"Interm\u00e8de\" V. \"Louange \u00e0 l'\u00c9ternit\u00e9 de J\u00e9sus\" VI. \"Danse de la fureur, pour les sept trompettes\" VII. \"Fouillis d'arcs-en-ciel, pour l'Ange qui annonce la fin du Temps\" VIII. \"Louange \u00e0 l'Immortalit\u00e9 de J\u00e9sus\"\n\"pour grand ch\u0153ur et petit ch\u0153ur mixtes, a cappella\"\nI. \"Te Deum\" II. \"Improp\u00e8res\"\n\"(Dieu est innocent) pour une onde Martenot seule\"\n\"pour deux piano\"\nI. \"Amen de la Cr\u00e9ation\" II. \"Amen des \u00e9toiles, de la plan\u00e8te \u00e0 l'anneau\" III. \"Amen de l'Agonie de J\u00e9sus\" IV. \"Amen du D\u00e9sir\" V. \"Amen des Anges, des Saints, du chant des oiseaux\" VI. \"Amen du Jugement\" VII. \"Amen de la Consommation\" \n\"pour piano\" \n\"pour piano solo, onde Martenot solo, c\u00e9lesta, vibraphone, batterie, ch\u0153ur de voix de femmes \u00e0 l'unisson, et orchestre \u00e0 cordes\"\nI. \"Antienne de la Conversation int\u00e9rieure (Dieu pr\u00e9sent en nous...)\"\nII. \"S\u00e9quence du Verbe, Cantique Divin (Dieu pr\u00e9sent en lui-m\u00eame...)\"\nIII. \"Psalmodie de l'Ubiquit\u00e9 par Amour (Dieu pr\u00e9sent en toutes choses...)\"\n\"pour piano\"\nI. \"Regard du P\u00e8re\" II. \"Regard de l'Etoile\" III. \"L'\u00c9change\" IV. \"Regard de la Vierge\" V. \"Regard du Fils sur le Fils\" VI. \"Par Lui tout \u00e0 \u00e9t\u00e9 fait\" VII. \"Regard de la Croix\" VIII. \"Regard des Hauteurs\" IX. \"Regard du Temps\" X. \"Regard de l'esprit de Joie\" XI. \"Premi\u00e8re communion de la Vierge\" XII. \"La Parole toute-puissante\" XIII. \"No\u00ebl\" XIV. \"Regard des Anges\" XV. \"Le Baiser de l'Enfant-J\u00e9sus\" XVI. \"Regard des Proph\u00e8tes, des Bergers et des Mages\" XVII. \"Regard du Silence\" XVIII. \"Regard de l'Onction terrible\" XIX. \"Je dors, mais mon coeur veille\" XX. \"Regard de l'Eglise d'Amour\"\n\"musique de sc\u00e8ne, pour orgue\"\n\"Chant d'Amour et de Mort, pour soprano et piano\"\nI. \"La ville qui dormait, toi\" II. \"Bonjour toi, colombe verte\" III. \"Montagnes\" IV. \"Doundou tchil\" V. \"L'amour de Piroutcha\" VI. \"R\u00e9p\u00e9tition plan\u00e8taire\" VII. \"Adieu\" VIII. \"Syllabes\" IX. \"L'escalier redit, gestes du soleil\" X. \"Amour oiseau d'\u00e9toile\" XI. \"Katchikatchi les \u00e9toiles\" XII. \"Dans le noir\"\n\"pour ch\u0153ur et orchestre\"\n\"pour piano principal et grand orchestre\"\nI. \"Introduction\" II. \"Chant d'Amour 1\" III. \"Turangal\u00eela 1\" IV. \"Chant d'Amour 2\" V. \"Joie du Sang des \u00c9toiles\" VI. \"Jardin du sommeil d'Amour\" VII. \"Turangal\u00eela 2\" VIII. \"D\u00e9veloppement de l'Amour\" IX. \"Turangal\u00eela 3\" X. \"Final\" \n\"pour douze voix mixtes\"\nI. \"hayo kapritama la li la li la li la ssar\u00e9no\" II. \"ma premi\u00e8re fois terre terre l'\u00e9ventail d\u00e9ploy\u00e9\" III. \"ma robe d'amour mon amour ma prison d'amour\" IV. \"Niokham\u00e2 palalan(e)sou-k\u00ee mon bouquet tout d\u00e9fait rayonne\" V. \"mayoma kalimolimo mayoma kalimolimo\"\nAnni 1950.\n\"pour piano\"\nI. \"Iles de Feu I\" II. \"Mode de Valeurs et d'Intensit\u00e9s\" III. \"Neumes rythmiques\" IV. \"Iles de Feu II\"\n\"pour orgue\"\nI. \"Entr\u00e9e (Les langues de feu)\" II. \"Offertoire (Les choses visibles et invisibles)\" III. \"Cons\u00e9cration (Le don de Sagesse)\" IV. \"Communion (Les oiseaux et les sources)\" V. \"Sortie (Le vent de l'Esprit)\"\n\"Sept pi\u00e8ces pour orgue\"\nI. \"Reprises par interversion\" II. \"Pi\u00e8ce en trio (Pour le dimanche de la Sainte-Trinit\u00e9)\" III. \"Les Mains de l'ab\u00eeme (Pour les Temps de P\u00e9nitence)\" IV. \"Chants d'oiseaux (Pour le Temps Pascal)\" V. \"Pi\u00e8ce en trio (Pour le dimanche de la Sainte-Trinit\u00e9)\" VI. \"Les Yeux dans les roues (Pour le dimanche de la Pentec\u00f4te)\" VII. \"Soixante-Quatre dur\u00e9es\" \n\"pour fl\u00fbte et piano\"\n\"pour bande magn\u00e9tique\"\n\"Hommage a Jean Gallon\"\n\"pour piano solo et orchestre\"\n\"pour piano solo et petite orchestre\"\n\"pour piano. Chants d'oiseaux des provinces de France. Chaque soliste est pr\u00e9sent\u00e9 dans son habitat, entour\u00e9 de son paysage, et des chants des autres oiseaux qui affectionnent la m\u00eame region.\"\nI libro: I. \"Le Chocard des Alpes\" II. \"Le Loriot\" III. \"Le Merle bleu\"\nII libro: IV. \"Le Traquet stapazin\"\nIII libro: V. \"La Chouette hulotte\" VI. \"L'Alouette lulu\"\nIV libro: VII. \"La Rousserolle effarvatte\"\nV libro: VIII. \"L'Alouette calandrelle\" IX. \"La Bouscarle\"\nVI libro: X. \"Le Merle de roche\"\nVII libro: XI. \"La Buse variable\" XII. \"Le Traquet rieur\" XIII. \"Le Courlis cendr\u00e9\" \n\"pour grand orchestre\"\n\"Introduction\" - \"Strophe I\" - \"Antistrophe I\" - \"Strophe II\" - \"Antistrophe II\" - \"Epode\" - \"Coda\" \nAnni 1960.\n\"pour orgue\"\n\"esquisses japonaises pour piano et petit orchestre \"\nI. \"Introduction\" II. \"Le Parc de Nara et les lanternes de pierre\" III. \"Yamanaka-Cadenza\" IV. \"Gagaku\" V. \"Miyajima et le torii dans la mer\" VI. \"Les oiseaux de Karuizawa\" VII. \"Coda\" \n\"pour orgue\"\n\"pour piano solo, 3 clarinettes, 3 xylos, orchestre de cuivre, et percussions m\u00e9talliques\"\n\"pour piano\"\n\"pour orchestre de bois, cuivres et percussions m\u00e9talliques\"\nI. \"Des profondeurs de l'ab\u00eeme, je crie vers toi, Seigneur: Seigneur, \u00e9coute ma voix !\" II. \"Le Christ, ressuscit\u00e9 des morts, ne meurt plus; la mort n'a plus sur lui d'empire\" III. \"L'heure vient o\u00f9 les morts entendront la voix du Fils de Dieu...\" IV. \"Ils ressusciteront, glorieux, avec un nom nouveau - dans le concert joyeux des \u00e9toiles et les acclamations des fils du ciel\" V. \"Et j'entendis la voix d'une foule immense...\"\n\"pour choeur mixte, sept solistes instrumentaux, et une tr\u00e8s grand orchestre\" \nI settenario: I. \"R\u00e9cit \u00e9vang\u00e9lique\" II. \"Configuratum corpori claritatis suae. M\u00e9ditation\" III. \"Christus Jesus, splendor Patris\" IV. \"R\u00e9cit \u00e9vang\u00e9lique\" V. \"Quam dilecta tabernacula tua\" VI. \"Candor est lucis aeternae\" VII. \"Choral de la Sainte Montagne\" \nII settenario: VIII. \"R\u00e9cit \u00e9vang\u00e9lique\" IX. \"Perfecte conscius illius perfectae generationis\" X. \"Adoptionem filiorum perfectam\" XI. \"R\u00e9cit \u00e9vang\u00e9lique\" XII. \"Terribilis est locus iste\" XIV. \"Tota Trinitas apparuit\" XV. \"Choral de la Lumi\u00e8re de Gloire\" \n\"pour orgue\"\nI. \"Le P\u00e8re inengendr\u00e9\" II. \"La Saintet\u00e9 de J\u00e9sus Christ\" III. \"La relation r\u00e9elle en Dieu et r\u00e9ellement identique \u00e0 l essence\" IV. \"Je suis, Je suis!\" V. \"Dieu est immense, \u00e9ternel, immuable - Le Souffle de l'Esprit - Dieu est Amour\" VI. \"Le Fils, Verbe et Lumi\u00e8re\" VII. \"Le P\u00e8re et le Fils aiment par le Saint-Esprit eux-m\u00eames et nous\" VIII. \"Dieu est simple\" IX. \"Je suis Celui qui suis\" \nAnni 1970.\n1. \"Le d\u00e9sert\" 2. \"Les orioles\" 3. \"Ce qui est \u00e9crit sur les \u00e9toiles\" 4. \"Le cossyphe d'Heuglin\" 5. \"Cedar Breaks et le don de crainte\" 6. \"Appel interstellaire\" 7. \"Bryce Canyon et les rochers rouge-orange\" 8. \"Les ressucit\u00e9s et le chant de l'\u00e9toile Aldebaran\" 9. \"Le moquer polyglotte\" 10. \"La grive des bois\" 11. \"Omao, leiothrix, elapaio, shama\" 12. \"Zion Park et la cit\u00e9 c\u00e9leste\"\n\"Op\u00e9ra en 3 actes et 8 tableaux, pour 7 chanteurs solistes, choeur mixte et tr\u00e8s grand orchestre\"\nI atto: \"La Croix\" - \"Les Laudes\" - \"Le Baiser aux L\u00e9preux\"\nII atto: \"L'Ange voyageur\" - \"L'Ange musicien\" - \"Le Pr\u00eache au oiseaux\"\nIII atto: \"Les Stigmates\" - \"La Mort et la nouvelle vie\"\nAnni 1980.\n\"pour orgue\"\nI. \"Adoro te\" II. \"La Source de Vie\" III. \"Le Dieu cach\u00e9\" IV. \"Acte de Foi\" V. \"Puer natus est nobis\" VI. \"La manne et le Pain de Vie\" VII. \"Les ressuscit\u00e9s et la lumi\u00e8re de Vie\" VIII. \"Institution de l'Eucharistie\" IX. \"Les t\u00e9n\u00e8bres\" X. \"La R\u00e9surrection du Christ\" XI. \"L'apparition du Christ ressuscit\u00e9 \u00e0 Marie-Madeleine\" XII. \"La Transsubstantiation\" XIII. \"Les deux murailles d'eau\" XIV. \"Pri\u00e8re avant la communion\" XV. \"La joie de la gr\u00e2ce\" XVI. \"Pri\u00e8re apr\u00e8s la communion\" XVII. \"La Pr\u00e9sence multipli\u00e9e\" XVIII. \"Offrande et Alleluia final\"\n\"pour piano\"\nI. \"Le Rouge-gorge\" II. \"Le Merle noir\" III. \"Le Rouge-gorge\" IV. \"La Grive musicienne\" V. \"Le Rouge-gorge\" VI. \"L'Alouette des champs\" \n\"pour clarinette et piano\" \n\"pour piano et petit orchestre\"\n\"Introduction\" - \"Premi\u00e8re cadenza\" - \"Deuxi\u00e8me cadenza\" - \"Troisi\u00e8me cadenza\" - \"Coda\" - \"Choral\"\n\"pour piano et petit orchestre\" \n\"pour orchestre\"\n\"pour tr\u00e8s grande orchestre\"\nI. \"Apparition du Christ glorieux\" II. \"La Constellation du Sagittaire\" III. \"L'Oiseau-lyre et la Ville-fianc\u00e9e\" IV. \"Les \u00c9lus marqu\u00e9s du sceau\" V. \"Demeurer dans l'Amour\" VI. \"Les Sept Anges aux sept trompettes\" VII. \"Et Dieu essuiera toutes larmes de leurs yeux\" VIII. \"Les \u00c9toiles et la Gloire\" IX. \"Plusieurs Oiseaux des arbres de Vie\" X. \"Le Chemin de l'Invisible\" XI. \"Le Christ, lumi\u00e8re du Paradis\"\nAnni 1990.\n\"pour fl\u00fbte solo, hautbois solo, violoncelle solo, piano solo et orchestre\"\nI. \"Entr\u00e9e\" II. \"Vocalise\" III. \"Cadenza\" IV. \"Rondeau\" \nSenza data.\n\"Presque lent et berceur\" - \"Lent\" - \"Bien mod\u00e9r\u00e9\" - \"Lent\""}
{"id": "2123097", "revid": "767487", "url": "https://it.wikipedia.org/wiki?curid=2123097", "title": "Pietra artificiale", "text": "La pietra artificiale \u00e8 un materiale edilizio che imita la pietra in elementi decorativi.\nL'uso dei materiali artificiali risale almeno al Rinascimento, quando si tentava di creare decorazioni plastico-architettoniche pi\u00f9 resistenti e a minor prezzo. Tipico era l'uso di stucchi imitanti la pietra modellati su una base (\"ossatura\") in laterizio, molto diffusi nel periodo Barocco e creati con malte di calce aerea.\nA fine dell'Ottocento le malte cementizie ebbero un vero e proprio picco di utilizzo in architettura, divenendo pi\u00f9 usate della pietra stessa ad esempio nelle decorazioni dei palazzi civili, soprattutto nel casi di bugnati che coprivano ampie superfici. Tra i vantaggi c'erano la possibilit\u00e0 di creare elementi pi\u00f9 sporgenti, la possibilit\u00e0 di colorare la malta in fase di lavorazione (e non tinteggiarla dopo la stesura, risparmiando tempo e migliorando la durata futura), per una maggiore resistenza al degrado e un costo inferiore a quello del materiale lapideo.\nLe formule per la preparazione delle malte \"plastiche\" con cementi e calce sono innumerevoli e spesso venivano gelosamente custodite dalle famiglie artigiane.\nL'uso nel restauro architettonico in Italia risale all'incirca ai primi del Novecento. Talvolta i reintegri sono cos\u00ec ben fatti da essere difficilmente riconoscibili dalla pietra vera, richiedendo una serie di verifiche (dal controllo delle eventuali rotture che permettano di vedere lo strato inferiore, alla verifica della presenza o meno di giunti e alla ricerca di crettature tipiche dei ritiri della malta)."}
{"id": "2123105", "revid": "438678", "url": "https://it.wikipedia.org/wiki?curid=2123105", "title": "Vado a vivere da solo", "text": "Vado a vivere da solo \u00e8 un film del 1982 diretto da Marco Risi. Primo film come regista di Risi, \u00e8 anche il primo in cui Jerry Cal\u00e0 riveste un ruolo da protagonista.\nTrama.\nGiacomo, chiamato \"Giacomino\" per i genitori iperprotettivi, \u00e8 un ventiseienne milanese studente fuoricorso di architettura. Al suo compleanno mamma e pap\u00e0 gli promettono qualunque cosa e lui, colta la palla al balzo, chiede loro i soldi necessari per poter andare a vivere da solo e rendersi finalmente indipendente. I genitori, dopo molte resistenze soprattutto da parte della madre, decidono alla fine di accontentarlo. Affitta allora un loft malconcio, all'ultimo piano di un palazzone senza ascensore, e lo arreda con mobili di seconda mano, ma con un tocco spiccato di originalit\u00e0 ispirata al gusto kitsch. Inizia da quel momento la sua avventura da scapolo gaudente, ma deve purtroppo sopportare le visite \"pedagogiche\" dell'invadente signor Giuseppe, quarantasettenne ex vicino di casa cacciato dalla moglie e che finisce per venire ad abitare da lui.\nQuesti una sera riesce a condurre nell'appartamento due belle ragazze appena conosciute, Pina e Dina, che per\u00f2 si rivelano essere due rapinatrici. Presto quest'effimera vita fatta di tentativi di seduzione andati male viene rotta dall'arrivo di Fran\u00e7oise, amica del proprietario di casa, bella ed ingenua francese alla ricerca dell'uomo giusto, che inizialmente non si accorge dei sentimenti che Giacomino prova per lei e che tenta timidamente di dimostrarle. Le diverse peripezie che il trio attraverser\u00e0 non terminano neanche col matrimonio tra Giacomino e Fran\u00e7oise: il proprietario di casa, galeotto, una volta tornato dal suo soggiorno in India esige imperativo a suo uso l'appartamento. I due novelli sposi andranno perci\u00f2 ad abitare in tenda su una terrazza con vista sul Duomo di Milano.\nDistribuzione.\nIl film \u00e8 stato distribuito nelle sale cinematografiche italiane a partire dal 9 dicembre 1982.\nAccoglienza.\nIncassi.\nIl film guadagn\u00f2 1.070.022.000 di lire e fu il 38\u00ba film pi\u00f9 visto nei cinema italiani nella stagione cinematografica 1982-1983.\nCritica.\nPiacque alla critica che apprezz\u00f2 soprattutto l'interpretazione dell'emergente protagonista Jerry Cal\u00e0, tanto che Daniele Peracco lo paragon\u00f2 agli allora pi\u00f9 noti Carlo Verdone e Massimo Troisi, definendo il suo personaggio anche \"abbastanza ben delineato e, a conti fatti, disincantato, con intorno un contesto umano di giovani parimenti improduttivi\".\nColonna sonora.\nDella colonna sonora del film \u00e8 stato pubblicato solamente il tema omonimo, \"Vado a vivere da solo\", composto a sei mani da Gianni Dinelli, Jerry Cal\u00e0 e Celso Valli, in un 7\" pubblicato nel 1982 dall'etichetta discografica Numero Uno con numero di catalogo ZBN 7303.\nSequel.\nNel 2008 Jerry Cal\u00e0 ha diretto il sequel \"Torno a vivere da solo\"."}
{"id": "2123112", "revid": "62004", "url": "https://it.wikipedia.org/wiki?curid=2123112", "title": "Tijt Augustovi\u010d Sokk", "text": ""}
{"id": "2123113", "revid": "834", "url": "https://it.wikipedia.org/wiki?curid=2123113", "title": "Petro Atl\u00e9tico", "text": ""}
{"id": "2123114", "revid": "767487", "url": "https://it.wikipedia.org/wiki?curid=2123114", "title": "Club Boca Juniors de Cali", "text": "Il Club Boca Juniors de Cali fu una squadra di calcio colombiana che rappresent\u00f2 la citt\u00e0 di Cali dal 1939 fino al suo scioglimento avvenuto nel 1957. Sin dall'inizio adott\u00f2 come uniforme di gioco una maglia identica a quella del Boca Juniors di Buenos Aires.\nIl Boca Juniors de Cali fu una delle squadre protagoniste della cosiddetta epoca d'oro (\"el dorado\") del calcio colombiano. Le sue maggiori rivalit\u00e0 furono con i Millonarios di Bogot\u00e0 e con i concittadini dell'Am\u00e9rica de Cali e del Deportivo Cali.\nStoria.\nFu fondato il 25 settembre 1937 in casa di Miguel Mart\u00ednez e gioc\u00f2 la sua prima partita contro il Yumbo. Nel 1938 vinse il campionato della Valle del Cauca, battendo l'Am\u00e9rica de Cali per 5-0.\nLa sua prima partecipazione nel Campionato di calcio colombiano avvenne nell'anno 1949, torneo che concluse in ottava posizione; l'anno seguente raggiunse il settimo posto e nelle due sue seguenti partecipazioni riusc\u00ec ad ottenere una posizione finale di prestigio diventando vicecampione del torneo nazionale del 1951 e del 1952, in entrambe le occasioni giungendo alle spalle dei Millonarios di Bogot\u00e0. L'anno successivo disput\u00f2 ancora un ottimo torneo raggiungendo il terzo posto finale, successivamente si classific\u00f2 sesta nel torneo del 1954 e quinta nel 1955. Nel 1956 raggiunse ancora una volta il podio finale occupando il terzo posto alla conclusione del torneo. La sua ultima partecipazione avvenne nel 1957 quando, dopo aver disputato un'ottima prima fase del torneo, non si qualific\u00f2 per la finale valida per il titolo.\nInoltre, fu due volte campione della Copa Colombia nelle edizioni del 1951 e del 1952, mentre nell'edizione del 1953 fu vicecampione, sconfitta in finale dai Millonarios.\nLa rinascita.\nNel 1986 la societ\u00e0 fu rifondata dal presidente Hernando \u00c1ngel Monta\u00f1o che la trasform\u00f2 in una scuola calcio giovanile. Attualmente la formazione giovanile partecipa a campionati e tornei di categoria."}
{"id": "2123117", "revid": "247222", "url": "https://it.wikipedia.org/wiki?curid=2123117", "title": "Atlatl", "text": ""}
{"id": "2123118", "revid": "88740", "url": "https://it.wikipedia.org/wiki?curid=2123118", "title": "Kinsey", "text": "Kinsey pu\u00f2 riferirsi a:"}
{"id": "2123119", "revid": "179777", "url": "https://it.wikipedia.org/wiki?curid=2123119", "title": "Lupus (Nevio)", "text": ""}
{"id": "2123122", "revid": "1372005", "url": "https://it.wikipedia.org/wiki?curid=2123122", "title": "Meinardo di Riga", "text": "Venerato come santo dalla chiesa cattolica, nel XII secolo diffuse la fede cattolica nella Livonia, antica regione Baltica che comprendeva l'attuale Lettonia e la parte sud dell'Estonia, fu il primo vescovo della Lettonia, con sede a Ik\u0161\u0137ile (o Uexk\u00fcll).\nAgiografia.\nNon si hanno notizie della sua giovinezza. Era monaco agostiniano della Congregazione dei Canonici Regolari Lateranensi, e si trovava in un convento vicino Segeberg nello Holstein. Forse stimolato dai racconti dei mercanti di Lubecca, che si recavano spesso fra le popolazioni barbare e pagane della Livonia (Livoni, Curi, Letgalli e Semigalli), per acquistare pellicce preziose, Meinardo sent\u00ec la vocazione di andare a propagare la fede cattolica fra quei popoli pagani. Si imbarc\u00f2 allora a Lubecca come cappellano su un mercantile diretto nel golfo di Riga. Giunto col\u00e0, incontr\u00f2 il principe russo Wladimiro di Polotzk e gli chiese il permesso di predicare il Vangelo nella regione.\nAttorno al 1184 inizi\u00f2 la costruzione della prima chiesa della Livonia, a Ik\u0161\u0137ile, sulla riva destra della Dvina Occidentale, venti miglia a est dell'attuale Riga, la chiesa, dedicata alla Vergine Maria, fu costruita in pietra, e difesa da una fortezza per proteggerla dalle incursioni. I Livi cercheranno di distruggere la chiesa tirandola con le corde, ma si accorgeranno che questa \u00e8 troppo solida per le loro usanze. Nel 1186 Meinardo torn\u00f2 in Germania a fare un rapporto della sua opera di apostolato all'arcivescovo Hartwig II di Brema, che lo consacr\u00f2 vescovo dei Livoni. Su richiesta dello stesso Hartwig, il papa Clemente III (\u2020 1191) riconobbe, con un Breve apostolico del 25 sett. 1188, il vescovado di Ik\u0161\u0137ile suffraganeo di Brema.\nPerso l'appoggio del vescovo Hartwig, che era stato cacciato da Brema, Meinardo, gi\u00e0 avanti negli anni, e spesso attaccato dai pagani, avvert\u00ec l'enorme peso della missione che aveva intrapreso. Si rivolse allora direttamente al papa per chiedergli aiuti, il 27 aprile 1191 il papa Celestino III permise all\"'episcopus Livoniae gentis\" di cercare aiuti in Germania. Ma i Livoni, dopo i primi entusiasmi, avevano iniziato a guardare con sospetto i predicatori tedeschi, per cui Meinardo vedendo la grave situazione in cui stava per precipitare la giovane chiesa livone, invi\u00f2 a Roma in cerca di nuovi aiuti il suo collaboratore, il monaco cistercense Teodorico von Treyden. Celestino III allora concesse un'indulgenza a tutti coloro che fossero pronti a partire per dare sostegno alla chiesa della Livonia, e band\u00ec una vera e propria crociata.\nMeinardo per\u00f2 mor\u00ec mentre ancora attendeva questi aiuti, profondamente rattristato per il fallimento della sua opera, l'11 ottobre (secondo altre fonti il 12 aprile o il 14 agosto) 1196.\nIl vescovo Bertoldo Schulte, suo successore, nel 1198 verr\u00e0 ucciso e fatto a pezzi dalla popolazione locale. Per riportare ordine nella regione si dovr\u00e0 attendere Alberto di Buxthoeven, che nel 1199 sar\u00e0 nominato vescovo di Livonia da papa Innocenzo III, fonder\u00e0 Riga nel 1201 e fonder\u00e0 l'Ordine Livoniano (\"Fratres Militiae Christi\") al fine di cristianizzare la regione.\nCulto.\nLe sue reliquie furono traslate nel 1226 dal vescovo Alberto di Buxthoeven nel Duomo di Riga, oggi Cattedrale luterana.\nIl Martirologio romano fissa la memoria liturgica il giorno 11 ottobre. \nIl papa Giovanni Paolo II, l'8 settembre 1993, durante il viaggio pastorale apostolico in Lituania, Lettonia ed Estonia, ha ripristinato ufficialmente il culto del santo proto-vescovo."}
{"id": "2123130", "revid": "767487", "url": "https://it.wikipedia.org/wiki?curid=2123130", "title": "Al Jardine", "text": "Nel 1988 \u00e8 entrato nella Rock and Roll Hall of Fame.\nBiografia.\nNato in Ohio, si trasfer\u00ec con la sua famiglia a San Francisco in California, dove frequentando la scuola superiore conobbe Brian Wilson durante una partita di football americano.\nPartecip\u00f2 suonando il basso alla prima registrazione del gruppo The Beach Boys: \"Surfin\"' del 1961. All'inizio del 1962, ma solo per impegni lavorativi, lasci\u00f2 temporaneamente il gruppo, fu sostituito da David Marks. Richiamato da Brian Wilson nel 1963 per il tour estivo, divenne membro del gruppo a tempo pieno in sostituzione di Marks, rimase nel gruppo per i successivi 35 anni. \nGli venne affidata la chitarra ritmica e l'accompagnamento vocale, fu anche voce principale per alcuni brani come \"Help Me, Rhonda\", \"Christmas Day\", \"Then I Kissed Her\".\nContribu\u00ec anche come compositore seppure in forma ridotta, il suo brano pi\u00f9 famoso fu \"\" presente sull'album \"Holland\" del 1973.\nLasci\u00f2 il gruppo nel 1998 dopo la morte di Carl Wilson. Form\u00f2 assieme a suo figlio Matt un proprio gruppo con alcuni turnisti che avevano accompagnato i Beach Boys: la \"Endless Summer Band\". Nel 2006 in occasione del 40\u00ba anniversario dell'uscita di \"Pet Sounds\" suon\u00f2 col gruppo per il tour celebrativo.\nNel 2008 venne citato in giudizio da Mike Love per l'uso non autorizzato del nome Beach Boys, aveva nel frattempo formato la \"Beach Boys Family &amp; Friends\" che dovette rinominare in Al Jardine, Family &amp; Friends.\nNel 2010 ha pubblicato il suo primo album solista: \"A Postcard from California\". Alla registrazione del disco hanno contribuito anche i membri dei Beach Boys oltre a molti ospiti come Neil Young, Steve Miller, Gerry Beckley, Dewey Bunnell degli America), Alec Baldwin e Flea dei Red Hot Chili Peppers che gi\u00e0 conoscevano Al in quanto avevano usato il suo studio per alcune prove."}
{"id": "2123137", "revid": "1543377", "url": "https://it.wikipedia.org/wiki?curid=2123137", "title": "Custom Line", "text": "Custom Line \u00e8 un marchio del Gruppo Ferretti, azienda italiana attiva nella progettazione, costruzione e commercializzazione di motor yacht. Ferretti Custom Line fa parte del Gruppo dal 1996 ed \u00e8 attivo nella produzione di maxi yacht in vetroresina da 26 metri a 42 metri.\nI suoi cantieri di produzione sono situati ad Ancona e Cattolica, mentre la sede centrale si trova a Forl\u00ec.\nStoria.\nFerretti Custom Line nasce nel 1996 come Custom Line S.p.A. per la volont\u00e0 dei quattro creatori Norberto Ferretti, Ottavio Cascino, Carlo Moschini, Lamberto Tacol. La mission era la gestione degli yacht Ferretti oltre gli 88 piedi, l'ampliamento della gamma e l'ingresso nel segmento degli yacht flybridge in vetroresina dai 28 ai 40 metri. Il marchio del gruppo utilizza la doppia F che caratterizza le imbarcazione Ferretti Yachts, a cui \u00e8 aggiunta come piede la scritta \u201cCustom Line\u201d.\nL'azienda.\nCustom Line \u00e8 uno degli otto marchi di Ferretti Group.\nLe imbarcazioni.\nCustom Line ha in produzione quattro imbarcazioni, appartenenti alla linea planante e due appartenenti alla linea semidislocante. Il design di ogni imbarcazione nasce dalla collaborazione tra lo Studio Zuccon International Project, l'AYT (Advanced Yacht Technology), e il Gruppo Ferretti.\nLa linea planante \u00e8 rappresentata dai modelli Custom Line 97', 108' e 124', caratterizzati da uno scafo dalla linea filante e in grado di raggiungere importanti velocit\u00e0 massime e di crociera.\nLa linea semi-dislocante \u00e8 rappresentata da Navetta 28 e Navetta 33 Crescendo. Questi due modelli sono caratterizzati da scafi dalle linee classiche e sono adatti a una navigazione di lungo raggio.\nI modelli della linea custom sono caratterizzati dalla personalizzazione da parte dell'armatore degli elementi non strutturali, in collaborazione con gli architetti del Gruppo Ferretti.\nLe imbarcazioni di questa linea installano il sistema di stabilizzazione Anti Rolling Gyro, che dimezza il rollio delle onde, il sistema Naviop, per il controllo delle funzioni di bordo attraverso uno schermo, e una motorizzazione common rail a norma ISO 14509.\nTra le imbarcazioni del passato vi sono il Custom Line 112' Next e la Custom Line Navetta 26."}
{"id": "2123141", "revid": "729019", "url": "https://it.wikipedia.org/wiki?curid=2123141", "title": "San Pasquale (metropolitana di Napoli)", "text": "San Pasquale \u00e8 una stazione della linea 6 della metropolitana di Napoli.\nLa stazione San Pasquale, progettata dall'architetto Boris Podrecca, servir\u00e0 le zone di via Caracciolo, la villa Comunale (all'interno della quale vi \u00e8 la stazione zoologica Anton Dohrn), nonch\u00e9 la parte centrale del quartiere Chiaia, e parte del quartiere San Ferdinando.\nIl complesso ferroviario sorger\u00e0 all'estremit\u00e0 est della villa Comunale, contrapponendosi alla precedente fermata della linea in piazza della Repubblica, all'estremit\u00e0 ovest.\nLa stazione precedente \u00e8 Chiaia - Monte di Dio, la successiva Arco Mirelli.\nL'apertura della stazione \u00e8 prevista nel 2022.\nServizi.\nLa stazione disporr\u00e0 di:"}
{"id": "2123143", "revid": "436907", "url": "https://it.wikipedia.org/wiki?curid=2123143", "title": "Limonare al multisala", "text": "Limonare al multisala \u00e8 un singolo di J-Ax in collaborazione con Guido Styles, pubblicato nel 2008.\nIl brano fa parte della colonna sonora del film parodistico \"Ti stramo - Ho voglia di un'ultima notte da manuale prima di tre baci sopra il cielo\", uscito nelle sale il 28 novembre 2008."}
{"id": "2123146", "revid": "365417", "url": "https://it.wikipedia.org/wiki?curid=2123146", "title": "Giorgio Soavi", "text": "Biografia.\nNacque a Broni, una cittadina dell'Oltrep\u00f2 pavese, nel 1923; giovanissimo, appena ventenne, ader\u00ec alla Repubblica di Sal\u00f2, poi presa coscienza dell'inutile sacrificio, decise di disertare quasi subito.\nQuesto dramma interiore, \"la guerra d'altra parte\" lo racconter\u00e0 nel libro \"Un banco di nebbia\", dove traccia con amarezza e ironia il percorso esistenziale e civile di una generazione e com'ebbe a dire, definendo l'opera \u00abla storia di chi, vivendo in modo incolpevole e felice, pu\u00f2 trovarsi da una parte sbagliata o colpevole\u00bb.\nNel romanzo \"Gli amici malati di nervi\" del 1953 disegna una generazione d'intellettuali che si sentono estranei ai fermenti postbellici insoddisfatti nell'intimo e che avvertono come inutile l'impegno artistico sul quale hanno posto le loro ambizioni e inutili speranze.\nNel dopoguerra Soavi, a solo 22 anni, ebbe anche una fugace esperienza nel mondo dello spettacolo come cantante al Grande caff\u00e8 Berardi di Roma.\nPer un breve periodo si trasfer\u00ec a Firenze dove inizi\u00f2 a lavorare come correttore di bozze alla rivista di Alessandro Bonsanti \"Il Mondo\" su cui scrivevano Eugenio Montale e Carlo Emilio Gadda. Coltiv\u00f2 una grande e duratura amicizia sia con lo scultore svizzero Alberto Giacometti a cui dedic\u00f2, per la mostra milanese del 2000 una monografia \"Alberto Giacometti: Il sogno di una testa\", sia con Balthus con il quale condivise lunghi soggiorni nel suo chalet svizzero di Rossini\u00e8re.\nLe raccolte di poesie \"La moglie che dorme\" del 1963 e \"Poesie per noi due\" del 1972 vennero illustrate da Renato Guttuso.\nAgli inizi degli anni Cinquanta Soavi fu chiamato assieme ad altri intellettuali dall'industriale Adriano Olivetti a lavorare per la sua azienda alla rivista \"Comunit\u00e0\" e gli commission\u00f2 straordinarie opere d'arte da Mino Maccari a Morlotti, Cassinari, Viviani, .\nAl mecenate, oltre che sposarne la figlia Lidia (dalla quale ebbe due figli, Albertina restauratrice ed esperta d'arte e il regista Michele), dedic\u00f2 un romanzo \"Il conte\" finalista del Campiello 1983 ed una biografia \"Adriano Olivetti: Una sorpresa italiana\" (2002), che si aggiudic\u00f2 il \"Premio Biella Letteratura e Industria\".\nCollabor\u00f2 per diversi anni al quotidiano \"Il Giornale\", nome inventato proprio da Soavi, dopo avere riso in faccia a Montanelli che voleva chiamarlo \"La Posta\", che segu\u00ec anche nella sfortunata avventura della \"Voce\"; la loro amicizia era di vecchia data, nata in un incontro un po\u2019 burrascoso alla fine degli anni Cinquanta nella celebre trattoria milanese Bagutta. . Soavi gli dedic\u00f2 una monografia \"Indro. Due complici che si sono divertiti a vivere e a scrivere\", Longanesi 2002.\nC'\u00e8 da segnalare negli ultimi anni un'interessante collaborazione epistolare con l'attore Vittorio Gassman raccontata nel libro \"Lettera d'amore sulla bellezza\" (1996), i racconti erotici inediti \"Goccioline\", pubblicati nel 1999 dall'editore ES di Milano\ne la raccolta di poesie \"Nella tua carnagione\", pubblicato nel 2005 e che si ispira ad un celebre quadro del pittore Hans Baldung Grien: \"Eva, il Serpente e la Morte, 1525.\"\nOpere principali.\nSaggi.\nSe ne conosce anche una bella\nEdizione della Schena editrice 1995\nCollegamenti esterni.\nCapitolo \"Un certo modo di guardare\" in Giorgio Gizzi, Gli introvabilli, Manni 2021 ISBN 9788836171187"}
{"id": "2123151", "revid": "729019", "url": "https://it.wikipedia.org/wiki?curid=2123151", "title": "Hokkaid\u014d Shinkansen", "text": "La \u00e8 una ferrovia ad alta velocit\u00e0 giapponese, a scartamento normale, attualmente in fase di costruzione e progetto per collegare Sapporo a Shin-Aomori. La ferrovia passer\u00e0 all'interno del Tunnel Seikan, i cui binari sono a doppio scartamento, scartamento ridotto per i treni merci e i treni passeggeri precedenti e a scartamento ferroviario per gli Shinkansen. Attualmente \u00e8 attivo il tratto da Shin-Aomori a Shin-Hakodate-Hokuto\nLa linea \u00e8 operata da Hokkaido Railway Company (JR Hokkaido), e si punta ad ottenere una velocit\u00e0 di punta di 360\u00a0km/h. In questo modo Sapporo sar\u00e0 raggiungibile da T\u014dky\u014d in 3 ore e 57 minuti, diventando competitivo con l'aereo. Fra le stazioni di Shin-Otaru e Sapporo la linea passer\u00e0 quasi completamente in sotterranea sotto la citt\u00e0, prima di fuoriuscire in superficie nei pressi del capolinea.\nDal 26 marzo 2016 \u00e8 aperta la tratta tra Shin-Aomori e Shin-Hakodate-Hokuto, che rappresenta il primo ingresso del treno ad alta velocit\u00e0 in Hokkaid\u014d. Il tempo di percorrenza fra Tokyo e Hakodate \u00e8 di 4 ore e 15 minuti.\nStoria.\nAll'inizio degli anni 1970 furono proposte diverse tratte oltre Sapporo: a nord fino a Wakkanai via Asahikawa, a nord est fino ad Abashiri e a est fino a Kushiro tramite Oshamambe e Muroran. Tuttavia al momento la tratta certa \u00e8 solo quella fino a Sapporo, anche in vista del futuro spopolamento delle aree pi\u00f9 remote.\nLa costruzione \u00e8 partita nel maggio 2005 sul lato nord della linea, a partire da Hakodate, anche in considerazione della situazione finanziaria della prefettura di Aomori, mentre all'interno del Tunnel del Seikan, sono stati effettuati dei lavori di sostituzione dei binari, per permettere il doppio scartamento 1067 mm per i treni merci, e 1435 mm per i treni Shinkansen. Il primo tratto ad essere inaugurato sar\u00e0 quello tra Shin-Aomori e Shin-Hakodate nel marzo 2016. Il 26 marzo 2012 sono stati completati i lavori di scavo del tunnel di Shin-Moheji, mentre durante il mese di aprile sono iniziati i lavori della tratta Shin-Hakodate - Sapporo, per aprire la linea completa attorno al 2030.\nIl 43% della prima tratta fra Kikonai e Shin-Hakodate sar\u00e0 in tunnel, mentre da qui a Sapporo lo sar\u00e0 per quasi il 70%. Considerando che poi la linea utilizza per oltre 50\u00a0km anche il tunnel del Seikan, quasi i tre quarti saranno in sotterranea. Al momento non \u00e8 prevista l'introduzione di ripetizione di segnale per permettere l'utilizzo di dispositivi elettronici nelle sezioni in tunnel.\nCosti di costruzione.\nIl costo totale di costruzione della tratta Shin-Aomori e Shin-Hakodate Hokuto, \u00e8 stato stimato in 467 miliardi di yen (quotazione di april 2004), mente il costo dell'intera tratta futura fino a Sapporo \u00e8 stimata, al 2006, in Shin-Aomori - costi di costruzione Nuova Hakodate tra il North Star 2003 (2003) 4.670 miliardi di yen prezzo aprile. Un'altra novit\u00e0 Aomori - costi di costruzione totali nell'anno fiscale 2006 tra Sapporo stimato in 1,5 trilioni di yen (circa 11 miliardi di euro).\nImpiantistica per l'esercizio invernale.\nLa regione nordica del Giappone \u00e8 soggetta a forti nevicate e grandi quantitativi di neve durante l'inverno. Le sezioni in viadotto del treno sono state realizzate con incavi spioventi, per far scendere la neve, che viene accumulata in cisterne sottostanti, e fatta sciogliere, mentre nei pressi degli impianti in movimento sono presenti dei getti di acqua tiepida che ne prevengono il congelamento.\nMateriale rotabile.\nInizialmente sul tratto di linea aperta circolano gli Shinkansen Serie E5 prima in servizio sul T\u014dhoku Shinkansen.\nQuesti treni, se fatti correre alla loro velocit\u00e0 massima consentita, ossia 360\u00a0km/h permetterebbero teoricamente di raggiungere Sapporo da Tokyo in poco meno di 4 ore. Si prevede inoltre, in un secondo momento, di utilizzare delle versioni basate sull'E5 per l'uso esclusivo in Hokkaido."}
{"id": "2123153", "revid": "161273", "url": "https://it.wikipedia.org/wiki?curid=2123153", "title": "Ad autoritatem", "text": ""}
{"id": "2123154", "revid": "315948", "url": "https://it.wikipedia.org/wiki?curid=2123154", "title": "Beatlesmania", "text": ""}
{"id": "2123156", "revid": "287204", "url": "https://it.wikipedia.org/wiki?curid=2123156", "title": "Chanasma", "text": " \nChanasma \u00e8 una suddivisione dell'India, classificata come \"municipality\", di 15.819 abitanti, situata nel distretto di Patan, nello stato federato del Gujarat. In base al numero di abitanti, la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 43' 0 N e 72\u00b0 7' 0 E e ha un'altitudine di 60 .\nSociet\u00e0.\nEvoluzione demografica.\nAl censimento del 2001 la popolazione di Chanasma assommava a 15.819 persone, delle quali 8.237 maschi e 7.582 femmine. I bambini di et\u00e0 inferiore o uguale ai sei anni assommavano a 1.609, dei quali 921 maschi e 688 femmine. Infine, coloro che erano in grado di saper almeno leggere e scrivere erano 11.721, dei quali 6.638 maschi e 5.083 femmine."}
{"id": "2123160", "revid": "1448083", "url": "https://it.wikipedia.org/wiki?curid=2123160", "title": "Torre dei Galluzzi", "text": "La Torre dei Galluzzi \u00e8 una delle circa 20 torri gentilizie ancora esistenti nel centro storico della citt\u00e0 di Bologna. \nStruttura.\nSituata all'interno della corte omonima, a pochi passi da Piazza Maggiore, attualmente \u00e8 alta circa 30 metri, anche se il notevole spessore dei muri alla base (3,10 metri) indica che probabilmente fosse (o sarebbe dovuta essere, secondo il progetto originale) pi\u00f9 alta.\nA fianco della torre si trova l'Oratorio di San Giovanni Battista dei Fiorentini.\nLa sua costruzione inizi\u00f2 nel 1257, si tratta quindi della torre pi\u00f9 moderna che si \u00e8 conservata fino ai giorni nostri. \nLa torre faceva parte di un unico nucleo edilizio comprendente anche la zona residenziale e la cappella gentilizia. \nLa porta attuale, alla base (che \u00e8 rivestita da 11 file di parallelepipedi di selenite), \u00e8 di recente apertura: la porta originaria si trova, infatti, a circa 10 metri di altezza, e collegava la torre ad una casa di legno ad essa addossata. Le buche pontaie in cui si innestavano le travi del ballatoio di congiunzione sono ben visibili sulla facciata. La porta \u00e8 sormontata da un arco ogivale, altra testimonianza della relativa modernit\u00e0 di questa torre, in quanto gli archi presenti nelle altre torri della citt\u00e0 sono a tutto sesto, quindi di concezione pi\u00f9 antica. Il gradino posto all'entrata presenta poi visibili segni di usura, soprattutto nella parte rivolta a levante.\nStoria.\nI Galluzzo o Galluzzi furono un'importante famiglia guelfa di Bologna. Su documenti del XIII secolo essa viene anche ricordata come i Galluzzo di Capramozza (Gallutius nei testi in lingua latina). Rolandino fu console della citt\u00e0 per tre volte nel XII secolo. Sostenitori fedelissimi del papato, pi\u00f9 volte si scontrarono ferocemente con le famiglie ghibelline, in particolare con i Carbonesi. La attuale Torre dei Galluzzi venne anche chiamata \"torre nuova\", per distinguerla dalla \"torre vecchia\", gi\u00e0 costruita dalla famiglia alla confluenza tra l'attuale via D'Azeglio e Piazza Maggiore, oggi scomparsa.\nLa Torre dei Galluzzi, insieme a quelle dei Prendiparte e degli Azzoguidici, faceva parte della cosiddetta triade dei grattacieli medievali di Bologna. Le tre famiglie erano tutte guelfe e le rispettive torri si trovavano in punti strategici della citt\u00e0.\nI Galluzzi furono anche protagonisti, secondo una storia molto probabilmente romanzata, di una vicenda simile a quella di Romeo e Giulietta, quando una giovane della famiglia si innamor\u00f2 di un rampollo degli odiati Carbonesi, sposandolo in segreto. Quando i fratelli della ragazza scoprirono il fatto li uccisero entrambi, simulando anche il suicidio della sorella, che fu trovata impiccata."}
{"id": "2123162", "revid": "56818", "url": "https://it.wikipedia.org/wiki?curid=2123162", "title": "Serie d'animazione", "text": ""}
{"id": "2123165", "revid": "119982", "url": "https://it.wikipedia.org/wiki?curid=2123165", "title": "JR Maglev", "text": ""}
{"id": "2123166", "revid": "765341", "url": "https://it.wikipedia.org/wiki?curid=2123166", "title": "Dana Perino", "text": "Biografia.\nNata a Evaston, nello Wyoming, in una famiglia di origini italiane (due suoi bisnonni erano piemontesi), e cresciuta a Denver, Colorado, Dana Perino ha frequentato la Ponderosa High School di Parker, un sobborgo a sud-est di Denver, e si \u00e8 laureata nel 1993 con baccalaureati in comunicazione di massa, scienze politiche e spagnolo alla Colorado State University Pueblo. In seguito ha conseguito un master in relazioni sugli affari pubblici presso l'Universit\u00e0 dell'Illinois Springfield (UIS). Nello stesso tempo ha anche lavorato per WCIA, un'affiliata della CBS, come giornalista incaricata di coprire quotidianamente l'Illinois Capitol. \nSuccessivamente la Perino ha cominciato a lavorare a Washington come assistente dei rappresentanti repubblicani Scott McInnis e Dan Schaefer. Nel 1998, in seguito alla decisione di Schaefer di abbandonare la politica, la Perino si \u00e8 trasferita nel Regno Unito insieme al marito Peter McMahon. Dopo un anno, i due sono tornati negli Stati Uniti.\nNel 2001 la Perino ha assunto l'incarico di portavoce del Dipartimento di Giustizia degli Stati Uniti, occupando quel ruolo per due anni. Quindi, due mesi dopo gli attacchi dell'11 settembre, \u00e8 entrata a far parte dello staff della Casa Bianca come direttore associato delle comunicazioni per il Consiglio della Casa Bianca sulla qualit\u00e0 ambientale (CEQ). \nNel 2005 il portavoce della Casa Bianca Scott McClellan l'ha voluta come sua vice e la Perino continuer\u00e0 a mantenere l'incarico anche dopo le dimissioni di McClellan. Da marzo ad aprile 2007, ha sostituito il portavoce Tony Snow, sottoposto a trattamenti oncologici. Nell'agosto dello stesso anno Snow \u00e8 stato costretto a dimettersi per l'aggravarsi della malattia (\u00e8 morto a luglio dell'anno seguente) e la Perino ha preso definitivamente il suo posto.\nIl 14 dicembre 2008, un giornalista televisivo, Muntadhar al-Zaidi, ha lanciato due scarpe contro Bush durante una conferenza stampa a Baghdad. Bush \u00e8 riuscito a schivarle entrambe ma, durante il trambusto avvenuto durante l'arresto d9i al-Zaidi, un occhio della Perino \u00e8 stato ferito da un'asta del microfono.\nDopo la fine dell'amministrazione Bush nel gennaio 2009, Dana Perino \u00e8 diventata una commentatrice politica per Fox News, co-conduttrice del talk show \"The Five\". Nel novembre 2009, \u00e8 stata nominata dal presidente Barack Obama a far parte del Broadcasting Board of Governors, un'agenzia che sovrintende alle trasmissioni internazionali sponsorizzate dal governo. Nel 2010, ha iniziato a insegnare part-time in un corso di comunicazione politica presso la Graduate School of Political Management della George Washington University, nel marzo 2011 \u00e8 diventata per un certo periodo direttore editoriale di Crown Publishing Group, una divisione di Random House.\nNella sua attivit\u00e0 di commentatrice, nel 2015 ha destato numerose polemiche quando ha dichiarato che gli scienziati climatologi avevano \"fabbricato\" i dati sulle temperature e che la climatologia era \"una scienza fraudolenta\".\nIl 2 ottobre 2017 ha iniziato a ospitare \"Il Daily Briefing con Dana Perino\" su Fox News. \nVita privata.\nPerino ha incontrato il suo futuro marito, Peter McMahon, di origine inglese, nell'agosto 1997. Si sono sposati nel 1998. Nel maggio 2012, Perino \u00e8 apparsa in Jeopardy! durante la sua settimana \"Power Players\", affrontando Kareem Abdul-Jabbar e David Faber della CNBC. Abita a Bay Head, nel New Jersey. "}
{"id": "2123167", "revid": "297745", "url": "https://it.wikipedia.org/wiki?curid=2123167", "title": "Dana Mary Perino", "text": ""}
{"id": "2123168", "revid": "713168", "url": "https://it.wikipedia.org/wiki?curid=2123168", "title": "Vincenzo D'Andrea", "text": "Biografia.\nFiglio di Laertio, di professione chirurgo, fu nominato da Gennaro Annese suo consigliere insieme a Antonio Basso e Salvatore Di Gennaro. Vincenzo d'Andrea fu comunque tra i consultori segreti di Masaniello e una delle menti dei tumulti di luglio.\nLa sua aspirazione era di creare una repubblica di tipo olandese, quindi un modello estraneo al regno di Napoli. Su questo punto \u00e8 per\u00f2 da segnalarsi la circolazione dell'idea repubblicana nata nelle Fiandre in tutto l'ambiente culturale Europeo. In particolare il ruolo di centro di diffusione di tale ideale repubblicano \u00e8 stato rintracciato nell'Accademia degli Oziosi, da cui molti componenti del gruppo dirigente repubblicano provenivano. \nIl 29 ottobre 1647 D'Andrea abbandon\u00f2 tutte le cariche della nuova repubblica, tranne quella di 'provveditore generale' che mantenne fino al termine dell'insurrezione. \nIl 4 novembre 1647 pubblic\u00f2 un suo modello istituzionale di tipo federale, secondo il quale nelle province si dovevano eleggere dei delegati per il governo centrale. \nIl vicer\u00e9 Don Giovanni D'Austria cerc\u00f2 un accordo con il popolo e contatt\u00f2 Vincenzo D'Andrea e Francesco Antonio Scacciavento, e ricevette un netto rifiuto, dicendo di essere loro sotto la protezione del re di Francia.\nNel marzo 1648 il duca di Guisa scopr\u00ec un complotto per ucciderlo in cui era implicato D'Andrea, con Gennaro Pinto e Francesco Di Regina; Pinto fugg\u00ec nella parte spagnola, Di Regina fu decapitato, e D'Andrea fu costretto a fuggire con il fratello Francesco, si nascose in vari chiese e conventi, fino al 6 aprile quando gli spagnoli entrarono in citt\u00e0.\nFu nominato Presidente della Sommaria e Provveditore generale dell'Arsenale da Giovanni D'Austria per la sua opera svolta, in accordo con il Principe della Rocca, Francesco Filomarino, in favore del partito regio (spagnolo). \nIl D'Andrea fu avvelenato dopo il 6 aprile, dagli spagnoli, nell'opera di restaurazione che puntava solo a colpire i capipopolo: era considerato uomo d'ingegno torbido."}
{"id": "2123169", "revid": "287204", "url": "https://it.wikipedia.org/wiki?curid=2123169", "title": "Chhota Udaipur", "text": " \nChhota Udaipur \u00e8 una suddivisione dell'India, classificata come \"municipality\", di 22.987 abitanti, situata nel distretto di Vadodara, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 19' 0 N e 74\u00b0 1' 0 E e ha un'altitudine di 130 .\nSociet\u00e0.\nEvoluzione demografica.\nAl censimento del 2001 la popolazione di Chhota Udaipur assommava a 22.987 persone, delle quali 11.799 maschi e 11.188 femmine. I bambini di et\u00e0 inferiore o uguale ai sei anni assommavano a 2.588, dei quali 1.374 maschi e 1.214 femmine. Infine, coloro che erano in grado di saper almeno leggere e scrivere erano 15.910, dei quali 8.943 maschi e 6.967 femmine."}
{"id": "2123171", "revid": "1793900", "url": "https://it.wikipedia.org/wiki?curid=2123171", "title": "Yellowknives", "text": "Gli Yellowknives, chiamati anche T'atsaot'ine, Copper Indians o Red Knives, sono una trib\u00f9 di Nativi americani stanziata in Canada. Sono uno dei cinque maggiori gruppi della cultura Dene e vivono nei Territori del Nord-Ovest. Oggi gli individui appartenenti a questa trib\u00f9 sono circa 500.\nEtimologia del nome.\nIl nome Yellowknives deriva dai tipici coltelli in rame fabbricati dalla trib\u00f9 nella Preistoria. Molti di questi coltelli sono stati trovati in scavi archeologici nel territorio della trib\u00f9.\nStoria.\nFino a 250 anni fa gli Yellowknives vivevano di caccia sulle rive del fiume Coppermine. Gli europei incontrarono questa trib\u00f9 solo in tempi recenti per via dell'habitat in cui vivevano caratterizzato dalla foresta e dalla tundra. Per questo gli Yellowknives rimangono tuttora tra le trib\u00f9 meno influenzate dalla civilt\u00e0 bianca nel Nord America. Gli Yellowknives vennero ripetutamente visitati da due missioni stanziate sulla riva settentrionale del Grande Lago degli Schiavi.\nCultura e religione.\nGli Yellowknives vivevano principalmente di caccia e pesca, ma oggi praticano anche il commercio di pellicce nella Baia di Hudson. Questa trib\u00f9 \u00e8 di religione cattolica per via delle missioni nelle vicinanze. Per\u00f2 alcuni individui praticano ancora antichi riti legati alla religione locale."}
{"id": "2123172", "revid": "119982", "url": "https://it.wikipedia.org/wiki?curid=2123172", "title": "Hokkaid\u014d Railway Company", "text": ""}
{"id": "2123175", "revid": "287204", "url": "https://it.wikipedia.org/wiki?curid=2123175", "title": "NGC 2535", "text": "NGC 2535 \u00e8 una galassia a spirale situata nella costellazione del Cancro. \u00c8 una galassia interagente con NGC 2536; i bracci di spirale appaiono deformati e lungo il disco galattico sono presenti attive zone di formazione stellare. La coppia \u00e8 inserita nell'Atlas of Peculiar Galaxies con la denominazione di Arp 82. "}
{"id": "2123176", "revid": "287204", "url": "https://it.wikipedia.org/wiki?curid=2123176", "title": "Chaklasi", "text": " \nChaklasi \u00e8 una suddivisione dell'India, classificata come \"municipality\", di 36.041 abitanti, situata nel distretto di Kheda, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 38' 60 N e 72\u00b0 55' 60 E e ha un'altitudine di 33 .\nSociet\u00e0.\nEvoluzione demografica.\nAl censimento del 2001 la popolazione di Chaklasi assommava a 36.041 persone, delle quali 18.786 maschi e 17.255 femmine. I bambini di et\u00e0 inferiore o uguale ai sei anni assommavano a 5.005, dei quali 2.725 maschi e 2.280 femmine. Infine, coloro che erano in grado di saper almeno leggere e scrivere erano 23.674, dei quali 14.511 maschi e 9.163 femmine."}
{"id": "2123183", "revid": "618763", "url": "https://it.wikipedia.org/wiki?curid=2123183", "title": "Rolando Napoleone Bonaparte", "text": "Rolando Napoleone era figlio di Pietro Napoleone Bonaparte (1815 \u2013 1881) e di El\u00e9onore-Justine Ruffin (1831 \u2013 1905), detta \"Nina\", e quindi nipote diretto, per parte di padre, di Luciano Bonaparte (1775 \u2013 1840), fratello di Napoleone Bonaparte.\nUfficiale di carriera, dovette lasciare il servizio. Divenne famoso geografo, botanico, ed etnologo. Fu membro dell'Accademia delle scienze francese.\nBiografia.\nFrequent\u00f2 con profitto la Scuola militare speciale francese di Saint-Cyr che termin\u00f2 nel 1879 entrando poi in servizio nel 36\u00ba reggimento di fanteria, batteria di Bouviers, come sottotenente e stabilendosi nel 1880 a Guyancourt. Nel medesimo anno spos\u00f2 Marie-F\u00e9lix Blanc (1859 \u2013 1882), figlia del ricchissimo Fran\u00e7ois Blanc, fondatore del casino di Monte Carlo e della \"Soci\u00e9t\u00e9 des bains de mer\" di Monaco. Nel 1886 dovette rinunciare alla carriera a seguito di una legge del 4 giugno del medesimo anno, che vietava ai membri delle famiglie che avevano regnato sulla Francia di prestare servizio nelle forze armate francesi.\nSi dedic\u00f2 quindi alla geografia, alla geologia ed all'etologia. Grande viaggiatore, tent\u00f2 di utilizzare il mezzo fotografico per realizzare un inventario antropologico delle popolazioni umane, progetto che abbandon\u00f2 in seguito per dedicarsi alla botanica ed alla costituzione del pi\u00f9 grande orto botanico privato del mondo. Raccolse allo scopo egli stesso numerosi campioni e fece anche raccogliere numerosi altri campioni di varie specie da tutto il mondo.\nGrazie alla enorme fortuna ereditata dalla moglie egli fece installare l'orto botanico (pi\u00f9 di 2.500.000 campioni di 100.000 specie vegetali), in una residenza appositamente costruita a Parigi, al numero 10 di avenue d'I\u00e9na, ove fece anche sistemare una ricca collezione di ricordi napoleonici ed una biblioteca ricca di 150.000 volumi, alloggiata in quattro sale.\nRolando Bonaparte fu presidente della Societ\u00e0 Geografica di Francia dal 1910 fino alla sua morte, e dal 1907 fu membro dell'Accademia delle scienze francese, della quale divenne presidente nel 1919.\nEgli fu anche un ardente propagandista della nascente aviazione: nell'ottobre del 1905 presiedette la conferenza costitutiva della Federazione Aeronautica Internazionale (FAI).\nRolando Bonaparte lasci\u00f2 anche, alla sua morte, un importante Fondo che arricch\u00ec la societ\u00e0 geografica francese e la citt\u00e0 di Ajaccio. Non avendo eredi maschi, fu l'ultimo rappresentante della branca bonapartista originata da Luciano Bonaparte.\nIl ricordo del luogo d'inumazione di Rolando Napoleone Bonaparte \u00e8 andato perduto nel tempo.\nDiscendenza.\nCome detto, Rolando Napoleone Bonaparte non ebbe discendenti maschi. Egli ebbe dalla moglie Marie-F\u00e9lix Blanc una sola figlia, nel dare alla luce la quale Marie-F\u00e9lix mor\u00ec:\nPubblicazioni.\nin francese:\nDiscendenza da Carlo Maria Bonaparte e Maria Letizia Ramolino.\nCarlo Maria Buonaparte (1746 - 1785) sposa Maria Letizia Ramolino (1750 - 1836)\n \u2514\u2500\u2500&gt;Giuseppe Bonaparte (1768 - 1844)\n \u2514\u2500\u2500&gt;Napoleone Bonaparte (1769 - 1821), 1\u00ba Imperatore dei Francesi\n \u2514\u2500\u2500&gt;Elisa Bonaparte (1777 - 1820)\n \u2514\u2500\u2500&gt;Luigi Bonaparte (1778 - 1846)\n \u2514\u2500\u2500&gt;Paolina Bonaparte (1780 - 1825)\n \u2514\u2500\u2500&gt;Carolina Bonaparte (1782 - 1839)\n \u2514\u2500\u2500&gt;Girolamo Bonaparte (1784 - 1860)\n \u2514\u2500\u2500&gt;Luciano Bonaparte (1775 - 1840), dalla seconda moglie Alexandrine de Bleschamp (1778 - 1855):\n \u2514\u2500\u2500&gt;Carlo Luciano Bonaparte (1803 - 1857)\n \u2514\u2500\u2500&gt;Letizia Cristina (1804 - 1871)\n \u2514\u2500\u2500&gt;Giuseppe Luciano (1806 - 1807)\n \u2514\u2500\u2500&gt;Giovanna (1807 - 1829)\n \u2514\u2500\u2500&gt;Paolo Maria (1808 - 1827)\n \u2514\u2500\u2500&gt;Luigi Luciano Bonaparte (1813 - 1891)\n \u2514\u2500\u2500&gt;Antonio Luciano (1816 - 1877)\n \u2514\u2500\u2500&gt;Alessandrina Maria (1818 - 1874)\n \u2514\u2500\u2500&gt;Costanza (1823 - 1876)\n \u2514\u2500\u2500&gt;Pietro Napoleone Bonaparte (1815 - 1881), spos\u00f2 Justine Eleanore Ruflin detta \"Nina\" (1831 - 1905)\n \u2514\u2500\u2500&gt;Rolando Napoleone Bonaparte\n \u2514\u2500\u2500&gt;Jeanne Bonaparte (1861 - 1910), spos\u00f2 Cristiano, marchese di Villeneuve-Esclapon"}
{"id": "2123186", "revid": "110157", "url": "https://it.wikipedia.org/wiki?curid=2123186", "title": "Ias 16", "text": "International Accounting Standards16 o Ias 16 \u00e8 una tecnica di contabilizzazione delle immobilizzazioni materiali (immobili, impianti, macchinari).\nUna buona definizione pu\u00f2 essere: \"Sono immobilizzazioni materiali i beni posseduti dell'entit\u00e0 e sono utilizzati nella produzione, nella vendita, per scopi amministrativi o a utilizzo durevole\".\nSi evidenzia, quindi, un aspetto interessante nella definizione appena accennata:\nci\u00f2 che qualifica il bene materiale come immobilizzazione, da poter quindi inserire nell'attivo dello stato patrimoniale, non \u00e8 il mero possesso del bene ma, viceversa, \u00e8 l'utilizzo del bene che rende questo qualificabile come immobilizzazione.\nParticolare attenzione deve essere posta sull'argomento: un immobile verr\u00e0 considerato come immobilizzazione materiale se l'entit\u00e0 ne dovesse anche solo avere il possesso (e non la propriet\u00e0) ma l'utilizzo che ne viene fatto rientra tra le categorie della definizione fornita; viceversa non rientrer\u00e0 nello Ias 16 qualora, ancorch\u00e9 proprietaria del bene, l'uso che ne viene fatto non soddisfa le condizioni espresse dallo Ias in questione ma, ad esempio, \u00e8 destinato ad uso locativo (Ias 40) o apprezzamento patrimoniale.\nDa questo primo scorcio si pu\u00f2 chiaramente evincere come, tra i principi cardine degli International Accounting Standards, vi sia la predilezione a considerare la realt\u00e0 economica pi\u00f9 che l'evidente forma giuridica anche in conseguenza del fatto che gli stakeholder preferiti siano gli investitori in luogo dei creditori come ampiamente evidente nel da cui si evince anche la scelta di preferire, nella maggior parte dei casi, una valutazione con il metodo del fair value al posto del \"nostrano\" costo storico ammortizzato.\nContabilizzazione.\nL'iscrizione iniziale risulta essere sempre al costo storico anche se nell'ammontare bisogner\u00e0 distinguere se il bene \u00e8 stato acquistato da terzi o \u00e8 stato prodotto in economia (generato internamente): nel primo caso saranno compresi il costo della fattura (al netto di abbuoni o sconti), ogni costo direttamente imputabile e la stima dei costi per lo smaltimento o bonifica del sito successivamente all'utilizzo dell'immobile; per quanto riguarda il caso in cui il bene sia stato generato internamente, potranno esser considerati i costi relativi alla monodopera diretta, il valore dei materiali impiegati, ogni costo direttamente imputabile, la stima dei costi per lo smaltimento o bonifica del sito e gli oneri finanziari (anche se questi possono essere capitalizzati soltanto se \u00e8 probabile che generino benefici economici per l'entit\u00e0 e se possono essere quantificati in modo attendibile (Ias 23).\nLa valutazione successiva pu\u00f2 avvenire per mezzo del metodo del Cost Model o del Revaluation Model.\nPer quanto riguarda il primo modello (Cost Model), il bene, che viene valutato al costo storico al netto del fondo ammortamento e delle eventuali svalutazioni, deve essere soggetto a periodiche revisioni (almeno annuali) circa il valore del cespite procedendo in caso alla rideterminazione del piano di ammortamento e delle relative quote di ammortamento.\nIl secondo modello (Revaluation Model), molto poco usato in Italia, necessita per prima cosa di un mercato attivo di riferimento poich\u00e9 gli immobili sono iscritti al valore di mercato al netto del fondo ammortamento e delle successive perdite di valore; le eventuali variazioni di valore del cespite dovranno essere inserite in una specifica riserva non distribuibile e causeranno rideterminazioni nel piano di ammortamento.\nCosti di manutenzione.\nTali costi si dividono in tre macrotipologie: day to day servicing, manutenzione ordinaria, verifiche ed ispezioni generali eseguite ad intervalli regolari.\nPossiamo velocemente dire che riguardo alla prima tipologia (day to day servicing) i relativi costi (sostituzione di una lampadina ad esempio) sono da imputare a Conto Economico in quanto costi di esercizio, mentre la terza (verifiche ed ispezioni generali) sono costi che andranno ad incremento del cespite.\nMaggior attenzione merita il secondo caso (manutenzione ordinaria) poich\u00e9 i costi (sostituzione di componenti importanti dell'immobile, ad esempio), che sono sostenuti dall'entit\u00e0, sono ad incremento del cespite al netto del valore del componente sostituito; tuttavia nel caso in cui l'entit\u00e0 gi\u00e0 dovesse possedere i ricambi necessari (o anche solo in parte), pu\u00f2 stornare il valore di tali componenti (presumibilmente dalla voce rimanenze presente nello stato patrimoniale) e portare tale valore ad incremento del cespite.\nEliminazione del valore dell'immobilizzazione.\nVi sono solo due casi in cui sar\u00e0 possibile eliminare il valore del cespite: nel primo caso \u00e8 a seguito dell'alienazione del cespite da parte dell'entit\u00e0, mentre il secondo avverr\u00e0 quando il bene non ha pi\u00f9 utilit\u00e0 economica futura.\nNel primo caso l'eventuale provento (o perdita) sar\u00e0 pari alla differenza tra il fair value del bene e il valore netto contabile e si proceder\u00e0 ad rilevare nel mastrino plusvalenza (minusvalenza) il valore di tale differenza che apparterr\u00e0 all'insieme di flussi derivante da gestione straordinaria poich\u00e9 non propri dell'attivit\u00e0 tipica dell'entit\u00e0.\nPossibili scritture.\nNel corso del 2006 la \"Esempio S.p.A.\" acquista un impianto a 500 \u20ac la cui vita utile \u00e8 di 5 anni e il cui valore residuo \u00e8 di 0 (zero) euro. L'ammortamento avverr\u00e0 a quote capitali costanti.\n2006.\n Impianto \u03b1 Cassa 500\n Amm.to impianto \u03b1 F.do amm.to impianto 100 (costo- valore residuo)/vita utile\n C.E. \u03b1 Amm.to impianto 100\n S.P. \u03b1 Impianto 500\n F.do amm.to imp. \u03b1 S.P. 100\n2007.\n Amm.to impianto \u03b1 F.do amm.to impianto 100\n C.E. \u03b1 Amm.to impianto 100\n1\u00b0 metodo \n Impianto \u03b1 Riserva di rivalutazione 150 formula_1\n quindi formula_2 (percentuale di riv.ne)\n quindi formula_3\n Riserva di riv.ne \u03b1 F.do amm.to impianto 60 formula_4\n S.P. \u03b1 Impianto 650\n F.do amm.to imp. \u03b1 S.P. 260\n Riserva di riv.ne \u03b1 S.P. 90 formula_5\n2\u00b0 metodo\n F.do amm.to imp. \u03b1 Riserva di rivalutazione 90 (differenza tra fair value e Val.cont. al 31.12.2007).NB: il fondo \u00e8 capiente!\n F.do amm.to imp. \u03b1 S.P. 110 (nuovo valore del fondo 200-90=110)\n S.P. \u03b1 Impianto 390\n Riserva di riv.ne \u03b1 S.P. 90\n2008\n # \u03b1 Impianto 390\n Cassa 350\n Minusvalenza 40\n Riserva di riv.ne \u03b1 # 90\n Utilizzo riserva 40 Questa \u00e8 la scrittura accettata dal Codice Civile\n Riserva distribuibile 50\n Riserva di riv.ne \u03b1 Riserva distribuibile 90 Questo e come viene previsto dallo Ias\n C.E. \u03b1 Minusvalenza 40\nAcquistato nel 2006 un impianto a 10000 \u20ac la cui vita utile \u00e8 stimata essere di 8 anni mentre quella fisica 10.\nNel 3\u00ba anno, a seguito della modifica tecnologica dei concorrenti, la vita utile scende a 3 anni residui.\n\"Piano d'ammortamento originario\" Calcolo della quota annuale di ammortamento: (10000-0)/8 = 1250\n Anni V\u00b0 Vita residua Quota d'ammortamento F.do amm.to Valore netto in bilancio\n 1 10000 7 1250 1250 8750\n 2 10000 6 1250 2500 7500\n 3 10000 5 1250 3750 6250\n 4 10000 4 1250 5000 5000\n 5 10000 3 1250 6250 3750\n 6 10000 2 1250 7500 2500\n 7 10000 1 1250 8750 1250\n 8 10000 0 1250 10000 0\n 9 x x x x x\n 10 x x x x x\n Come indicato, alla fine del 3\u00ba anno sono costretto a cambiare il piano d'ammortamento; la nuova quota sar\u00e0: formula_6\n Anni V\u00b0 Vita residua Quota d'ammortamento F.do amm.to Valore netto in bilancio\n 1 10000 7 1250 1250 8750\n 2 10000 6 1250 2500 7500\n 3 10000 2 2500 5000 5000\n 4 10000 1 2500 7500 2500\n 5 10000 0 2500 10000 0"}
{"id": "2123190", "revid": "256896", "url": "https://it.wikipedia.org/wiki?curid=2123190", "title": "Remora osteochir", "text": "La remora dei marlin o remora grigia (Remora osteochir) \u00e8 un pesce di mare appartenente alla famiglia Echeneidae.\nDistribuzione e habitat.\nQuesta specie \u00e8 cosmopolita in tutti i mari tropicali e subtropicali ed \u00e8 presente anche nel mar Mediterraneo dove \u00e8 abbastanza comune.\nIl suo habitat \u00e8 pelagico come quello dei suoi ospiti.\nDescrizione.\nIl suo aspetto, come quello di tutte le remore, \u00e8 caratteristico, infatti \u00e8 presente un disco adesivo dorsale derivato da una pinna dorsale modificata. Si riconosce dalle congeneri per i seguenti caratteri:\nRaggiunge i 30\u00a0cm.\nAlimentazione.\nSi ciba soprattutto di crostacei che reperisce sulla pelle del pesce che la ospita.\nBiologia.\nCome tutte le remore vive come commensale con animali marini di grossa taglia a cui si attacca con la ventosa cefalica. Questa specie \u00e8 tipicamente associata ai grandi pesci rostrati come il pesce spada, l'aguglia imperiale ed il marlin bianco. In genere si attacca alla zona degli opercoli branchiali in 2 o 3 individui.\nPesca.\nSi cattura assieme all'ospite ma in genere riesce a staccarsi in tempo. Abbocca alle lenze se separata dal grosso pesce assieme a cui vive."}
{"id": "2123191", "revid": "39884", "url": "https://it.wikipedia.org/wiki?curid=2123191", "title": "Kung Fu Naki", "text": ""}
{"id": "2123192", "revid": "287204", "url": "https://it.wikipedia.org/wiki?curid=2123192", "title": "Kingston upon Thames (borgo di Londra)", "text": "Il Borgo Reale di Kingston upon Thames (\"Royal Borough of Kingston upon Thames\") \u00e8 una municipalit\u00e0 di Londra che si trova nella parte sud-occidentale della citt\u00e0, nella Londra esterna. Il borgo gode del riconoscimento onorifico da parte della Corona britannica.\nVenne istituito nel 1965, fondendo i precedenti \"Metropolitan boroughs\" di Kingston upon Thames (che aveva il titolo di \"Royal Borough\") e Surbiton, trasferito a Londra dal Surrey.\nKingston upon Thames \u00e8 il principale insediamento del borgo reale. Era un'antica citt\u00e0 mercantile dove venivano incoronati i Re sassoni ed oggi \u00e8 un sobborgo della Grande Londra. La citt\u00e0 \u00e8 situata a circa a sud-ovest di Charing Cross ed \u00e8 uno dei maggiori centri metropolitani dell'agglomerato londinese.\nKingston oggi.\nKingston ha un'area centrale piena di negozi e boutique ma pochi uffici e palazzi di abitazioni civili. Possiede molti parcheggi, necessari per via dei sensi unici esistenti in tutto il centro. Essa \u00e8 uno dei maggiori nodi della rete dei trasporti pubblici stradali del Sud-Ovest di Londra ed \u00e8 collegata con Twickenham, Richmond, Wimbledon e London Waterloo da treni di superficie."}
{"id": "2123193", "revid": "281901", "url": "https://it.wikipedia.org/wiki?curid=2123193", "title": "Rhombochirus osteochir", "text": ""}
{"id": "2123195", "revid": "281901", "url": "https://it.wikipedia.org/wiki?curid=2123195", "title": "Remora grigia", "text": ""}
{"id": "2123196", "revid": "281901", "url": "https://it.wikipedia.org/wiki?curid=2123196", "title": "Remora dei marlin", "text": ""}
{"id": "2123210", "revid": "466539", "url": "https://it.wikipedia.org/wiki?curid=2123210", "title": "Stradario di Firenze", "text": "In questo stradario di Firenze sono compresi i nomi di alcune strade, piazze e luoghi principali del territorio comunale di Firenze.\nPeculiarit\u00e0.\nLa toponomastica di citt\u00e0 di Firenze \u00e8 divisa in viali, vie e vicoli, larghi, piazze e piazzette come qualsiasi citt\u00e0 italiana. Spesso la dizione ufficiale comprende la specificazione con la particella \"di\" e derivati, mentre nell'uso comune la si omette spesso (via degli Alfani, comunemente detta \"via Alfani\", o piazza di Santo Spirito detta comunemente \"piazza Santo Spirito\"). Molte strade dedicate a nomi di famiglie storiche o di antichi mestieri usano spesso la forma troncata locale \"de'\", al posto di \"dei\", ma si trovano comunemente citate con entrambe le grafie, anche nelle stesse lapidi coi nomi delle strade apposte in epoche diverse (come in via dei Banchi/via de' Banchi).\nUnico nel suo genere \u00e8 il caso di via dell'Ardiglione, cos\u00ec generalmente chiamata, ma indicata nelle lapidi come \"via Ardiglione\" o \"via d'Ardiglione\". \nEsistono poi dei toponimi pi\u00f9 peculiari, come i lungarni o quello di \"borgo\" per le strade che anticamente uscivano dalle vecchie porte urbiche (es. borgo Albizi, borgo Ognissanti, ecc., talvolta normalizzati come \"via di borgo Ognissanti\"), oppure di \"costa\", per le strade collinari all'interno delle mura (costa San Giorgio, costa dei Magnoli...). Le stradine particolarmente strette e buie sono talvolta chiamate \"chiassi\" (es. chiasso degli Armati), quelle coperte (da cavalacavia) \"volte\" (es. volta dei Ciechi). \nIl riferimento ufficiale dei nomi delle strade si pu\u00f2 trovare nello stradario online del Comune di Firenze, che riporta anche i nomi storici delle strade. \nPeculiare della citt\u00e0 \u00e8 l'esistenza di nomi dei Canti, cio\u00e8 di alcuni incroci storici: anticamente, nell'assenza di numerazione delle singole case, le si indicavano come vicine a un certo \"canto\" o situate tra due \"canti\" di una strada.\nNumerazione.\nLa numerazione stradale degli edifici venne introdotta ai primi dell'Ottocento dall'amministrazione francese e, similmente a come avviene ancora per i sestrieri di Venezia, prevedeva un numero progressivo continuo da 1 (che corrispondeva a palazzo Vecchio) a 8028 (in via del Fosso, oggi via de' Benci). Sommariamente da 1 a 1288 erano numerati gli edifici del quadrilatero romano, tra il fiume, via Tornabuoni, piazza del Duomo e via Verdi. Si procedeva poi in Oltrarno (1288-3341), e a partire da borgo Ognissanti nei rioni di Santa Maria Novella, poi San Lorenzo, San Marco, Santissima Annunziata e Santa Croce.\nNel 1862 la numerazione venne riformata in senso europeo, dividendo la citt\u00e0 in strade, ciascuna con la numerazione progressiva che, nel caso di Firenze, andava ad allontanarsi dall'Arno per le vie pi\u00f9 o meno perpendicolari al fiume, e da monte a valle per quelle pi\u00f9 o meno parallele ad esso: guardando la strada col rispettivo orientamento crescente, a sinistra vennero collocati i numeri dispari e a destra quelli pari. Per le piazze si procede da un punto in senso orario (piazza del Duomo, piazza San Lorenzo) o antorario (piazza San Giovanni, piazza Santo Spirito). \nUna particolarit\u00e0, usata gi\u00e0 a Genova dal 1855, fu quella di dividere gli ingressi abitativi (numerazione nera o blu) da quelli commerciali (numerazione rossa). Succede cos\u00ec che nella stessa via possano esistere due numeri uguali corrispondenti a edifici diversi, ma uno contrassegnato con il nero e uno con il rosso. Le due numerazioni quindi non procedono di pari passo e talvolta possono essere anche molto distanti.\nQuesto modo di procedere \u00e8 stato poi abbandonato per le vie fuori dal centro e comunque per tutte le rinumerazione dal dopoguerra in poi (come in largo Bargellini o nella piazzetta Calamandrei).\nPer convenzione, la numerazione delle strade inizia dal lato della strada pi\u00f9 vicino al fiume Arno; per le vie parallele al fiume inizia \"a monte\", cio\u00e8 da est, seguendo cos\u00ec il corso della corrente.\nVie e viali principali.\nElenco delle principali strade di Firenze:\nEsempi d'indirizzo postale.\nPrivato.\n ROSSI MARIO\n VIA DELL'AGNOLO 1\n 50122 FIRENZE\nAttivit\u00e0 commerciale.\n FENDI ADELE SRL\n VIA DE' TORNABUONI 1/R\n 50123 FIRENZE"}
{"id": "2123215", "revid": "404449", "url": "https://it.wikipedia.org/wiki?curid=2123215", "title": "Palazzo Camaiori", "text": "Palazzo Camaiori \u00e8 uno storico edificio situato nel centro storico di Castiglione della Pescaia, con il prospetto principale che si affaccia lungo via dell'Amore.\nStoria.\nIl palazzo venne costruito in epoca rinascimentale, nel corso del XV secolo. Deve la sua denominazione alla famiglia che originariamente vi risiedeva. Nel 1767 vi soggiorn\u00f2 anche il granduca Pietro Leopoldo d'Asburgo-Lorena, come ricorda l'iscrizione sul prospetto principale.\nDescrizione.\nPalazzo Camaiori si presenta come un imponente complesso architettonico a pianta rettangolare, che si adatta al dislivello presente nel luogo in cui sorge. L'edificio, infatti, si articola su due livelli presso il lato lungo sud-occidentale che \u00e8 situato ad un'altezza maggiore rispetto al lato lungo opposto.\nLa facciata sud-occidentale \u00e8 interamente rivestita in intonaco, con finestre quadrangolari poggianti su mensole che si aprono lungo i due livelli. Nella parte centrale del prospetto una breve gradinata conduce al portale d'ingresso principale racchiuso da stipiti ed arco bugnati, sopra il quale \u00e8 collocato l'imponente stemma che nella parte inferiore reca la storica iscrizione.\nIl lato lungo nord-orientale si articola su pi\u00f9 livelli, adattandosi alla minore altezza su cui si sviluppa. La facciata si presenta anch'essa interamente intonacata, con varie finestre quadrangolari che si aprono sui vari livelli ed alcune porte ad arco che permettono l'accesso all'edificio dal pian terreno.\nIl palazzo risulta suddiviso in varie unit\u00e0 abitative, oltre ad ospitare un ristorante al pian terreno lungo il lato lungo nord-orientale."}
{"id": "2123222", "revid": "61051", "url": "https://it.wikipedia.org/wiki?curid=2123222", "title": "Micromesistius poutassou", "text": "Il mel\u00f9 o potassolo (Micromesistius poutassou ()) \u00e8 un pesce di mare della famiglia Gadidae.\nDistribuzione e habitat.\n\u00c8 una specie a distribuzione piuttosto nordica ed \u00e8 diffusa nell'Oceano Atlantico orientale tra la Norvegia settentrionale, l'Islanda ed il Marocco; \u00e8 presente, anche se non comune, anche sulle coste atlantiche nordamericane canadesi e del New England settentrionale, dove sembra che sia giunto negli ultimi 50 anni. Nel mar Mediterraneo \u00e8 diffuso dappertutto tranne le coste del sud est; \u00e8 comune nelle acque italiane.\n\u00c8 un pesce pelagico, vive in acque aperte a profondit\u00e0 tra i 100 ed i 900 metri su fondali di almeno 500-1000 metri. Di notte si avvicina alla superficie, a non meno di 100 metri di fondo, comunque.\nDescrizione.\nHa un aspetto abbastanza simile a prima vista a quello del nasello ma \u00e8 facile da distinguere sia per la bocca pi\u00f9 piccola, che per l'occhio grande che, infine, per i caratteri delle pinne. Le dorsali infatti sono 3: le prime due sono piccole, con base assai pi\u00f9 breve dell'altezza; la terza pi\u00f9 lunga e bassa, simmetrica rispetto alla seconda anale; la prima anale invece \u00e8 molto lunga e raggiunge l'altezza della prima pinna dorsale. Le ventrali sono piccole e poste molto avanti, le pinne pettorali abbastanza sviluppate, la pinna caudale \u00e8 piccola e forcuta. Il corpo \u00e8 allungato ed affilato. \u00c8 sprovvisto di barbiglio.\nLa colorazione \u00e8 grigio piombo sul dorso che sfuma nel biancastro del ventre. L'interno della bocca \u00e8 nero.\nMisura 50\u00a0cm al massimo ma di solito non misura pi\u00f9 di 25\u00a0cm.\nAlimentazione.\n\u00c8 carnivoro, caccia crostacei planctonici e piccoli pesci.\nRiproduzione.\nAvviene in inverno e primavera, le uova sono pelagiche.\nPesca.\nSi cattura con reti e palamiti. Le carni sono simili a quelle del nasello ma sono piuttosto insipide e molli. "}
{"id": "2123223", "revid": "125435516", "url": "https://it.wikipedia.org/wiki?curid=2123223", "title": "Stazione di Anguillara", "text": "La stazione di Anguillara \u00e8 la stazione ferroviaria a servizio del comune di Anguillara Sabazia. \u00c8 ubicata lungo la ferrovia Roma - Capranica - Viterbo- Orte - Firenze ed \u00e8 la prima stazione situata al di fuori della tariffa urbana di Roma; Il percorso della linea \u00e8 a doppio binario da Roma Tiburtina a Cesano e a singolo binario tra Cesano e Viterbo Porta Fiorentina.\nStoria.\nLa stazione venne attivata prima del 1916.\nStruttura e impianti.\nLa gestione degli impianti \u00e8 affidata dal 2001 a Rete Ferroviaria Italiana (RFI). Il fabbricato viaggiatori si compone di due livelli; il piano terra \u00e8 aperto al pubblico.\nLa stazione disponeva di uno scalo merci con annesso magazzino sulla cui area \u00e8 stato ricavato un parcheggio, mentre il magazzino \u00e8 stato convertito a deposito.\nIl piazzale \u00e8 composto da due binari passanti ed uno tronco. Nel dettaglio:\nMovimento.\nLa tipica offerta nelle ore di morbida dei giorni lavorativi \u00e8 di un treno ogni 30 minuti per Roma Ostiense/triburtina, un treno ogni 30 minuti per Bracciano e un treno ogni ora per Viterbo.\nIl servizio passeggeri \u00e8 svolto dai treni regionali del servizio FL3 Trenitalia nell'ambito del contratto di servizio stipulato con la Regione Lazio.\nServizi.\nLa stazione offre i seguenti servizi:"}
{"id": "2123228", "revid": "92723", "url": "https://it.wikipedia.org/wiki?curid=2123228", "title": "Arcidiocesi di Cesarea di Palestina", "text": "Larcidiocesi di Cesarea (in latino: \"Archidioecesis Caesariensis in Palaestina\") \u00e8 una sede soppressa e sede titolare della Chiesa cattolica. Nel Medioevo, durante l'epoca delle Crociate, fu una delle quattro arcidiocesi facenti capo al patriarcato di Gerusalemme dei Latini, nel regno crociato di Gerusalemme.\nStoria.\nIn epoca romana Cesarea marittima era la capitale della provincia della \"Palaestina Prima\" ed importante porto del Mediterraneo orientale.\nFin dall'epoca apostolica la citt\u00e0 conobbe il cristianesimo, come testimoniato dal nuovo Testamento. Secondo gli Atti degli Apostoli , fu il diacono Filippo il primo a raggiungere Cesarea; inizialmente il vangelo fu predicato solo agli Ebrei, ma ben presto l'apostolo san Pietro si indirizz\u00f2 anche ai gentili, come raccontano gli Atti nel famoso episodio della conversione del centurione Cornelio. Anche san Paolo pass\u00f2 pi\u00f9 volte da Cesarea e vi rimase prigioniero due anni prima di ottenere di essere giudicato direttamente dall'imperatore.\nPer i primi quattro secoli i vescovi di Cesarea, in quanto metropoliti, avevano giurisdizione su tutta la Palestina romana, anche su Gerusalemme, e dipendevano direttamente dal patriarca di Antiochia. Nel concilio di Calcedonia del 451 Gerusalemme fu elevata al rango di patriarcato, composto da tre sedi metropolitane, di cui la prima era Cesarea (seguita da Scitopoli e Petra), con giurisdizione sulla Palestina Prima. Da questo momento gli arcivescovi ebbero il titolo di \"protothronos\", che era il titolo pi\u00f9 importante dopo quello del patriarca gerosolimitano.\nSecondo Le Quien, la provincia ecclesiastica di Cesarea era composta da oltre trenta diocesi suffraganee. Tra queste si ricordano le diocesi di Dora, Antipatride, Lidda, Jamnia, Nicopoli, Sozusa, Gadara, Ascalone, Gaza, Joppe, Rafia, Sarifea, Antedone, Eleuteropoli, Dioclezianopoli, Neapoli, Sebaste, Gerico, Liviade, Azoto.\nUna tradizione, non anteriore al VI secolo e attestata da Le Quien, riconosce come primi vescovi alcune figure evangeliche: il pubblicano Zaccheo, che incontr\u00f2 Ges\u00f9 secondo il racconto di Luca , il centurione Cornelio, un Teofilo I e un Zaccheo II.\nTuttavia primi vescovi storicamente documentati, secondo la testimonianza dello storico Eusebio, sono Teofilo II, che visse attorno al 189, e Teoctisto, morto verso il 258.\nCesarea fu sede di diversi concili, soprattutto in epoca ariana. Tra questi si ricorda in particolare il concilio del 195, che decret\u00f2 che la festa di Pasqua avrebbe dovuto svolgersi sempre nel giorno di domenica. A Cesarea inoltre si ritir\u00f2 il biblista e teologo Origene, che vi compose le sue principali opere esegetiche, tra cui l'Exapla, il cui manoscritto era conservato nella biblioteca del vescovado. La scuola fondata a Cesarea da Origene era conosciuta in tutto l'Oriente cristiano; essa accolse tra gli altri Gregorio il taumaturgo e Basilio Magno, e tra i suoi migliori allievi ebbe lo storico Eusebio, che divenne arcivescovo nella prima met\u00e0 del IV secolo e fu autore di una fondamentale \"Storia ecclesiastica\".\nLa diocesi ebbe una storia travagliata dopo il crollo dell'Impero romano d'Oriente e l'occupazione prima persiana nel 612 e poi araba nel 633. Sono pochissimi i vescovi greci noti dal VII fino al XIII secolo e poco si conosce della storia in questo periodo della comunit\u00e0 cristiana, che tuttavia sopravvisse a tutti gli sconvolgimenti e le persecuzioni.\nNel IX secolo vi era un insediamento di coloni franchi voluto da Carlo Magno per facilitare il pellegrinaggio dei latini. Nel X secolo a causa delle periodiche persecuzioni islamiche e del risorgere del potere imperiale bizantino, la diocesi cadde sotto l'influenza del patriarca di Costantinopoli per protezione e supervisione, e progressivamente si sottomise all'autorit\u00e0 bizantina. Pertanto, dopo il Grande Scisma tra Costantinopoli e Roma, nel 1054, Cesarea divenne una diocesi ortodossa, con una comunit\u00e0 cattolica solo marginale.\nNel 1101 i crociati di Baldovino I, re di Gerusalemme, conquistarono Caesarea e contestualmente fu eretta un'arcidiocesi di rito latino che divenne sempre pi\u00f9 importante fino ad avere dieci sedi suffraganee.\nNel 1265 i crociati persero definitivamente la citt\u00e0, che venne distrutta e smantellata completamente. Non fu mai pi\u00f9 ricostruita e questo determin\u00f2 anche la fine della comunit\u00e0 cristiana di Cesarea dopo oltre dieci secoli di esistenza.\nDal XIV secolo Cesarea di Palestina \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 26 giugno 1967.\nCronotassi.\nArcivescovi titolari.\nI vescovi di Cesarea di Palestina appaiono confusi con i vescovi delle altre sedi omonime (Arcidiocesi di Cesarea di Cappadocia, Diocesi di Cesarea di Bitinia, Diocesi di Cesarea di Mauritania, Diocesi di Cesarea di Numidia, Diocesi di Cesarea di Tessalia, Diocesi di Cesarea di Filippo), perch\u00e9 nelle fonti citate le cronotassi delle diverse sedi non sono distinte."}
{"id": "2123248", "revid": "33689", "url": "https://it.wikipedia.org/wiki?curid=2123248", "title": "Gina Montana", "text": ""}
{"id": "2123251", "revid": "125346166", "url": "https://it.wikipedia.org/wiki?curid=2123251", "title": "Battaglione alpini &quot;Edolo&quot;", "text": "Il Battaglione alpini \"Edolo\" era un reparto alpino dell'Esercito Italiano con sede a Merano (Bolzano). Il battaglione prende nome da Edolo, in Val Camonica (Provincia di Brescia).\nSimbolo.\nScudo.\nInquartato, nel primo di rosso, la torre con le spade incrociate monogramma di Edolo; nel secondo d'azzurro l'aquila che sovrasta il cervo, monogramma Valle Camonica\nOrnamenti esteriori.\nSullo scudo corona tinta d'oro, accompagnata sotto da tre nastri, annodati nella corona scendenti e svolazzanti in sbarra e in banda ai lati dello scudo, di cui due d'azzurro filettato d'oro, uno d'azzurro filettato d'argento. Nastro dai colori dell'Ordine Militare d'Italia accollato alla punta dello scudo, su lista bifida d'oro, svolazzante, concavit\u00e0 rivolta verso l'alto, il motto \"D\u00fcr per d\u00fcr\u00e0\".\nStoria.\nFormato a Milano nel 1886, inquadra tre compagnie, la 50\u00aa (detta \"la Balda\"), la 51\u00aa(\"la Veloce\") e la 52\u00aa (\"la Ferrea\"). Una parte del battaglione partecipa nel 1896 alla guerra d'Eritrea e nello stesso anno viene impiegato in attivit\u00e0 di ordine pubblico a Torino.\nViene inviato nel 1911 in Libia, dove resta fino al 1914, e per il valore dimostrato riceve una medaglia d'argento al valore militare. Mobilitato per la prima guerra mondiale, nel 1915 \u00e8 nella zona del Passo del Tonale, in Val Daone e nella Conca del Montozzo. Nel 1916 opera in alta quota sull'Adamello e al Tonale e nel maggio 1918 assieme ai battaglioni \"Mandrone\" e \"Cavento\" conquista la Cima Presena. Partecipa nello stesso anno alle azioni di Passo del Monticello-Presena per il quale riceve una citazione nel Bollettino di Guerra n. 1098 del 27 maggio 1918, ore 13.\nDopo la fine della guerra, nel 1921 \u00e8 inquadrato nel 6\u00ba Reggimento alpini per tornare nel 1934 al 5\u00ba Reggimento Alpini, assieme al Tirano e al Vestone.\nViene inviato nel 1939 in Spagna, ma vi arriva a conflitto concluso. Tornato in Italia partecipa alle operazioni del fronte occidentale e nel 1940 \u00e8 inviato in Grecia nella zona del Ponte di Perati e gli viene conferita una medaglia d'oro al valor militare. Nel luglio del 1942 \u00e8 trasferito al seguito del 5\u00ba reggimento sul fronte russo, dove con la Brigata alpina \"Tridentina\" \u00e8 ingaggiato nella difesa di Bassowka.\nAlto \u00e8 stato il sacrificio in vite umane del battaglione nella fase della ritirata, nelle battaglie di Nikitowka e Nikolajewka, e anche in questo caso riceve una medaglia d'oro al valor militare.\nRientrato in Italia si posiziona in Trentino-Alto Adige, dove il 10 settembre 1943 viene sciolto, e molti dei reduci vengono fatti prigionieri dai tedeschi e internati nei campi di concentramento in Germania.\nDopoguerra.\nIl 1\u00ba gennaio 1946 rinasce inquadrato nel 6\u00ba Reggimento alpini a Brunico e il 15 marzo 1953 ritorna a far parte del 5\u00ba Reggimento, della Brigata Alpina Orobica. Composto dalle storiche 3 compagnie, dal 1952 si aggrega la 110\u00aa compagnia mortai. Nel 1975, con la riforma dell'esercito, rimane battaglione indipendente di addestramento reclute della Brigata Orobica.\nNel 1991, con lo scioglimento della Brigata Orobica, passa alla Tridentina e il 13 settembre 1997 viene elevato a reggimento con la denominazione di 18\u00ba Reggimento Addestramento Reclute \"Edolo\", nella cerimonia di febbraio 1998 (comandante di reggimento Col. Peratoner e comandante di battaglione T. Col. Schenk). Alle dirette dipendenze del Comando Truppe Alpine, il reggimento inquadra due compagnie, la 50^ e 51^, ereditate dal battaglione.\nCome per gli altri reggimenti dedicati all'addestramento truppe, le reclute venivano addestrate per un mese, dopo di che avveniva il giuramento in piazza, a Merano, sede del reparto.\nIl 30 settembre 2004 con la conclusione del regime di leva il 18\u00ba Reggimento viene sciolto presso la caserma Rossi di Maia Bassa di Merano ed anche il battaglione Edolo dopo 100 anni di storia cessa di esistere, con l'ultimo comandante il colonnello Walter Segata.\nOnorificenze.\nAlla bandiera.\nData conferimento:9 giugno 1948\nDecorati.\nMorto il 26 gennaio 1943 all'et\u00e0 di 22 anni nella battaglia di Nikolajewka, durante la ritirata dal fronte russo."}
{"id": "2123257", "revid": "1748167", "url": "https://it.wikipedia.org/wiki?curid=2123257", "title": "Tall Man", "text": "Tall Man (Uomo Alto in alcune edizioni italiane) \u00e8 un personaggio creato da Don Coscarelli ideatore della serie cinematografica \"Fantasmi\". Il personaggio \u00e8 stato interpretato da Angus Scrimm.\nIl personaggio.\nIl Tall Man \u00e8 un alieno proveniente da una dimensione conosciuta come Pianeta Rosso. Durante la sua permanenza sulla Terra ha assunto le sembianze di un becchino. "}
{"id": "2123269", "revid": "404449", "url": "https://it.wikipedia.org/wiki?curid=2123269", "title": "Palazzo Centurioni", "text": "Palazzo Centurioni \u00e8 uno storico edificio situato nel centro storico di Castiglione della Pescaia, all'interno delle mura cittadine, con il prospetto principale che si affaccia lungo via dell'Ospedale.\nStoria.\nIl palazzo venne costruito in epoca rinascimentale e ristrutturato agli inizi del XX secolo. Un recente restauro terminato nel 2008 ha riportato lo storico edificio agli antichi splendori.prospetto principale.\nDescrizione.\nPalazzo Centurioni si presenta come un imponente complesso architettonico a pianta rettangolare, che si articola su tre livelli, separati tra loro da cordonature longitudinali che si articolano lungo l'intero prospetto principale.\nLa facciata principale, che volge a nord-est, si presenta interamente rivestita in intonaco, ma con caratteristici elementi bugnati decorativi attorno alle finestre e al portone d'ingresso, che si apre in posizione defilata nella parte sinistra della facciata e si caratterizza per l'apertura ad arco tipica del periodo rinascimentale. Le finestre che si aprono lungo il pian terreno poggiano su mensole, mentre quelle dei due livelli superiori poggiano sulla cordonatura che delimita in basso il piano su cui sorgono da quello sottostante; tutte le finestre riprendono gli elementi stilistici del portone d'ingresso per la presenza dell'apertura ad arco sommitale.\nIl palazzo \u00e8 suddiviso in varie unit\u00e0 abitative."}
{"id": "2123270", "revid": "984922", "url": "https://it.wikipedia.org/wiki?curid=2123270", "title": "Rio Lanzi", "text": "Il rio Lanzi, o rio dei Lanzi, \u00e8 un torrente che si sviluppa nell'Agro caleno, in provincia di Caserta, con un percorso di 14.5\u00a0km dalla sorgente fino alla confluenza col torrente Savone. Il rio Lanzi prende il nome dalla famiglia Lanza, di Capua, ai cui feudi nel XVIII secolo esso appartenne.\nPercorso.\nLa sorgente del rio Lanzi si trova ai piedi dei monti Trebulani, ad un'altezza di 86 m s.l.m., nel comune di Calvi Risorta.\nProsegue per circa 5\u00a0km a \"volta\", demarcando il confine fra Calvi Risorta e Pignataro Maggiore.\nDopo aver attraversato questi comuni, il torrente arriva a Sparanise, dove si canalizza fino a sant'Andrea del Pizzone, una frazione del comune di Francolise, nel quale sfocia il vecchio fiume Savone proveniente da Teano. L'attuale percorso del Rio Lanzi prosegue nei comuni di Carinola, Falciano del Massico e Mondragone, ove, dopo aver attraversato la SS. Domitiana, sfocia direttamente nel Mar Tirreno."}
{"id": "2123283", "revid": "1543377", "url": "https://it.wikipedia.org/wiki?curid=2123283", "title": "Baytown", "text": "Baytown \u00e8 una citt\u00e0 degli Stati Uniti d'America situato nella contea di Harris dello Stato del Texas. \u00c8 situata al confine con la contea di Chambers sulla quale si estendono alcune propaggini della periferia orientale della citt\u00e0, ed \u00e8 parte dell'ampia area metropolitana di Houston\u2013The Woodlands\u2013Sugar Land.\nLa popolazione al censimento del 2010 era di 71802 abitanti.\nStoria.\nL'area occupata oggi da Baytown era gi\u00e0 abitata nel 1822, anche se ancora, al posto dell'odierno paese, c'erano tre diversi centri abitati: Goose Creek, Pelly e East Baytown. \nDopo la prima guerra mondiale fu proposto di unire i tre paesi in uno solo, ma i cittadini di East Baytown si opposero a tale proposta. Solo nel 1947 essa verr\u00e0 accettata e l'odierna Baytown venne fondata il 24 gennaio 1948.\nGeografia fisica.\nBaytown \u00e8 situata sulla foce del fiume San Jacinto nella baia di Galveston, 22 miglia (35\u00a0km) a est di Houston.\nSecondo lo United States Census Bureau, ha un'area totale di 35,45 miglia quadrate (91,8\u00a0km\u00b2), di cui 32,7 miglia quadrate (85\u00a0km\u00b2) di terreno e 0,5 miglia quadrate (1,3\u00a0km\u00b2), 1,51%, d'acqua.\nBaytown si trova su una pianura costiera, e la sua vegetazione \u00e8 composta in gran parte da praterie e paludi. I comuni del circondario sono stati costruiti su paludi bonificate e praterie, ambienti che sono ancora visibili in alcune parti non sviluppate dell'area della baia. Baytown \u00e8 circondata dall'acqua su tre lati. Lungo il sud e l'ovest dalla Galveston Bay, a est dal Cedar Bayou. La citt\u00e0 \u00e8 delimitata a nord dalla Interstate 10. Porzioni della citt\u00e0 ad est del Cedar Bayou si trovano nella contea di Chambers.\nSociet\u00e0.\nEvoluzione demografica.\nSecondo il censimento del 2010 nella citt\u00e0 risiedevano persone, nuclei familiari e famiglie. La densit\u00e0 di popolazione era di persone per miglio quadrato (785,6 ab/km\u00b2)."}
{"id": "2123284", "revid": "287204", "url": "https://it.wikipedia.org/wiki?curid=2123284", "title": "Martin Mystere (serie animata)", "text": ""}
{"id": "2123287", "revid": "125667267", "url": "https://it.wikipedia.org/wiki?curid=2123287", "title": "Polizia monegasca", "text": "La Polizia monegasca (in francese \"Police de Monaco\") \u00e8 l'unica forza di pubblica sicurezza del Principato di Monaco.\nDal punto di vista politico dipende direttamente da:\nStoria.\nNel 1858 venne strutturato per la prima volta un corpo di polizia nel Principato di Monaco con capo il commissario Yves-Marie Lucas.\nNel 1877 venne nominato capo della polizia monegasca Antoine Angeli, e dieci anni pi\u00f9 tardi Napol\u00e9on Delalonde.\nCon l'ordinanza sovrana n\u00b0 971 del 23 giugno 1902 il principe Alberto I un dipartimento di sicurezza pubblico, col tempo la polizia monegasca \u00e8 passata da 50 unit\u00e0 alle attuali 517.\nLa polizia monegasca fa parte dell'Interpol e il congresso di fondazione del 1914 si svolse nel Principato.\nDal 15 maggio al 15 settembre di ogni anno la divisione di Polizia marittima (Police Maritime) svolge servizio di sorveglianza nella spiaggia di Larvotto.\nInoltre \u00e8 di sua competenza controllare i detenuti incarcerati nel carcere di Monaco a Monaco Vecchia.\nDirezione di pubblica sicurezza.\nLa Direzione di pubblica sicurezza si divide in 5 divisioni:\nSuddivisione del personale.\nFonte: \"police.gouv.mc\"\nMezzi terrestri.\nN.B.: 2 mezzi sono riservati alla formazione.\nCollegamenti esterni.\nSito ufficiale della Polizia monegasca"}
{"id": "2123289", "revid": "183976", "url": "https://it.wikipedia.org/wiki?curid=2123289", "title": "Stazione di Castello", "text": ""}
{"id": "2123291", "revid": "713926", "url": "https://it.wikipedia.org/wiki?curid=2123291", "title": "F\u00e9lix \u00c9douard Gu\u00e9rin-M\u00e9neville", "text": "Ha pubblicato oltre 400 saggi sugli insetti. In tale indirizzo di studi s'inscrivono, in particolare, la collaborazione fornita alla parte dedicata agli insetti dell'\u00abEncyclop\u00e9die m\u00e9thodique\u00bb (1845) e - soprattutto - la sua \"Iconographie du R\u00e8gne Animal de Georges Cuvier 1829-1844\" corredata, nei due volumi di cui si compone, di 4600 figure. Dal 1833 al 1838 ha stilato, assieme ad Achille R\u00e9my Percheron, l'incompleto \"Genera des Insectes\", mentre con Gaspard Joseph Martin Saint-Ange ha pubblicato il \"Trait\u00e9 \u00e9l\u00e9mentaire d'histoire naturelle\", sempre in due volumi e terminato nel 1848. Dal 1833 (e sino al 1839) ha diretto il \u00abDictionnaire pittoresque d'histoire naturelle\u00bb.\nNel 1858, come attesta Louis Figuier, Gu\u00e9rin-M\u00e9neville ha presentato all'Accademia delle Scienze di Parigi le prime uova schiuse in Francia dall'allevamento del bombice dell'ailanto, un lepidottero della famiglia Saturniidae, la cui discussione determin\u00f2 la scelta dell'introduzione dei bachi da seta in Francia e in Algeria. A tal riguardo, nel 1860, l'entomologo ha scritto un dettagliato rapporto all'imperatore francese.\nGli altri studi relativi alla sericoltura sono stati pubblicati sulla \u00abRevue de s\u00e9riciculture\u00bb, dallo stesso fondata nel 1863, attraverso la quale si \u00e8 anche interessato della produzione sericolturicola italiana, osservando, tra gli altri, gli esperimenti condotti da Raimondo Tominz, e - pi\u00f9 in generale - delle connesse malattie."}
{"id": "2123303", "revid": "1632387", "url": "https://it.wikipedia.org/wiki?curid=2123303", "title": "Hell (Venom)", "text": "Hell \u00e8 il dodicesimo album dello storico gruppo musicale heavy metal inglese Venom, uscito il 9 giugno 2008 per la Universal Records."}
{"id": "2123304", "revid": "74801", "url": "https://it.wikipedia.org/wiki?curid=2123304", "title": "Rinaldo Bianchetti", "text": "Biografia.\nDi professione ingegnere industriale, cominci\u00f2 a frequentare da giovane il Circolo Scacchistico Genovese. Compose oltre un centinaio di studi, particolarmente di re e pedoni. \nNel 1925 pubblic\u00f2 una monografia dal titolo \"Contributo alla Teoria dei finali di Soli pedoni\", in cui sviluppa ulteriormente la teoria delle case reciproche, inizialmente introdotta da Edward Cecil Tattersall. Il libro di Bianchetti \u00e8 stato oggetto di plagio, tradotto in francese col nome di diverso autore.\nAmico dello studista francese Henri Rinck, \nFu redattore della sezione studi della rivista \"L'Italia Scacchistica\" dal 1923 al 1926 e poi dal 1946 al 1957.\nUno studio di Rinaldo Bianchetti.\nQuesto studio si risolve con manovre ad eco perfettamente simmetriche.\nDopo ' il nero non pu\u00f2 rispondere n\u00e9 per il seguito o Tc8+ con matto alla successiva. Per tentare di salvare la torre deve muovere ' o simmetricamente . Ma il bianco riesce anche in questo caso a guadagnare la torre: (se , , ). Alla quarta mossa i movimenti del re non possono essere invertiti. Infatti, nella prima continuazione, se , T+ con perpetuo oppure stallo.\nSi ha una continuazione analoga nella variante con ."}
{"id": "2123311", "revid": "11959", "url": "https://it.wikipedia.org/wiki?curid=2123311", "title": "T\u0101riq ibn Ziy\u0101d", "text": ""}
{"id": "2123313", "revid": "767487", "url": "https://it.wikipedia.org/wiki?curid=2123313", "title": "The Archies", "text": "The Archies furono un gruppo garage rock e bubblegum pop immaginario statunitense composto dai giovani protagonisti del cartone animato \"Archie e Sabrina\".\nLa musica del gruppo fu registrata da alcuni musicisti fra cui Ron Dante, e pubblicata in una serie di singoli ed album. Il loro principale successo fu il singolo \"Sugar, Sugar\", che nel 1969 arriv\u00f2 al primo posto della Billboard Hot 100 per quattro settimane ed in classifiche di altri paesi, e consolid\u00f2 il genere bubblegum pop.\nComposizione del gruppo.\nI personaggi immaginari che formavano gli \"Archies\" erano:"}
{"id": "2123320", "revid": "1573940", "url": "https://it.wikipedia.org/wiki?curid=2123320", "title": "Paradoxurus", "text": "Paradoxurus () \u00e8 un genere di carnivori della famiglia dei Viverridi, comunemente noti come \"civette delle palme\".\nDescrizione.\nDimensioni.\nAl genere Paradoxurus appartengono carnivori di medie dimensioni con la lunghezza della testa e del corpo fino a 570\u00a0mm, la lunghezza della coda fino a 470\u00a0mm e un peso fino a 3\u00a0kg.\nCaratteristiche craniche e dentarie.\nSono caratterizzati dalla seguente formula dentaria:\nAspetto.\nIl corpo \u00e8 lungo e snello, le gambe sono relativamente corte, la coda \u00e8 lunga quasi quanto la testa ed il corpo. La pelliccia \u00e8 composta da lunghi peli scuri e da una sotto-pelliccia pi\u00f9 o meno consistente. Sono normalmente presenti delle macchie disposte in linea lungo il dorso, anche se talvolta sono nascoste dai lunghi peli scuri. La testa \u00e8 larga, il muso \u00e8 appuntito, con il naso largo, attraversato da un solco profondo che separa le narici, leggermente proiettate in avanti ed in alto; le orecchie sono grandi e arrotondate. Hanno l'andatura semi-plantigrada, con il tallone ricoperto di peli. Gli artigli sono semi-retrattili. le zampe hanno cinque dita e sono adattate alla vita arboricola. Entrambi i sessi hanno delle ghiandole odorifere perianali, contenenti una secrezione nauseabonda utilizzata in caso di pericolo.\nDistribuzione.\nIl genere \u00e8 diffuso nel Subcontinente Indiano, in Indocina, Cina meridionale, Indonesia e Filippine. \u00c8 inoltre stato introdotto dall'uomo in epoca recente sull'Isola di Sulawesi, sulle Piccole Isole della Sonda e sulle Isole Molucche.\nTassonomia.\nSono state riconosciute cinque specie:\nRecenti studi effettuati nello Sri Lanka hanno evidenziato che esistono tre differenti forme endemiche sull'isola e che il nome scientifico \"Paradoxurus zeylonensis\" \u00e8 un sinonimo di \"Paradoxurus hermaphroditus\"."}
{"id": "2123327", "revid": "1305772", "url": "https://it.wikipedia.org/wiki?curid=2123327", "title": "Redeyef", "text": "Redeyef (, \"Redeyef\") \u00e8 una citt\u00e0 di circa 37.000 abitanti della Tunisia. Situata nel governatorato di Gafsa, dista 60\u00a0km da Gafsa e 22 dalla frontiera con l'Algeria di Mides. La citt\u00e0 si trova in uno dei pi\u00f9 importanti bacini minerari di fosfato al mondo.\nStoria.\nQuesta regione semidesertica era in passato abitata da popolazioni nomadi dedite all'agricoltura e all'allevamento. Sotto il protettorato francese, nell'aprile del 1885, il geologo francese Philippe Thomas, scopr\u00ec un giacimento di fosfato di calcio sul versante nord della montagna Djebel Thelja, nella provincia di M\u00e9tlaoui, a una ventina di chilometri da Redeyef, a cui segu\u00ec il ritrovamento di altri importanti giacimenti nella zona. A partire dal 1896, venne creata la \"Compagnia dei fosfati e delle ferrovie di Gafsa\" (CPG). I primi scavi iniziarono a M\u00e9tlaoui nel 1900. Il crescente fabbisogno di manodopera indusse l'amministrazione francese a politiche di insediamento forzato dei minatori. Lo sviluppo della citt\u00e0 da allora \u00e8 sempre stato legato al rapporto tra il sindacato e la Cpg. Nel marzo 1937, uno sciopero del bacino minerario venne represso violentemente dalle autorit\u00e0 coloniali e vide la morte di 17 minatori. Negli anni Cinquanta e Sessanta, durante il periodo di massima produzione della Cpg, la citt\u00e0 \u00e8 stata meta dell'immigrazione algerina, marocchina, libica, italiana e maltese. Ma i successivi ammodernamenti dei macchinari e l'abbandono degli scavi in galleria a favore delle miniere a cielo aperto hanno provocato tagli del 75% del personale e forti proteste.\nOggi la produzione di fosfato rappresenta la principale ricchezza della citt\u00e0 di Redeyef. La produzione annuale della provincia si attesta sugli otto milioni di tonnellate e la Cpg - che con l'indipendenza \u00e8 stata nazionalizzata - \u00e8 il quinto produttore mondiale di fosfato.\nNel 2008 le proteste sindacali contro i tagli dei lavoratori della Cpg sono di nuovo esplose in scioperi e manifestazioni. La polizia tunisina ha aperto il fuoco sui manifestanti a Redeyef, causando due morti. Centinaia di militanti e una decina di sindacalisti sono stati arrestati, tra cui Adnane Hajji, leader della protesta. La giornalista Zakiya Dhifaoui \u00e8 stata condannata a quattro mesi e mezzo di carcere.\nE proprio per i tagli al personale della Cpg, Redeyef sta registrando una forte emigrazione. Molti giovani lasciano la citt\u00e0 per andare a lavorare lungo la costa tunisina o in Francia, a Nantes, dove esiste un'importante comunit\u00e0 originaria di Redeyef.\nInfrastrutture e trasporti.\nLa strada provinciale C201 collega Redeyef a est a Gafsa e a ovest a Tamerza, alla frontiera algerina. \nC'\u00e8 una sola linea ferroviaria, che risale al 1907, che congiunge Redeyef a M\u00e9tlaoui, ma \u00e8 utilizzata soltanto per i treni merci carichi di fosfato"}
{"id": "2123329", "revid": "121555926", "url": "https://it.wikipedia.org/wiki?curid=2123329", "title": "West Palm Beach", "text": "West Palm Beach \u00e8 una citt\u00e0 dello stato della Florida, negli Stati Uniti d'America. \u00c8 situata nella Contea di Palm Beach. Nel censimento del 2019 aveva una popolazione di abitanti, su una superficie di 150 chilometri quadrati.\nInfrastrutture e trasporti.\nFerrovie.\nLa citt\u00e0 \u00e8 servita dal servizio ferroviario suburbano Tri-Rail."}
{"id": "2123332", "revid": "216538", "url": "https://it.wikipedia.org/wiki?curid=2123332", "title": "Uomo alto", "text": ""}
{"id": "2123335", "revid": "80030", "url": "https://it.wikipedia.org/wiki?curid=2123335", "title": "Filippo Buonaccorsi", "text": "Biografia.\nNato a San Gimignano (Toscana), studi\u00f2 a Venezia e a Roma, dove, nel 1462, divenne il segretario del vescovo Bartolomeo Roverella. Nella citt\u00e0 del Papa conobbe Pomponio Leto, uno dei pi\u00f9 celebri umanisti italiani. Avendo preso parte ad un complotto per assassinare Papa Paolo II, nel 1468 decise di partire per la Polonia, per evitare la decapitazione. L'inviato del Papa, Alessandro Numai da Forl\u00ec, ne chiese invano la consegna alla Dieta di Petrikau.\nTra le molte accuse contro il Buonaccorsi, c'era quella di sodomia, confermata da certi suoi versi erotici, che erano stati rinvenuti a Segni, nel Lazio. In Polonia ottenne subito una tale fama che divenne il precettore dei figli di re Casimiro IV, per il quale fu anche diplomatico. Nel 1474 divenne segretario personale del Re, nel 1476 ambasciatore a Costantinopoli, oggi Turchia, e nel 1486 a Venezia. Nel 1492 il suo pupillo, il principe Giovanni Alberto, divenne Re di Polonia in seguito alla morte del padre. Per i pochi anni rimastigli da vivere, consigli\u00f2 il nuovo Re, che, per ricordarlo degnamente, lo fece seppellire nella chiesa dei Domenicani di Cracovia e in sua memoria commission\u00f2 allo scultore tedesco Veit Stoss un rilievo in bronzo."}
{"id": "2123338", "revid": "1573940", "url": "https://it.wikipedia.org/wiki?curid=2123338", "title": "Viverra tangalunga", "text": "La civetta malese (Viverra tangalunga ) \u00e8 un carnivoro della famiglia dei viverridi diffuso in Indonesia, Malaysia e nelle Filippine.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 610 e 670\u00a0mm, la lunghezza della coda tra 285 e 355\u00a0mm, la lunghezza del piede tra 94 e 105\u00a0mm, la lunghezza delle orecchie tra 40 e 42\u00a0mm e un peso fino a 5\u00a0g.\nAspetto.\nIl colore di fondo del corpo \u00e8 grigiastro. Sui lati e nella parte inferiore del collo sono presenti 3 bande nerastre intervallate da 2 bianche che partono dalla parte posteriore delle orecchie e prima delle spalle scendono gi\u00f9 verticalmente verso il basso. Una cresta erettile di lunghi peli nerastri si estende lungo la spina dorsale dalla nuca alla base della coda. Sui fianchi sono presenti delle macchie scure disposte in file particolarmente nel quarto posteriore, che variano notevolmente tra gli individui. La parte inferiore degli arti \u00e8 nera. La pianta dei piedi \u00e8 densamente ricoperta di peli dal tallone fino allo spazio tra i cuscinetti. Gli artigli del terzo e quarto dito della mano sono protetti da una guaina cutanea. La coda \u00e8 lunga poco pi\u00f9 della met\u00e0 della testa e del corpo, ha 7-8 larghi anelli neri intervallati da anelli bianchi pi\u00f9 piccoli ma completi. \nBiologia.\nComportamento.\n\u00c8 una specie notturna e terricola, sebbene si arrampichi con facilit\u00e0 sugli alberi.\nAlimentazione.\nSi nutre di invertebrati e piccoli vertebrati del suolo forestale. \nDistribuzione e habitat.\nQuesta specie \u00e8 diffusa nella Penisola malese, Sumatra, Borneo, Filippine, Sulawesi e diverse isole vicine. Probabilmente \u00e8 stata introdotta anche sull'isola di Giava, dove sono stati catturati 2 esemplari.\nVive nelle foreste primarie e secondarie, aree coltivate e nelle periferie dei villaggi fino a 1.200 metri di altitudine.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto Areale e la tolleranza al degrado del proprio habitat, classifica \"V.tangalunga\" come specie a rischio minimo (LC)."}
{"id": "2123341", "revid": "1383760", "url": "https://it.wikipedia.org/wiki?curid=2123341", "title": "Mario Desiati", "text": "Biografia.\nNato a Locorotondo nel 1977, risiede a Roma e per alcuni periodi dell'anno vive a Berlino.\nCresciuto a Martina Franca occupandosi di cronaca politica e sportiva su giornali locali tra cui \"Il Corriere della Valle d'Itria\", in seguito alla laurea in giurisprudenza conseguita a Bari nel 2000 ha lavorato in uno studio legale in Valle d'Itria e pubblicato saggi sulla responsabilit\u00e0 civile. Nel 2003 si \u00e8 trasferito a Roma, dove \u00e8 stato caporedattore della rivista \"Nuovi Argomenti\" ed editor junior della Arnoldo Mondadori Editore. Dal 2008 a ottobre 2013 si \u00e8 occupato della direzione editoriale di Fandango Libri confluita oggi nel gruppo indipendente Fandango editore. Ha scritto e pubblicato poesie, antologie, saggi e romanzi. Collabora con \"La Repubblica\" e \"L'Unit\u00e0\".\nDa un suo romanzo \u00e8 stato tratto il film\" Il paese delle spose infelici\", opera a cui non ha collaborato come sceneggiatore. Sue opere sono tradotte in inglese, tedesco, francese, spagnolo, olandese, coreano."}
{"id": "2123342", "revid": "188323", "url": "https://it.wikipedia.org/wiki?curid=2123342", "title": "Tessuto adiposo bianco", "text": ""}
{"id": "2123346", "revid": "599013", "url": "https://it.wikipedia.org/wiki?curid=2123346", "title": "Kebaya", "text": "Il kebaya \u00e8 un indumento tradizionale femminile, tipico dell'Indonesia, della Malaysia, del Brunei e di Singapore. Si tratta di una specie di blusa realizzato in materiali leggeri, di solito batik, e indossato insieme al sarong o altri capi tradizionali.\nIl Kebaya nasce nella zona della Penisola Araba, e la parola \"kaba\" in arabo vuol dire semplicemente \"indumento\". L'associazione del termine keba a quel particolare tipo di indumento risale al periodo in cui i portoghesi sbarcarono nell'Asia dell'Est."}
{"id": "2123352", "revid": "1573940", "url": "https://it.wikipedia.org/wiki?curid=2123352", "title": "Viverra", "text": "Viverra () \u00e8 un genere di carnivori della famiglia dei Viverridi comunemente note come \"civette indiane\".\nDescrizione.\nDimensioni.\nAl genere Viverra appartengono carnivori di medio-grandi dimensioni, con lunghezza della testa e del corpo tra 500 e 950\u00a0mm, la lunghezza della coda tra 285 e 590\u00a0mm e un peso fino a 9,2\u00a0kg.\nCaratteristiche craniche e dentarie.\nIl cranio \u00e8 lungo e stretto. In \"Viverra zibetha\" e \"Viverra tangalunga\" sono presenti dei processi post-orbitali ben sviluppati. La cresta sagittale \u00e8 evidente. Le arcate zigomatiche sono spesse. La bolla timpanica \u00e8 corta. I denti ferini superiori sono sottili, lunghi e di forma triangolare.\nSono caratterizzati dalla seguente formula dentaria:\nAspetto.\nIl corpo \u00e8 snello, le zampe sono relativamente corte. Il muso \u00e8 appuntito, le orecchie e gli occhi sono di dimensioni normali. La pelliccia \u00e8 ruvida. Il colore del corpo \u00e8 generalmente grigio ricoperto di macchie nerastre sui fianchi, con delle evidenti bande bianche e nere sui lati del collo. Sui lati del muso sono presenti delle macchie bianche. La coda \u00e8 pi\u00f9 corta della testa e del corpo ed \u00e8 anellata. Una cresta dorsale di lunghi peli neri attraversa il dorso dalle spalle fino alla base della coda. L'andatura \u00e8 digitigrada. Gli artigli sono corti, affilati e retrattili. In \"Viverra zibetha\" e \"Viverra tangalunga\" sono presenti delle guaine cutanee che proteggono l'artiglio del terzo e quarto dito della zampa anteriore. Il pollice \u00e8 piccolo e vestigiale. La pianta dei piedi \u00e8 ricoperta di peli dal tallone fino ai cuscinetti. Sono presenti delle ghiandole perianali altamente specializzate e visibili esternamente. Le femmine hanno 3 paia di mammelle ventrali.\nDistribuzione.\nQuesto genere \u00e8 diffuso nel Subcontinente indiano, in Cina, in Indocina, Indonesia e Filippine.\nTassonomia.\nIl genere comprende 4 specie:"}
{"id": "2123359", "revid": "28592", "url": "https://it.wikipedia.org/wiki?curid=2123359", "title": "Sant'Angelo di Chiaserna", "text": ""}
{"id": "2123363", "revid": "767487", "url": "https://it.wikipedia.org/wiki?curid=2123363", "title": "Gojira \u00d7 Megaguirus - G sh\u014dmetsu sakusen", "text": " \u00e8 un film del 2000 diretto da Masaaki Tezuka.\nSi tratta del 24\u00b0 film della saga del dinosauro mutante Godzilla ed \u00e8 sequel del primo film della saga.\nTrama.\nNella citt\u00e0 di Tokyo un'arma satellitare apre un varco temporale dal presente al passato, attraverso il quale arriva un uovo argentato dal quale nasce una libellula gigante (identica alle larve del film \"Rodan\") che arriva nella citt\u00e0 e deposita un agglomerato di uova da cui nascono centinaia di insetti giganti. Alcuni di essi prelevano del sangue di Godzilla, nel frattempo giunto in citt\u00e0. Dopo un primo duello con Godzilla gli insetti si uniscono insieme al D.N.A di Godzilla facendo nascere Megagurius, un insetto gigante che ricorda molto il fratello di Mothra, Battra, anche se pi\u00f9 spaventosa. Nel duello finale Godzilla sconfigger\u00e0 Megaguirus con un potentissimo raggio atomico salvando la citt\u00e0."}
{"id": "2123374", "revid": "599013", "url": "https://it.wikipedia.org/wiki?curid=2123374", "title": "Virgil St\u0103nescu", "text": ""}
{"id": "2123377", "revid": "1573940", "url": "https://it.wikipedia.org/wiki?curid=2123377", "title": "Ichneumia albicauda", "text": "La mangusta dalla coda bianca (Ichneumia albicauda ) \u00e8 un mammifero carnivoro della famiglia Herpestidae, diffuso nell'Africa subsahariana e in parte della penisola arabica. \u00c8 l'unica specie del genere Ichneumia.\nEtimologia.\nLa parola \"Ichneumia\", deriva dal greco \u00abichneumon\u00bb, che significa \u00abcercatore di tracce\u00bb. Il nome della specie, \u00abalbicauda\u00bb, deriva dalle parole latine \u00abalbus\u00bb, che significa \u00abbianco\u00bb, e \u00abcauda\u00bb, che significa \u00abcoda\u00bb.\nDescrizione.\n\u00c8 una mangusta di relativamente notevoli dimensioni: raggiunge un peso compreso fra 2,9-4,2 kg, ha una lunghezza testa-corpo di 53-71 cm e una coda lunga 40-47 cm. Le zampe sono relativamente lunghe per una mangusta. La testa \u00e8 molto lunga e stretta e si assottiglia in punta. Le orecchie sono grandi e arrotondate. Ha una colorazione dal giallo al marrone chiaro, con lunghi peli neri, che le conferiscono un aspetto grigio brizzolato. Le gambe e le braccia sono nere dal gomito/ginocchio in gi\u00f9. La base della grande coda folta \u00e8 di colore giallo brunastro, tendente al bianco nella seconda met\u00e0. Le femmine hanno quattro capezzoli.\nDistribuzione e habitat.\nL'areale di questa specie comprende gran parte dell'Africa subsahariana, con l'eccezione del bacino del fiume Congo dove \u00e8 assente, e la parte meridionale della penisola arabica (Oman, Arabia Saudita e Yemen).\nVive nella savana e nelle aree boschive."}
{"id": "2123381", "revid": "547034", "url": "https://it.wikipedia.org/wiki?curid=2123381", "title": "Jakov Petrovi\u010d Kul'nev", "text": ""}
{"id": "2123382", "revid": "1363832", "url": "https://it.wikipedia.org/wiki?curid=2123382", "title": "Maria D\u0105browska", "text": "Mostr\u00f2 sin da giovane interesse per la Letteratura e la Politica, specialmente verso il Comunismo e il Femminismo. Studi\u00f2 Filosofia, Scienze naturali e Sociologia a Losanna, in Svizzera, e a Bruxelles, in Belgio, poi, tornata in Polonia, si trasfer\u00ec a Varsavia nel 1917. Lavor\u00f2 per il Ministero dell'Agricoltura, scrivendo allo stesso tempo articoli per alcuni giornali minori della capitale polacca. S'interess\u00f2 soprattutto a Freud, al rispetto dei Diritti umani e qualche volta anche di Letteratura, scrivendo articoli su scrittori connazionali quali Micha\u0142 Ba\u0142ucki, Zygmunt Krasi\u0144ski, Tomasz Zan... Ma come critica letteraria non fu mai presa sul serio. Le stavano a cuore soprattutto i Diritti dell'uomo e del bambino, a cui si dedic\u00f2 pienamente dal 1927, impegnandosi per farli rispettare in tutta la Polonia. La sua attivit\u00e0 non fu interrotta dall'invasione nazista. Nei suoi romanzi \u00e8 facile notare un grande interesse verso la mente, la sua analisi e le conseguenze che questa subisce dagli avvenimenti del mondo."}
{"id": "2123385", "revid": "486946", "url": "https://it.wikipedia.org/wiki?curid=2123385", "title": "Jakow Petrowitsch Kulnew", "text": ""}
{"id": "2123387", "revid": "486946", "url": "https://it.wikipedia.org/wiki?curid=2123387", "title": "Yakov Petrovich Kulnev", "text": ""}
{"id": "2123389", "revid": "71433", "url": "https://it.wikipedia.org/wiki?curid=2123389", "title": "Rescue Dawn", "text": ""}
{"id": "2123390", "revid": "729019", "url": "https://it.wikipedia.org/wiki?curid=2123390", "title": "Aerot\u00e9cnica AC-14", "text": "L'Aerot\u00e9cnica AC-14 era un elicottero leggero monoturbina a cinque posti prodotto dall'azienda spagnola Aerot\u00e9cnica S.A. negli anni cinquanta.\nProgettazione e sviluppo.\nL'AC-14 venne progettato negli anni cinquanta dal francese Jean Cantinieau come sviluppo ingrandito del precedente AC-13 ed era caratterizzato, come altri suoi progetti, dall'originale struttura portante a \"spina dorsale\" che integrava la trave di coda collegandola alla fusoliera dalla parte superiore e che forniva anche da supporto al motore. Come l'AC-13 manteneva la particolare soluzione tecnica che consentiva di eliminare il rotore di coda grazie ad un dispositivo anticoppia ad aria soffiata.\nI costi di sviluppo del nuovo modello vennero sostenuti dal governo spagnolo e, dopo le prove statiche, il primo dei due prototipi venne portato in volo per la prima volta il 20 luglio 1954.\nData la considerevole capacit\u00e0 di carico ottenuta alla particolare configurazione ne venne ipotizzato uno sviluppo per una versione civile ad uso agricolo e come eliambulanza.\nStoria operativa.\nDopo il riscontro positivo da parte della commissione esaminatrice venne emesso un ordine per 10 esemplari da fornire in dotazione all'Ej\u00e9rcito del Aire, dove rimasero operativi per breve tempo sotto la denominazione EC-XZ-4, ma l'ordine originale rimase parzialmente inevaso per la disponibilit\u00e0 sul mercato del Bell 47 G-2 e G-3 surplus della guerra di Corea."}
{"id": "2123399", "revid": "15756", "url": "https://it.wikipedia.org/wiki?curid=2123399", "title": "Sawyer", "text": "Sawyer (\"segatore\" in inglese) pu\u00f2 riferirsi a:"}
{"id": "2123401", "revid": "339392", "url": "https://it.wikipedia.org/wiki?curid=2123401", "title": "Esercito zarista", "text": ""}
{"id": "2123411", "revid": "315424", "url": "https://it.wikipedia.org/wiki?curid=2123411", "title": "Prefetto apostolico", "text": ""}
{"id": "2123412", "revid": "20681273", "url": "https://it.wikipedia.org/wiki?curid=2123412", "title": "Gilez", "text": ""}
{"id": "2123414", "revid": "767487", "url": "https://it.wikipedia.org/wiki?curid=2123414", "title": "Ti amer\u00f2 sempre", "text": "Ti amer\u00f2 sempre (\"Il y a longtemps que je t'aime\") \u00e8 un film del 2008 scritto e diretto da Philippe Claudel.\nTrama.\nJuliette viene rilasciata dopo aver trascorso quindici anni in carcere per aver ucciso suo figlio di sei anni, e durante il periodo passato in prigione non ha avuto alcun rapporto con la sua famiglia. Al momento del ritorno in libert\u00e0 la sorella pi\u00f9 giovane di Juliette, L\u00e9a, decide di aiutarla e di accoglierla in casa sua, con il marito e le loro due figlie adottive. Inizialmente anche all'interno della famiglia sono presenti pregiudizi legati al passato di Juliette, ma con il tempo L\u00e9a riesce a superarli e aiuta anche il marito ad accettare la sorella.\nJuliette conosce poi Michel, un professore collega di L\u00e9a che pare innamorato di lei, che per\u00f2 lo rifiuta non sentendosi pronta ad affrontare una nuova relazione affettiva dopo tanti anni passati in prigione. Assieme alla sorella fa visita alla madre, ricoverata in una casa di riposo, che soffre evidentemente di Alzheimer: non riconosce L\u00e9a scambiandola per un'infermiera, mentre in un momento di lucidit\u00e0 riconosce Juliette, ma come quando era bambina e la abbraccia, per poi cacciarla scambiandola per una sconosciuta che ha osato abbracciarla.\nCasualmente L\u00e9a viene a conoscenza delle condizioni di salute in cui viveva il figlio di sua sorella nell'ultimo periodo di vita e ne parla con lei. In realt\u00e0 Juliette decise di porre fine alla vita del figlio Pierre per non fargli pi\u00f9 provare altre sofferenze legate alla malattia; il motivo per cui \u00e8 stata condannata a una pena cos\u00ec pesante \u00e8 che non ha mai rivelato a nessuno il vero motivo del suo gesto."}
{"id": "2123416", "revid": "339392", "url": "https://it.wikipedia.org/wiki?curid=2123416", "title": "SA-N-1 Goa", "text": ""}
{"id": "2123420", "revid": "642594", "url": "https://it.wikipedia.org/wiki?curid=2123420", "title": "Bubba Ho-tep", "text": ""}
{"id": "2123421", "revid": "112913764", "url": "https://it.wikipedia.org/wiki?curid=2123421", "title": "Rankin Inlet", "text": "Rankin Inlet (Inuktikut: Kangiqiniq; \u1472\u158f\u157f\u14c2\u1585, \"baia\") \u00e8 un importante insediamento Inuit situato nella regione di Kivalliq, nel territorio del Nunavut, in Canada. Il paese \u00e8 situato nella costa nordoccidentale della Baia di Hudson, a met\u00e0 strada fra Chesterfield Inlet e Arviat, ed \u00e8 proprio il capoluogo della regione di Kivalliq.\nSecondo il censimento del 2006 la popolazione era di 2.842 abitanti, in crescita dell'17.0% dal 2006. L'insediamento si estende su una superficie di 20,24\u00a0km\u00b2.\nStoria.\nPresso l'abitato sono stati trovati alcuni reperti archeologici risalenti al 1200 del popolo Thule, un popolo di cacciatori di balene. Nel 1700 nella regione si stabilirono i Caribou Inuit, per l'appunto dediti alla caccia del carib\u00f9 e alla pesca delle otarie lungo la costa. La Hudson's Bay Company raggiunse per la prima volta la baia nel tardo Seicento, sebbene la destinazione fosse Marble Island, a 16\u00a0km di Rankin Inlet. Successivamente alla HBC nel Settecento e nell'Ottocento giunsero nella regione i cacciatori di balene e di pellicce, seguiti da missionari che introdussero nella regione la scrittura.\nIl paese stesso fu costruito dai proprietari della miniera Rankin Inlet Mine, poco a nord di Johnston Cove. Operativa dal 1957, la miniera era sfruttata per il nichel e il carbone, ed era la prima miniera completamente Inuit di tutto il Canada. Quando nel 1962 la miniera fu chiusa, Rankin Inlet contava circa 500 Inuit, dei quali il 70-80% erano minatori. Negli anni successivi si \u00e8 cercato di trovare una fonte di guadagno alternativa all'attivit\u00e0 estrattiva, come l'allevamento, tuttavia negli ultimi anni nella comunit\u00e0 si \u00e8 imposto il turismo.\nNel 1995 si \u00e8 tenuto un referendum sulla scelta della futura capitale del Nunavut, e Iqaluit si \u00e8 imposta nei confronti di Rankin Inlet.\nRisorse naturali.\nRankin Inlet \u00e8 caratterizzata da correnti gelide di provenienza artica e dalle risorse idriche della regione. Il fiume Diana scorre fino a giungere nella baia dove si trova il paese. La piccola \"Kudlulik Peninsula\" \u00e8 ricca di laghi, il pi\u00f9 importante dei quali \u00e8 il \"Nipissak Lake\", ed \u00e8 circondata da due baie, \"Melvin Bay\" a ovest e \"Prairie Bay\" a est. Nel tratto di mare di fronte all'abitato si estendono alcune isole che sembrano formare una lunga catena protettiva. Tutti questi elementi naturali attraggono numerosi turisti, che si dedicano alla pesca e alla canoa. Pochi chilometri a nordovest di Rankin Inlet si trova il Iqalugaarjuup Nunanga Territorial Park, ricco di pesci e di uccelli selvatici. All'interno del parco sono stati ritrovati anche alcuni reperti archeologici.\nEconomia.\nServizi.\nLa comunit\u00e0 \u00e8 servita dal Rankin Inlet Airport, e da un servizio annuale di cargo. Le merci e i generi alimentari di prima necessit\u00e0 possono essere acquistati presso il punto locale della coop \"The North West Company\". Esistono anche due fast food, e anche alcuni hotel e ristoranti. Nella comunit\u00e0 ci sono anche due sportelli bancari, della Canadian Imperial Bank of Commerce e della Royal Bank of Canada.\nArte.\nRankin Inlet non \u00e8 nota soltanto per i suoi artisti, ma \u00e8 anche nota come l'unico centro inuit che si dedica alla ceramica. Gli artisti della comunit\u00e0 si dedicano, oltre alla ceramica, anche alla lavorazione del bronzo e alla scultura. La \"Matchbox Gallery\", fondata nel 1987, espone gran parte delle opere prodotte dagli artisti locali."}
{"id": "2123424", "revid": "183976", "url": "https://it.wikipedia.org/wiki?curid=2123424", "title": "Lene Loeseth", "text": ""}
{"id": "2123427", "revid": "344503", "url": "https://it.wikipedia.org/wiki?curid=2123427", "title": "Mary E. Vogt", "text": ""}
{"id": "2123428", "revid": "86587", "url": "https://it.wikipedia.org/wiki?curid=2123428", "title": "Castel Tesino", "text": ""}
{"id": "2123437", "revid": "181699", "url": "https://it.wikipedia.org/wiki?curid=2123437", "title": "Radio Studio 105", "text": ""}
{"id": "2123440", "revid": "648716", "url": "https://it.wikipedia.org/wiki?curid=2123440", "title": "Palazzo del Turismo", "text": "Il Palazzo del Turismo di Jesolo (poi \"Pala Arrex\" in seguito ad un accordo di sponsorizzazione, dal 2019 \"Pala Invent\") \u00e8 un grande centro polivalente dedicato a sport, spettacoli, congressi e fiere. Ha un parcheggio con 500 posti auto e 15 posti per gli autobus.\nIl Palaturismo \u00e8 dotato di un vasto parterre, la cui superficie ha un'estensione pari a quella occupata da due campi da basket con 4.000 posti, 3 gradinate di 6 rampe ciascuna, che si sviluppano in verticale per l'intera altezza del complesso.\nOltre al campo principale il Palazzo altre 4 sale:\nAl piano terra c'\u00e8 un'area di 5.000 m\u00b2 che ha la capacit\u00e0 di accogliere oltre 150 stand fieristici, numero che pu\u00f2 aumentare di molte unit\u00e0 nei casi di utilizzo del parterre."}
{"id": "2123446", "revid": "399", "url": "https://it.wikipedia.org/wiki?curid=2123446", "title": "Jabot", "text": "Lo jabot \u00e8 un ornamento cucito o semplicemente applicato sul petto di camicie o di bluse, realizzato in pizzo o nello stesso tessuto del capo.\nStoricamente nato nell'abbigliamento maschile alla corte di Luigi XIV, re di Francia, lo jabot entra a far parte della moda femminile nel 1800, come accessorio ornamentale, pur continuando ad apparire sulle camicie eleganti da uomo, prima di essere sostituito dalla cravatta.\nLo jabot sopravvive nei giorni nostri come componente di vari costumi ufficiali, come in quelli della Corte Costituzionale Federale tedesca."}
{"id": "2123447", "revid": "120958712", "url": "https://it.wikipedia.org/wiki?curid=2123447", "title": "Cap Anamur", "text": " \nCap Anamur \u00e8 una associazione umanitaria tedesca, impegnata dal 1979 nell'assistenza sanitaria in zone di guerra.\nStoria.\nCap Anamur si chiamava la vecchia nave da carico, che prendeva il suo nome da un promontorio sulla costa turca, acquistata nel 1979 da Christel e Rupert Neudeck e impegnata in una missione di salvataggio di profughi vietnamiti in mare. I Neudeck, nel 1979, avevano fondato insieme ad alcuni amici il comitato \"Una nave per il Vietnam\", in Germania. L'emergenza dei profughi vietnamiti (\"boat people\"), in fuga verso la libert\u00e0 nei mari del Sud della Cina, spesso si traduceva in naufragi delle vecchie e sovraccariche imbarcazioni utilizzate. I viaggi della \"Cap Anamur\" (e delle altre navi che seguirono) permisero di trarre in salvo dal mare 10.375 profughi, mentre altri 35.000 ricevettero assistenza sanitaria a bordo. La missione fu resa possibile grazie alle offerte dei cittadini tedeschi. Sull'onda del successo della prima missione Cap Anamur divenne una associazione umanitaria impegnando medici e infermieri in zone di guerra.\nIn trent'anni di attivit\u00e0 ha lavorato in Somalia, Uganda, Etiopia, Sudan, Eritrea, e poi in Afghanistan, Vietnam e Corea del Nord, ma anche in Bosnia, nel Kosovo e in Macedonia.\nL'incidente del giugno 2004.\nNella notte di domenica 20 giugno 2004, una nave della Cap Anamur, navigando in acque internazionali, avvist\u00f2 37 migranti - tutti uomini e originari dell'Africa sub Sahariana - a bordo di un gommone alla deriva in acque internazionali, tra la Libia e l'isola di Lampedusa. La Cap Anamur stava facendo un giro di prova dopo aver riparato il motore a Malta.\nLa nave ottenne il permesso di attraccare nel porto di Porto Empedocle, ad Agrigento, soltanto 21 giorni dopo, il 12 luglio 2004. Il governo italiano contestava alla Cap Anamur di essere entrata in acque maltesi e pretendeva che i profughi fossero portati a Malta. Inoltre essendo la nave di propriet\u00e0 tedesca l'Italia delegava alla Germania la responsabilit\u00e0 dei profughi. Dopo 20 giorni di negoziazione, in cui la nave ferma in alto mare fu raggiunta da giornalisti, politici, missionari e membri del Consiglio italiano per i rifugiati (Cir), finalmente venne concesso di attraccare a Porto Empedocle. Ma al momento dell'arrivo Elias Bierdel, Vladimir Dachkevitce e Stefan Schmdt, rispettivamente presidente dell'associazione umanitaria Cap Anamur, comandante e primo ufficiale della nave omonima, vennero arrestati in flagranza di reato con l'accusa di \"favoreggiamento aggravato dell'immigrazione clandestina\".\nLa nave fu posta immediatamente sotto sequestro e venne restituita all'associazione, sotto pagamento di una cauzione, solo il 28 febbraio del 2005. In seguito \u00e8 stata venduta. I 37 migranti vennero portati, subito dopo lo sbarco, nel centro di permanenza temporanea di contrada San Benedetto, ad Agrigento, chiuso pochi mesi dopo la visita del Comitato europeo di Prevenzione della Tortura. Da l\u00ec vennero trasferiti dopo 48 ore al Cpt di Pian del Lago a Caltanissetta. 30 di loro furono rimpatriati in Ghana e 5 in Nigeria. In Ghana vennero quindi arrestati per lesa immagine del paese e alto tradimento della patria. Bierdel, Schmidt e Dachewitsch, i tre imputati al processo, sono stati tutti assolti nell'Ottobre del 2009.\nIl 26 e il 27 novembre 2004 si \u00e8 svolto ad Acquapendente, in provincia di Viterbo, un incontro di approfondimento sull'accaduto alla presenza del Capitano della nave e dei giornalisti della stampa italiana ed estera che si sono occupati del caso (Associazione Itusci, Viterbo)."}
{"id": "2123448", "revid": "188323", "url": "https://it.wikipedia.org/wiki?curid=2123448", "title": "Gran Premio motociclistico della Turchia", "text": ""}
{"id": "2123463", "revid": "307923", "url": "https://it.wikipedia.org/wiki?curid=2123463", "title": "Arcivescovo di Cesarea", "text": ""}
{"id": "2123465", "revid": "322321", "url": "https://it.wikipedia.org/wiki?curid=2123465", "title": "Chiesa di Santa Lucia (Venezia)", "text": "La chiesa di Santa Lucia era un edificio religioso della citt\u00e0 di Venezia, demolito nel 1861, che era situato nel sestiere di Cannaregio, nel luogo dove sorge il piazzale dell'attuale stazione ferroviaria.\nStoria.\nSorta (secondo Sansovino) nel 1192 come chiesa parrocchiale dedicata a Santa Maria Annunziata (ma il Tassini la fa risalire all'XI secolo), avrebbe cambiato il proprio nome a causa di un fatto accaduto nel 1204 in conseguenza al saccheggio di Costantinopoli compiuto dai veneziani.\nNel saccheggio i veneziani rubarono il corpo di santa Lucia, che fu inizialmente trasferito all'Isola di San Giorgio Maggiore. Nel 1279 il mare mosso capovolse le barche che andavano in processione verso l'isola per omaggiare la santa; alcuni pellegrini morirono e si decise di trasferire in questa chiesa di Cannaregio il corpo venerato. La chiesa fu quindi rititolata a Santa Lucia (tale datazione \u00e8 messa in dubbio da un'epistola di papa Sisto IV del 1478, in cui si afferma che erano passati pi\u00f9 di quattrocento anni da quando la chiesa era stata dedicata a Santa Lucia).\nNel 1444 la chiesa pass\u00f2 alla giurisdizione del convento di Corpus Domini, situato nelle vicinanze. Fu concessa nel 1574 alle Serve di Maria sotto la regola di sant'Agostino.\nLa chiesa sub\u00ec nel corso della sua storia vari interventi e rifacimenti. Andrea Palladio nel 1580, poco prima della sua scomparsa, aveva realizzato alcuni disegni per i suoi interni. L'effettivo apporto di Palladio non \u00e8 chiaro: sebbene un'iscrizione nel portale maggiore lo indicasse come l'autore dell'edificio, la chiesa fu in realt\u00e0 completata solo un trentennio dopo la sua morte.\nFrancesco Milizia due secoli dopo neg\u00f2, basandosi sullo stile del costruito, che potesse essere opera del grande architetto.\nLa comunit\u00e0 conventuale venne soppressa nel 1806, in esecuzione del decreto napoleonico del 1805.\nNel 1841 si inizi\u00f2 a costruire la nuova ferrovia; poich\u00e9 serviva terreno per la stazione e il suo piazzale, la chiesa e il convento furono demoliti dal 1861 al 1863. In ricordo della chiesa, la nuova stazione ferroviaria prese il nome di Venezia Santa Lucia. Il corpo della santa fu invece trasferito nella chiesa di San Geremia, situata non lontano, dove ancor oggi \u00e8 collocato."}
{"id": "2123467", "revid": "267975", "url": "https://it.wikipedia.org/wiki?curid=2123467", "title": "Arcivescovo di Nazareth", "text": ""}
{"id": "2123476", "revid": "181699", "url": "https://it.wikipedia.org/wiki?curid=2123476", "title": "Giulio Cesare (opera)", "text": ""}
{"id": "2123479", "revid": "18397", "url": "https://it.wikipedia.org/wiki?curid=2123479", "title": "Melodic black metal", "text": ""}
{"id": "2123490", "revid": "110157", "url": "https://it.wikipedia.org/wiki?curid=2123490", "title": "Thalassarche bulleri", "text": "L'albatro di Buller (Thalassarche bulleri ) \u00e8 un piccolo \"mollymawk\" appartenente alla famiglia dei Diomedeidi. Nidifica sulle isole intorno alla Nuova Zelanda e si nutre nei mari al largo dell'Australia e del Pacifico meridionale, soprattutto nelle zone dove circola la Corrente di Humboldt, al largo di Cile e Per\u00f9. Prende il nome dall'ornitologo neozelandese Walter Buller. Se ne riconoscono due sottospecie, \"T. b. bulleri\", che nidifica sulle Isole Solander e Snares, e \"T. b. platei\", che nidifica sulle Isole Chatham e Three Kings.\nDescrizione.\nPresenta il classico aspetto dei \"mollymawk\", con il piumaggio che ricorda quello di un gabbiano, dal dorso e dalla faccia superiore delle ali scuri e dalle regioni inferiori bianche. La testa e il collo sono grigio-argentei e intorno agli occhi sono presenti aree bianche e nere. Il becco \u00e8 nero con i margini e la punta gialli.\nComportamento.\nL'albatro di Buller \u00e8 un uccello coloniale che nidifica generalmente su scogliere e falesie. Gli uccelli che vivono nelle Snares nidificano anche all'ombra degli alberi dell'entroterra. Il nido \u00e8 costituito da un cumulo di terra, erbe e radici e viene edificato in una depressione del suolo. La stagione degli amori inizia a dicembre nella sottospecie meridionale (\"T. b. bulleri\"), ma tre mesi prima nel nord. Alle Snares le uova vengono deposte alla fine di gennaio (intorno al 21-23 del mese). La cova, effettuata da entrambi i genitori che si danno il cambio in media ogni 10 giorni, dura circa 60 giorni. Dopo la schiusa, il pulcino dovr\u00e0 attendere 170 giorni prima di imparare a volare.\nConservazione.\nIn passato la IUCN includeva questo animale tra le specie vulnerabili. Nuove ricerche hanno indicato tuttavia che questa specie non \u00e8 rara come si riteneva un tempo. Di conseguenza, nel 2008 \u00e8 stata inclusa tra le specie prossime alla minaccia."}
{"id": "2123491", "revid": "838137", "url": "https://it.wikipedia.org/wiki?curid=2123491", "title": "Angelo Paino", "text": "Biografia.\nI primi anni.\nNato a Santa Marina Salina il 21 giugno 1870 da Onofrio e Anna De Stefano, laureato in teologia e \"in utroque iure\" a Napoli, ed in filosofia presso la Pontificia Accademia di San Tommaso in Roma, fu ordinato sacerdote il 16 settembre 1894. Il suo maestro Privitera alla tesi di laurea disse: \"Angelus, de Angelis, angelice locutus est\". Fu quindi professore di teologia a Napoli, canonico teologo nella Cattedrale di Anglona e Tursi, rettore del seminario di Anglona e, poi, di Trapani.\nEpiscopato.\nEletto vescovo di Lipari il 12 luglio 1909 da papa Pio X all'et\u00e0 di soli 38 anni, fu consacrato ad Acireale il 25 luglio 1909 e prese canonico possesso della diocesi il 22 agosto 1909. Nell'ottobre del 1916, su richiesta dell'arcivescovo D'Arrigo, fu nominato, \"sub secreto\", vescovo ausiliare di Messina, governando la diocesi di Lipari dal capoluogo. Il 10 gennaio 1921 fu eletto arcivescovo titolare di Antinoe e coadiutore con diritto di successione di mons. Letterio D'Arrigo Ramondini. Quindi, il 22 dicembre 1922, fu eletto vicario capitolare, il 10 febbraio 1923 la sua nomina ad arcivescovo metropolita di Messina e archimandrita del Santissimo Salvatore fu confermata dalla Sede Apostolica con bolla di papa Pio XI e il 3 marzo dello stesso anno prese canonico possesso dell'arcidiocesi di Messina.\nFu assistente al Sacro Soglio e resse l'arcidiocesi sino al 7 marzo 1963, giorno in cui furono accolte le dimissioni presentate per l'et\u00e0 avanzata. Di conseguenza fu trasferito alla sede arcivescovile titolare di Serre.\nLa morte.\nDecano dei vescovi del cattolicesimo, si spense nel Seminario Arcivescovile di Messina il 29 luglio 1967 all'et\u00e0 di 97 anni, dopo aver invocato sulla sua diocesi e sui suoi figli l'intercessione della Beata Vergine Maria della Sacra Lettera. Il suo ricordo rester\u00e0 perenne, avendo egli guidato la ricostruzione e la rinascita di Messina prima dalle macerie del terremoto del 1908 (si pensi alla ricostruzione del campanile e alla commissione per l'orologio astronomico) e poi dalle rovine della seconda guerra mondiale, e avendo lasciato una notevole eredit\u00e0 di imprese. Per quelle materiali rester\u00e0, come disse il suo successore mons. Fasola in occasione delle solenni esequie celebrate alla presenza di numerosi vescovi e arcivescovi, \"perenne il linguaggio delle pietre\" e dell'arcivescovo Paino, ai posteri, parleranno a lungo anche le pietre.\nOperato.\nL'arcivescovo Paino ag\u00ec sempre secondo il suo motto: \"In Fortitudine Pax\". Istitu\u00ec nella diocesi eoliana ben 16 parrocchie e rivendic\u00f2, senza tuttavia ottenere risultati positivi, la propriet\u00e0 della mensa vescovile (secondo una donazione del conte Ruggero dell'XI secolo) sulle cave della pomice. Rilev\u00f2 tutti gli obblighi degli enfiteuti verso la chiesa di Lipari e cre\u00f2, con il suo personale contributo, un ospedale-ospizio nella stessa citt\u00e0 di Lipari. Lasciando Lipari, don\u00f2 la sua casa paterna alla parrocchia di Santa Marina Salina, e costitu\u00ec una borsa di studio in favore dei chierici della sua citt\u00e0.\nArcivescovo ricostruttore.\nA Messina Paino si guadagn\u00f2 gli appellativi di \"Arcivescovo ricostruttore\" e \"Muratore di Cristo\".\nSono dovute a lui, dopo il Terremoto del 1908, la riedificazione \"ex novo\" di 132 chiese, il restauro e l'ampliamento di altre 72 chiese, nonch\u00e9 la costruzione di 132 case canoniche, di 7 istituti d'istruzione media e superiore, 12 grandi istituti di beneficenza e assistenza, 10 asili infantili, 2 biblioteche, 2 seminari. A ci\u00f2 bisogna aggiungere la colonna votiva del porto di Messina, su cui si staglia l'immagine benedicente della Madonna della Lettera, patrona della citt\u00e0 e dell'arcidiocesi, il sacrario e la campana del caduti di Cristo Re, la Concattedrale del SS. Salvatore, affidata alla Congregazione dei Salesiani e la Cattedrale di Messina, che oggi ne ospita le spoglie mortali, ricostruita per ben due volte a seguito sia dei danni del terremoto del 1908 e dei bombardamenti bellici del 1943 che la incendiarono completamente, ed elevata per lui al rango di basilica minore da papa Pio XII.\nA lui si deve anche la costruzione del Duomo di San Sebastiano, nella vicina citt\u00e0 di Barcellona Pozzo di Gotto, la pi\u00f9 grande chiesa della provincia, seconda solo alla cattedrale del capoluogo messinese, e fregiata anch'essa del titolo di basilica minore nel 1992 da papa Giovanni Paolo II.\nMecenatismo e carit\u00e0 pastorale.\nAngelo Paino fu anche grande mecenate, tanto da rimanere esempio alla pari dei pi\u00f9 illustri pontefici e vescovi nella tradizione della Chiesa. Dei suoi interventi beneficiarono anzitutto l'Universit\u00e0 di Messina: declassata ad ateneo di seconda classe, per il quale lo Stato concedeva un misero contributo, grazie alla sua tenacia torn\u00f2 agli splendori e alla fama delle origini. Di tale impegno l'Ateneo di Messina gli rese omaggio conferendogli la \"laurea honoris causa\" in filosofia, l'11 agosto 1948, con voto unanime del Senato Accademico, essendo Magnifico Rettore Gaetano Martino.\nSegu\u00ec, poi, l'impegno perch\u00e9 la biblioteca Neviani, composta allora da 4000 volumi e 12000 opuscoli, rimanesse agli studiosi messinesi come in origine l'aveva destinata il prof. Neviani donandola all'Accademia Peloritana, scongiurando il rischio che venisse venduta agli americani.\nAnche la Corte d'Appello deve il suo rientro a Messina alle istanze dell'arcivescovo Paino presso l'on. Matteo Gentili.\nVa ricordato anche il progetto, poi sfumato a seguito della vendita delle opere per finanziare le innumerevoli iniziative caritatevoli, di arricchire la citt\u00e0 di un'importante galleria d'arte, che insieme ad una biblioteca (realizzata e intitolata \"Painiana\") e ad un museo di storia nazionale avrebbe dovuto accrescere il lustro della \"sua\" Messina. A tale scopo, con importanti acquisti aveva accumulato preziose collezioni di pitture antiche e moderne, sculture, mobili. L'isolato 131 di Messina era stato progettato per accogliere l'importante raccolta. Ma a seguito degli eventi bellici e delle mutate esigenze del popolo santo affidato al suo governo, il grande patrimonio artistico venne venduto per finanziare il funzionamento delle \"cucine economiche\", che iniziarono ad erogare gratuitamente pasti caldi a partire dall'inverno 1943, l'acquisto di coperte e vestiario, distribuiti ai bisognosi della diocesi, e iniziarono immediatamente i lavori di ricostruzione della Basilica Cattedrale, che pot\u00e9 riaprire i battenti nell'agosto del 1947, ancor prima che fossero operanti le leggi relative ai finanziamenti per le riparazioni dei danni bellici. Fece innalzare la Stele della Madonna della Lettera, inaugurata nel 1934, e ricostruire nel 1947 per la Cattedrale, il grande organo dotato di 5 tastiere e 169 registri, dalla ditta Tamburini, in sostituzione del primo grande organo della stessa ditta, del 1930, che era andato perduto a causa dell'evento bellico.\nIn occasione dei lavori per la Cattedrale, l'arcivescovo Paino vendette persino la sua preziosa croce pettorale, donatagli dalla citt\u00e0 nel 1929 a ricordo della prima apertura e dedicazione dopo i danni del tragico sisma del 1908 (la croce pettorale acquistata e gelosamente custodita dall'on. Uberto Bonino, gli fu ridonata dallo stesso il 20 giugno 1959, in occasione dei solenni festeggiamenti per il giubileo episcopale).\nPrincipesco nel donarsi agli altri, riserb\u00f2 la pi\u00f9 assoluta povert\u00e0 per s\u00e9. Povero e frugale nei suoi pasti, povero nei suoi abiti, povero nei suoi appartamenti privati in Episcopio ed in Seminario, ove si trasfer\u00ec dopo le dimissioni.\nAzione pastorale.\nL'azione pastorale dell'arcivescovo Paino si estrinsec\u00f2 in momenti forti e in numerose occasioni che seppe creare per offrire il sostanzioso alimento della predicazione e della meditazione. Vanno certamente menzionate le cosiddette \"missioni al popolo\", affidate alla predicazione della Compagnia di San Paolo, dell'Opera del Cardinal Ferrari di Milano, nel 1929 e nel 1939. Altre Missioni furono, poi, organizzate nel 1945 e affidate ai Padri Gesuiti, nel 1948 e nel 1954, allorquando fu coinvolta l'intera arcidiocesi di Messina. Altri eventi, voluti, organizzati e gestiti in prima persona dall'arcivescovo Paino, furono importanti per la loro incidenza nella vita spirituale della Chiesa di Messina: nel 1934 il \"Congresso per l'apostolato della preghiera\", nel 1937 il \"Congresso Eucaristico Diocesano\" dal quale scatur\u00ec un forte rilancio dell'insegnamento della dottrina cattolica in tutta l'arcidiocesi, nel 1948 la \"Peregrinatio Mariae\" con la sacra immagine della Madonna di Montalto che visit\u00f2 tutte le parrocchie dell'arcidiocesi (Santuario di Montalto), nel 1949 a conclusione della Peregrinatio Mariae fu organizzato il \"Congresso Mariano\". In occasione delle due riaperture al culto della Basilica Cattedrale di Messina, procedette all'affrancamento di tutti i pegni depositati al Monte di Piet\u00e0. Seppe circondarsi di validi collaboratori tra i quali mons. Pio Giardina, vescovo ausiliare e vicario generale e mons. Pantaleone Minutoli, rettore del Seminario Arcivescovile \"S. Pio X\" e vicario generale.\nDella sua carit\u00e0 restano: l'Ospizio Collereale, con annessa casa per il clero, e quello delle Piccole Suore di Gazzi in Messina, gli orfanotrofi di Cristo Re con l'ex Istituto per sordomuti, ora affidato alla Congregazione dei Rogazionisti del Cuore di Ges\u00f9, un padiglione del sanatorio di Campo Italia donato all'Arciconfraternita dei Rossi insieme a diversi ettari di bosco.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2123492", "revid": "1610933", "url": "https://it.wikipedia.org/wiki?curid=2123492", "title": "Albatro di Buller", "text": ""}
{"id": "2123497", "revid": "88740", "url": "https://it.wikipedia.org/wiki?curid=2123497", "title": "Pietro Lo Forte", "text": "Biografia.\nI suoi successi d'artista lo hanno reso una figura famosa nel panorama musicale argentino ed ispanoamericano sin dalla fine degli anni '50. Ed accanto alla celebrit\u00e0 risiedevano in lui grandi valori. Nato in Sicilia a Lercara Friddi il 17 gennaio 1920 era emigrato in Argentina nel 1937. Nel suo paese natio aveva iniziato gli studi musicali che poi perfezionati nella nuova terra faranno di lui un eccellente suonatore di clarinetto. Fece parte inizialmente delle bande musicali di Rivadavia (per sette anni) e San Rafael (per quattro anni), poi pass\u00f2 stabilmente in quella di Mendoza. Il successo gli arrise facendo l'autore ed il cantante con lo pseudonimo di Luis Rayner. Fu pure tenore, dopo avervi studiato, della Scuola Superiore di Musica dell'Universit\u00e0 di Cuyo. Nel 1958 la rivista argentina \u201cDO, RE, MI\u201d cos\u00ec scriveva di lui: \u00abEn nuestro ambiente musical este joven y valioso m\u00fasico, autor y compositor, se distingue tanto por su calidad, como por su acci\u00f3n din\u00e1mica y constructiva, su manera cordial y una predisposici\u00f3n a ser \u00fatil que le distingue y valora\u00bb. La \u201cSociet\u00e0 argentina di autori e compositori di musica (SADAIC)\u201d annovera ottocento suoi brani di diverso genere. Nel 1956 incise la prima canzone, \u201cEstan tristes los muchachos\u201d (Madaver \u2013 Lo Forte), che fu molto apprezzata dal pubblico. Diversi i suoi brani di successo: \u201cSer\u00e0 porque te amo\u201d (Franco \u2013 Lo Forte) che nel 2002 gli merit\u00f2 il premio della \u201cSociet\u00e0 americana di compositori, autori ed editori (ASCAP)\u201d; \u201cAnoche no pude dormir\u201d (Ortega \u2013 Lo Forte) e \u201cMe gusta el verano\u201d (Ortega \u2013 Delon \u2013 Lo Forte) interpretate da Ramon Ortega (in arte Palito Ortega), amico del Maestro Pietro Lo Forte il quale lo aveva scoperto e lanciato nel 1959 facendogli anche spontaneamente il manager senza compenso; \u201cAl triunfador\u201d (Franco \u2013 Lo Forte); \u201cMala jugada del destino\u201d (Franco \u2013 Lo Forte); \u201cBar Continental\u201d (Franco \u2013 Lo Forte); \u201cPalabritas\u201d (Stagni \u2013 Lo Forte); \u201cAy! Negrita de mi vida\u201d (Lescano \u2013 Lo Forte). Oltre al premio ASCAP ricevette altri riconoscimenti: il primo premio al \u201cFestival de la Canci\u00f3n di Mendoza\u201d come autore della parte musicale della canzone \u201cMuchachita de mis sue\u00f1os\u201d (1960); il diploma d'onore al \u201cII Festival de la Canci\u00f3n Latinoamericana\u201d tenutosi a New York con \u201c\u00bfCu\u00e1l es el motivo?\u201d (1972); il premio \u201cSanta Clara de As\u00eds\u201d della \u201cLiga de padres y madres de familia\u201d mentre era dirigente di \u201cLV8 Radio Libertador\u201d di Mendoza (vi entr\u00f2 nel 1967, nel 1977-82 ne fu direttore): ricevette una menzione speciale nel 1974 e la statuetta nel 1977; il titolo di \u201cBenemerito\u201d da parte del Comitato dell'emigrazione italiana in Argentina (1989); il \u201cLibertador General Don Jos\u00e9 De San Martin\u201d, il premio pi\u00f9 alto conferito dalla provincia di Mendoza ad artisti, professionisti e studiosi (1996); la Stella al merito del lavoro della Repubblica Italiana (1997); una targa della Camera dei deputati di Mendoza \u2013 conferitagli dietro proposta del deputato Alfredo Ghilardi \u2013 che lo riconosceva \u00abartefice di cultura, attraverso la musica\u00bb (1997); il \u201cReconocimiento a la trayectoria\u201d della SADAIC (2001), societ\u00e0 di fu pure un dirigente. A Cuyo ed a Mendoza fu presidente del \u201cCirculo de autores y compositores\u201d. Fu anche autore di una raccolta di sue poesie pubblicata nel 1995 (\u201cPoemas con acordes\u201d). Scrisse pi\u00f9 volte a Papa Giovanni Paolo II inviando brani musicali suoi (talvolta realizzati in collaborazione con gli amici). Persona di profonda sensibilit\u00e0 cos\u00ec si esprimeva in una sua lettera: \u00abCon il cuore in mano vi dico che sono fiero di essere lercarese e ovunque vado porto i nostri nobili sentimenti, l'amore per la famiglia, il rispetto per l'amicizia e il sentimento dell'ospitalit\u00e0\u00bb. Manteneva un forte legame con gli amici di Lercara, ad alcuni dei quali ha musicato dei testi. Ed a Lercara, dove \u00e8 ritornato nel 1995, 1997, 2001 e 2003, ha dedicato delle canzoni. Nel 1995, anno del quarto centenario di fondazione di Lercara Friddi, il Consolato italiano di Mendoza in seguito al suo interessamento ha tenuto una celebrazione dell'evento. Los Andes del 4 novembre 2003 parlava cos\u00ec delle sue ultime creazioni musicali inviate al papa: \u00ab\"Otra de las novedades que recibi\u00f3 en estos \u00faltimos d\u00edas el maestro Lo Forte fue una salutaci\u00f3n especial del Papa Juan Pablo II. El motivo es que el Santo Padre recibi\u00f3 las versiones del \u201cHimno al Cristo Redentor\u201d y \u201cA Juan Pablo II\u201d, dos canciones escritas por el poeta italiano Danilo Caruso con m\u00fasica de Pedro Lo Forte\"\u00bb."}
{"id": "2123498", "revid": "339392", "url": "https://it.wikipedia.org/wiki?curid=2123498", "title": "Costituzione spagnola del 1978", "text": ""}
{"id": "2123499", "revid": "2139485", "url": "https://it.wikipedia.org/wiki?curid=2123499", "title": "Solvang", "text": "Solvang \u00e8 un centro abitato (\"City\") degli Stati Uniti d'America, situato nella contea di Santa Barbara dello stato della California. Nel censimento del 2000 la popolazione era di 5.332 abitanti.\nSolvang significa \"campo soleggiato\" in danese. La citt\u00e0 fu infatti fondata da un gruppo di educatori danesi nel 1911 su una superficie di 36\u00a0km\u00b2 che apparteneva precedentemente agli spagnoli.\nL'episodio Millie l'orfanello della diciannovesima stagione de \"I Simpson\" \u00e8 parzialmente ambientato a Solvang. Anche buona parte del film \"Sideways - In viaggio con Jack\" \u00e8 girata in questa citt\u00e0. La band californiana Mad Caddies proviene da Solvang.\nGeografia fisica.\nSecondo i rilevamenti dell'United States Census Bureau, Solvang si estende su una superficie di 6,4 km\u00b2."}
{"id": "2123500", "revid": "287204", "url": "https://it.wikipedia.org/wiki?curid=2123500", "title": "Aban al-Lahiki", "text": "Biografia.\nChiamato anche con la \"nisba\" al-Raq\u0101sh\u012b, in quanto la famiglia (originaria di Fas\u0101, citt\u00e0 del Fars) era cliente della trib\u00f9 dei Ban\u016b Raq\u0101sh, fu al servizio dei Barmecidi e a loro dedic\u00f2 la sua maggiore opera di genere favolistico, \"Kal\u012bla e Dimna\", che riprendeva temi leggendari iranici e indiani. Del \"corpus\" della sua opera sono rimaste soltanto scarse tracce frammentarie.\nFu anche autore di romanzi storici che ebbero come protagonisti gli Sh\u0101hansh\u0101h sasanidi Ardash\u012br e Cosroe I An\u016bshirv\u0101n, oltre a lavori di cosmologia e logica."}
{"id": "2123501", "revid": "1776051", "url": "https://it.wikipedia.org/wiki?curid=2123501", "title": "In League with Satan", "text": "In League with Satan \u00e8 un'antologia su due dischi della band heavy metal britannica Venom, pubblicata nel maggio del 2002."}
{"id": "2123506", "revid": "113757", "url": "https://it.wikipedia.org/wiki?curid=2123506", "title": "Polizia di Monaco", "text": ""}
{"id": "2123512", "revid": "466539", "url": "https://it.wikipedia.org/wiki?curid=2123512", "title": "Sheriff (azienda)", "text": "La Sheriff (in cirillico russo: \u0428\u0435\u0440\u0438\u0444) \u00e8 una holding con sede a Tiraspol, capoluogo della regione moldava della Transnistria, dove opera in quasi tutti i settori di mercato. Varie fonti riferiscono che la societ\u00e0 \u00e8 coinvolta profondamente nel condizionamento della politica locale, in particolare nel perorare l'autodeterminazione transnistriana.\nStoria.\nLa Sheriff viene fondata il 23 giugno 1993 da Viktor Gu\u0161an e Il'ja Kazmaly, due ex membri del KGB, come societ\u00e0 straniera a responsabilit\u00e0 limitata. Inizialmente la compagnia si occupa quasi esclusivamente di medio commercio al dettaglio, ma nel giro di pochi anni amplia la sua attivit\u00e0: nel 1996 apre il primo supermercato a Tiraspol. Nel 1997 vengono fondate la societ\u00e0 calcistica Sheriff F.C. e la rete televisiva in MMDS Sheriff Televidenie (\"\u0428\u0435\u0440\u0438\u0444 \u0422\u0435\u043b\u0435\u0432\u0438\u0434\u0435\u043d\u0438\u0435\").\nIl 21 aprile 1998 nasce la \"Sheriff Construction Department\", mentre l'anno successivo vengono attivate la \"Delo\", societ\u00e0 editoriale, e la \"Mercedes-Benz Autocenter\", concessionaria Mercedes-Benz in esclusiva della regione.\nCon l'avvento del terzo millennio, la compagnia inizia la costruzione di un complesso sportivo, composto dallo Stadio Sheriff, da un hotel a cinque stelle, da alloggi per i calciatori, e un'accademia di calcio. Nel 2004 hanno avvio le acquisizioni di alcune aziende; la prima \u00e8 la agenzia pubblicitaria \"AdAgency Klassika\", fondata nel 2000 e, dopo l'acquisizione rinominata \" Exclusive \", seguita dalla privatizzazione della \"Tiraspol Factory of Grain Production\" e dalla \"Tiraspol Bread Factory\".\nProduzione.\nI settori in cui la societ\u00e0 opera sono principalmente commercio all'ingrosso e al dettaglio, petrolifero, edilizio, comunicazione e sport.\nCommercio.\nIl settore commerciale fu il primo in cui la societ\u00e0 abbia operato. Da un piccolo commercio di beni alimentari, nel 1996 nasce il primo dei dieci supermercati appartenenti alla societ\u00e0, di cui tre a Tiraspol, due a R\u00eebni\u021ba, e uno a Dub\u0103sari, Slobozia, Grigoriopol e Bender . A questi si aggiungano tre minimarket (Tiraspol e Dub\u0103sari), tre mercati all' (Tiraspol e R\u00eebni\u021ba) e undici panetterie.\nL'azienda serve circa 27.000 clienti al giorno, con un assortimento di oltre 8.000 prodotti, dagli alimentari di base, ai cosmetici, ai tabacchi, ai prodotti industriali, ai giocattoli, prodotti propri o dei suoi partner commerciali (fra cui la Kraft), su di una superficie totale di circa 9.000 metri quadrati. Dal 2004, in seguito ad un accordo con la Agroprombank, i punti vendita Sheriff accettano il sistema di pagamento \"Rainbow\", una specie di carta di credito della banca omonima.\nPetrolio.\nDal 1998 la Sheriff lavora anche nel campo della distribuzione di carburanti e lubrificanti, anno in cui venne costruita la prima stazione di servizio nella capitale: da allora sono state costruite altre undici stazioni di servizio distribuite nelle varie localit\u00e0 e tre depositi petroliferi, con una capienza totale di circa 38.000 metri cubi di lavorati.\nComunicazione.\nLa Sheriff nel 1997 fonda una Piattaforma televisiva, la Televisione Sheriff, nel 1999 una casa editrice, la \"Delo\", e nel 2004 l'agenzia pubblicitaria Exclusive.\nSport.\nLa Sheriff entra nel mondo dello sport nel 1997 con la fondazione della squadra di calcio dello Sheriff Tiraspol, vincitrice di diciannove campionati moldavi, su ventuno partecipazioni, dieci trofei nazionali e una Coppa dei Campioni della CSI. Nel 2000 comincia la costruzione, terminata due anni dopo, dello stadio Sheriff, di cui la compagnia \u00e8 proprietaria. Proprio lo stadio fa parte del \"Complexul Sheriff\" al quale vengono inclusi un secondo stadio, 8 campi di allenamento e hotel a 5 stelle. \u00c8 considerato ed \u00e8 a tutti gli effetti il miglior stadio calcistico nella Repubblica di Moldavia. \nLa squadra \u00e8 divenuta famosa nell\u2019agosto nel 2021 quando \u00e8 riuscita a qualificarsi per la UEFA Champions League 2021-2022, prima squadra affiliata alla Federcalcio Moldava a qualificarsi. Inoltre, dopo aver battuto al Bernabeu il Real Madrid, pluri-campione d\u2019Europa con 13 titoli, hanno emerso ancora di pi\u00f9 le critiche nel condizionamento della politica moldava, ma anche della Federcalcio che ha rinviato diverse partite del campionato per preparare al meglio lo Sheriff. Inoltre, ha aumentato il numero di stranieri da poter tesserare in una singola squadra. Basti pensare che la formazione che ha battuto la Dinamo Zagabria, sfida vinta 3 a 0 a Tiraspol, era composta da tutti giocatori di nazionalit\u00e0 straniere. L\u2019unico moldavo ad aver debuttato nella massima competizione europea \u00e8 stato finora Dmitru Celeadnic contro l\u2019Inter visto l\u2019infortunio tra i pali del titolare greco Georgos Athanasiadis.\nEdilizia.\nIl 21 aprile 1998 nasce la \"Sheriff Construction Department\", il dipartimento edilizio della Sheriff. In dieci anni di attivit\u00e0 la societ\u00e0 ha edificato nella capitale: dieci stazioni di servizio, due supermercati, un complesso sportivo con lo Stadio Sheriff, la sede della Delo e la cattedrale Ro\u017edestvenskij. Sono ancora in costruzione: una piscina olimpionica, un centro di riabilitazione per sportivi, e l'hotel a cinque stelle di propriet\u00e0 della azienda, nelle cui vicinanze sorger\u00e0 un complesso di bar, ristoranti e locali notturni.\nCritiche.\nMolte fonti riferiscono come la \"Sheriff Ltd\" sia profondamente coinvolta nella politica nazionale. La Sheriff, nata pochi anni dopo l'autoproclamazione di indipendenza della Transnistria, \u00e8 stata fondata da due ex-agenti dei servizi segreti locali; tra le file dei dirigenti troviamo \"Oleg Smirnov\", figlio dell'ex presidente della Transnistria, ufficialmente in un ruolo secondario, cos\u00ec come l'altro figlio che sarebbe addirittura l'amministratore delegato o il presidente dell'azienda.\nVoci ulteriori considerano lo stesso ex presidente Igor' Nikolaevi\u010d Smirnov il vero \"dominus\" dell'azienda, che la utilizzerebbe come centro di riciclaggio di denaro sporco. A prova di tali tesi vengono evidenziati le leggi cosiddette \"Ad personam\" promulgate in favore della societ\u00e0: la Sheriff fino al 2012 godeva di forti agevolazioni nelle imposte, ed era l\u2019unica societ\u00e0 autorizzata a importare prodotti dall'estero, di fatto \u00e8 un monopolio.\nNell\u2019elezioni parlamentari moldave del febbraio 2021, la Sheriff \u00e8 stata accusata di brogli elettorali insieme alla Tirotex: un voto veniva pagato 25 rubli."}
{"id": "2123514", "revid": "1745361", "url": "https://it.wikipedia.org/wiki?curid=2123514", "title": "Sheriff", "text": "Sheriff (), pu\u00f2 indicare:"}
{"id": "2123525", "revid": "123282877", "url": "https://it.wikipedia.org/wiki?curid=2123525", "title": "Besloten vennootschap", "text": ""}
{"id": "2123529", "revid": "198277", "url": "https://it.wikipedia.org/wiki?curid=2123529", "title": "Selespeed", "text": "Il Selespeed, ossia (selettore di velocit\u00e0 (speed)), \u00e8 un cambio robotizzato per autovetture.\n\u00c8 un progetto realizzato dalla Magneti Marelli, per conto del Gruppo Fiat.\nQuesto impianto \u00e8 stato adoperato sulle vetture Alfa Romeo.\nLe uniche vetture ad essere state commercializzate con questo dispositivo senza far parte del brand milanese, sono state la Fiat Stilo nelle sue versioni \"Abarth\" e \"Schumacher\", le pi\u00f9 sportive tra quelle disponibili per la media torinese, e la Lancia Delta.\nIl Selespeed infatti \u00e8 stato studiato per rendere la guida pi\u00f9 sportiva e rapida, poich\u00e9 permette di ottenere dei tempi di cambiata, sia in progressione sia in scalata, molto brevi, ed inoltre non \u00e8 necessario utilizzare il pedale della frizione, che non \u00e8 presente sulle vetture che adottano questo sistema.\nArchitettura.\nSostanzialmente il cambio utilizzato dalle automobili munite di Selespeed, dal punto di vista meccanico, non differisce da quelli classici; infatti si tratta di cambi meccanici a due alberi, e la trasmissione \u00e8 completata dalla frizione.\nTuttavia questi organi vengono gestiti da un sistema idraulico elettroattuato, ossia dei pistoni vengono movimentati dalla pressione di olio idraulico, che a sua volta \u00e8 messo in circolo da una pompa azionata elettronicamente da una centralina.\n\u00c8 dunque presente una centralina elettronica di gestione del cambio e della frizione.\nNell'abitacolo \u00e8 presente la cloche di comando dello stesso, e due pulsanti o un bilanciere, posti sulla parte frontale o posteriore del volante.\nIn questo modo chi guida, muovendo uno dei selettori citati, invia un impulso elettrico alla centralina del cambio, che comanda e coordina la movimentazione della frizione e degli ingranaggi del cambio di velocit\u00e0.\nSi tratta dunque di un cambio manuale robotizzato, poich\u00e9 l'azionamento \u00e8 comunque controllato da chi siede al posto guida, e ha dunque facolt\u00e0 di decidere quando cambiare marcia, avendo sempre il controllo della trasmissione, quanto il pilota comanda l'innesto sia in scalata sia in progressione.\nIl sistema \u00e8 praticamente identico a quello utilizzato dalle monoposto di Formula 1, ed \u00e8 definito cambio semiautomatico, per via del fatto che in parte \u00e8 gestito dal pilota (momento cambio marcia, tipologia di innesto), e in parte dal sistema elettroidraulico (frizione e tempi di cambiata).\nUtilizzo.\nL'innesto dei rapporti \u00e8 sequenziale poich\u00e9, prima del 2003, non era possibile passare direttamente da un rapporto molto alto a uno molto basso in modo istantaneo, in caso di scalata, e viceversa in caso di progressione.\nIn sostanza prima di innestare un'altra marcia, bisogna per forza passare prima per tutte quelle intermedie, almeno fino alla successiva evoluzione per consentire le scalate istantanee di 2 marce. Quest'evoluzione fu resa disponibile per le Alfa 156 prodotte dopo febbraio 2002 con motore 2.0 JTS.\nPer esempio su cambio Selespeed I (prodotti fino al 2002), se si volesse scalare dalla quinta alla terza, prima di poter utilizzare quest'ultima, il sistema innesta la quarta e poi il rapporto voluto. Dopo il febbraio 2003, con arrivo di 2.0 JTS Benzina con iniezione diretta su Alfa 156, usc\u00ec la nuova generazione di Selespeed II, che consente di scalare molto rapidamente di due marce in caso di necessit\u00e0. In pratica Selespeed II \u00e8 capace di scalare per esempio dalla quarta alla seconda marcia senza innestare la terza.\nLa leva del cambio pu\u00f2 muoversi principalmente in direzione longitudinale, in avanti o indietro.\nOgni volta che il pilota la spinge in avanti, ossia verso la plancia, invia un impulso in progressione, mentre tirandola verso indietro, ossia verso di s\u00e9, comanda un impulso di scalata.\nCome detto per\u00f2, il cambio pu\u00f2 essere comandato anche dal volante, dunque la guida \u00e8 ancor pi\u00f9 veloce e pi\u00f9 sicura, poich\u00e9 si hanno sempre ambedue le mani sul volante.\nLo stesso pu\u00f2 essere munito di pulsanti o bilanciere.\nNel primo caso un pulsante \u00e8 situato sulla razza destra del volante, di fronte al pilota, ed \u00e8 indicato dal simbolo +; ogni volta che lo si preme, si invia un impulso di innesto in progressione. \u00c8 presente poi un secondo pulsante, locato sulla razza sinistra e indicato col simbolo - che, ogni volta che viene premuto, comanda una scalata.\nIl sistema a bilanciere invece, riproduce alla perfezione il leveraggio di comando del cambio utilizzato in Formula 1.\nSi tratta di due palette, poste dietro il volante.\nAnche in questo caso quella di destra \u00e8 munita del simbolo + e quella di sinistra del simbolo -, con funzionamento identico a quello dei pulsanti.\nTutte le macchine dotate di Selespeed, sono munite della leva del cambio, che funziona come esposto in precedenza, ma a seconda dell'anno di produzione, i comandi al volante sono i pulsanti + e -, oppure il bilanciere con le palette + e -.\nQuest'ultimo \u00e8 stato introdotto solo in tempi pi\u00f9 recenti, perci\u00f2 i primi modelli che utilizzavano il Selespeed, avevano i pulsanti mentre i pi\u00f9 recenti (pi\u00f9 o meno dal 2002 in poi) hanno le palette.\nFunzione City.\nTra le varie peculiarit\u00e0 del Selespeed, va ricordato che il cambio al volante pu\u00f2 essere utilizzato solo quando la velocit\u00e0 della macchina supera i 10\u00a0km/h, altrimenti bisogna agire sulla leva.\nLa stessa \u00e8 l'unico selettore che pu\u00f2 innestare la retromarcia.\nQuesto avviene spostandola verso destra e poi indietro, come praticamente su tutte le vetture del Gruppo Fiat.\nSpostandola solo a destra per\u00f2, muove gli ingranaggi in posizione di folle.\nPer quanto il Selespeed sia comunque un cambio manuale, dispone anche di una particolare funzione, che pu\u00f2 farlo lavorare come cambio automatico.\nQuesto \u00e8 possibile pigiando un tasto, sito di fianco alla leva del cambio, contraddistinto dalla scritta \"city\".\nNon \u00e8 da confondere con la funzione city, utilizzata sulle altre vetture del Gruppo Fiat, che serve per decrementare gli sforzi sullo sterzo in fase di manovra.\nNel caso del Selespeed, premendo il tasto city, si seleziona una diversa mappatura della centralina di gestione del cambio, che assume il completo controllo della trasmissione.\nInfatti il momento della cambiata non viene pi\u00f9 deciso dal pilota, ma dal sistema elettronico.\n\u00c8 un sistema pensato per situazioni di lavoro molto oneroso da parte del cambio, particolarmente in condizioni di traffico intenso dove sono richiesti cambi di marcia molto frequenti.\nPer non affaticare il pilota, la centralina (se abilitata col tasto in questione), si occupa di cambiare marcia per conto suo.\nTra l'altro il cambio marcia viene effettuato a regimi di rotazione del motore molto bassi, in modo tale da risparmiare pi\u00f9 carburante possibile, anche perch\u00e9 in situazioni simili, in cui la velocit\u00e0 di crociera \u00e8 prossima allo zero, non \u00e8 necessario sfruttare pi\u00f9 di tanto il motore.\nAd ogni modo il sistema si adatta allo stile di guida del pilota.\nSe questi accelera in modo repentino, o sfrutta parecchio il pedale dell'acceleratore, cercando regimi di rotazione del motore elevati, la centralina seleziona rapporti pi\u00f9 reattivi, realizzando delle cambiate sportive, a regimi motore elevati.\n\u00c8 dunque possibile, anche se il suo scopo principale non \u00e8 questo, sfruttare la funzione city anche per una guida sportiva su strada libera, nel caso non si voglia cambiare marcia in prima persona. In pi\u00f9 su Selespeed II il sistema accetta un sovracomando da parte del guidatore di cambiare marcia anche se in modo City. Quest'azione non esclude la modalit\u00e0 City in nessun caso.\nCambio sportivo.\nAd ogni modo, indifferentemente dalla modalit\u00e0 selezionata, con il sistema Selespeed, le cambiate avvengono in tempi inferiori al secondo in caso di guida blanda o leggermente sportiva.\nSe la centralina rileva regimi di rotazione del motore, pari o superiori ai 5000 giri al minuto, e il pedale dell'acceleratore \u00e8 affondato per almeno il 60% della sua corsa, il tempo di cambiata \u00e8 ridotto a circa mezzo secondo.\nAttualmente il Selespeed in commercio, \u00e8 un'evoluzione del primo sistema che venne realizzato.\nIn pi\u00f9 dispone di un'ulteriore mappatura della centralina gestione cambio, attivabile manualmente tramite un pulsante all'interno dell'abitacolo.\nSi tratta di un tasto denominato \"Sport\" che, se premuto, invia un impulso che abilita una mappatura della centralina, la quale permette di ridurre i tempi di cambiata di circa il 20%."}
{"id": "2123532", "revid": "767487", "url": "https://it.wikipedia.org/wiki?curid=2123532", "title": "Abaqa", "text": "Al potere dal 1265, Abaqa (in mongolo \u0410\u0431\u0430\u0433\u0430, ossia Abaga) era di religione buddista, come suo padre H\u016bl\u0101g\u016b. Favor\u00ec l'elemento cristiano (sua madre era infatti nestoriana) e fu quindi in buoni rapporti con i papi Clemente IV e Gregorio X dando vita ad una alleanza per una progettata azione comune contro i Mamelucchi d'Egitto. I suoi piani per\u00f2 fallirono, perch\u00e9 fu sconfitto pi\u00f9 volte da Baybars nei suoi diversi tentativi di conquista della Siria dapprima e dell'Egitto poi.\nAbaqa fu ostacolato in questo progetto dalle difficolt\u00e0 che gli crearono le altre potenze mongole con lui confinanti: il Khanato dei Kipchak, ossia l'Orda d'Oro, e il Khanato chagataide, che gli disputarono un certo numero di territori, alleandosi persino coi Mamelucchi contro gli Ilkhanidi.\nSpos\u00f2 Maria Palaiologina, figlia dell'Imperatore bizantino Michele VIII Paleologo e di una sua amante."}
{"id": "2123533", "revid": "2231094", "url": "https://it.wikipedia.org/wiki?curid=2123533", "title": "Federico Valentini", "text": "Carriera.\nHa esordito nella Nazionale di calcio di San Marino il 7 ottobre 2006 contro la Repubblica Ceca e con la rappresentativa nazionale del suo paese ha preso parte alle qualificazioni all'Europeo 2008 e al Mondiale 2010."}
{"id": "2123534", "revid": "339392", "url": "https://it.wikipedia.org/wiki?curid=2123534", "title": "CC-7567", "text": ""}
{"id": "2123536", "revid": "94318525", "url": "https://it.wikipedia.org/wiki?curid=2123536", "title": "Aristide Merolli", "text": "Biografia.\nIl capitano Aristide Merolli \u00e8 annoverato tra le figure eroiche della Legione straniera francese. Figlio di Luciano e Giovanna Gallozzi abit\u00f2 da giovane a Roma ma emigrato in Francia nel 1911 si arruol\u00f2 nella Legione straniera. Addestrato a Sidi Bel Abbes, l'anno seguente fu trasferito in Marocco come caporale al 1\u00ba Reggimento di marcia del 1\u00ba Reggimento straniero e prese parte al combattimento di Sidi Hadj Belkacem nel giugno 1914 rimanendo ferito gravemente. Per il valore dimostrato sul campo di battaglia Merolli fu promosso al grado di sergente.\nCon lo scoppio della prima guerra mondiale, nel 1916 fu mobilitato sul fronte francese contro l'avanzata dei tedeschi e nuovamente fu decorato della medaglia militare e promosso al grado di sottotenente. Al termine della guerra fu trasferito in Marocco, ove imperversava la ribellione delle trib\u00f9 locali, assegnato al 3\u00b0 REI e poi al 1\u00ba Reggimento straniero, si merit\u00f2 quattro citazioni e la medaglia della Legion d'onore.\nPromosso al grado di capitano, nel 1925 rientr\u00f2 a Sidi Bel Abbes con incarichi amministrativi. Nel 1934 fu nuovamente in azione in Marocco e, infine, nel 1938 fu congedato.\nScritto.\nAristide Merolli, nel 1937, pubblic\u00f2 le sue esperienze di legionario in: \"\"La grenade h\u00e9roique. Avant la tourmente\", Ed. A. Moynier, Casablanca, F\u00e8s, 1937."}
{"id": "2123537", "revid": "4175", "url": "https://it.wikipedia.org/wiki?curid=2123537", "title": "Matteo Andreini", "text": "Carriera.\nIl marc\u00f2 il suo primo goal in Champions League nei turni preliminari d'accesso alla competizione, contro gli andorrani del .\n\u00c8 stato convocato dalla rappresentativa Nazionale del suo paese 28 volte."}
{"id": "2123538", "revid": "287204", "url": "https://it.wikipedia.org/wiki?curid=2123538", "title": "Beaumont (Texas)", "text": "Beaumont ( ) \u00e8 un comune (\"city\") degli Stati Uniti d'America e capoluogo della contea di Jefferson nello Stato del Texas. La popolazione era di 118 296 abitanti al censimento del 2010, il che la rende la 25\u00aa citt\u00e0 pi\u00f9 popolosa dello stato. Fa parte dell'area metropolitana di Beaumont-Port Arthur. Situata nel Texas sud-orientale sul fiume Neches, si trova circa 90 miglia (140 km) ad est di Houston. Insieme a Port Arthur ed Orange, Beaumont forma il Golden Triangle, un'importante area industriale sulla costa del golfo del Texas.\nBeaumont \u00e8 stata fondata nel 1835. L'insediamento pionieristico aveva un'economia basata sullo sviluppo del legname, dell'agricoltura e dell'industria portuale. Nel 1892, Joseph Eloi Broussard apr\u00ec la prima riseria di successo commerciale in Texas, stimolando lo sviluppo della risicoltura nell'area; avvi\u00f2 anche una societ\u00e0 di irrigazione (dal 1933 istituita come Lower Neches Valley Authority) per sostenere la coltura del riso. Il riso \u00e8 diventato un'importante coltura di base in Texas ed \u00e8 ora coltivato in 23 contee.\nUn grande cambiamento avvenne nel 1901 con lo Spindletop gusher, che dimostr\u00f2 che un enorme giacimento di petrolio si trovava sotto e adiacente alla citt\u00e0. Con Spindletop, diverse societ\u00e0 energetiche si sono sviluppate a Beaumont, e alcune rimangono. L'area si svilupp\u00f2 rapidamente come una delle principali aree di raffinazione petrolchimica del paese. Insieme a Port Arthur e Orange, Beaumont forma il Triangolo d'Oro, un'importante area industriale sulla costa del Golfo del Texas.\nBeaumont \u00e8 sede della Lamar University, un'universit\u00e0 nazionale di ricerca di dottorato di Carnegie con 14.966 studenti, inclusi studenti universitari e post-laurea. Nel corso degli anni, diverse societ\u00e0 hanno avuto sede in questa citt\u00e0, tra cui Gulf States Utilities, che aveva la sua sede a Beaumont fino alla sua acquisizione da parte di Entergy Corporation nel 1994. La sede centrale di GSU Edison Plaza rimane l'edificio pi\u00f9 alto di Beaumont.\nGeografia fisica.\nSecondo lo United States Census Bureau, la citt\u00e0 ha una superficie totale di 222,31 km\u00b2, dei quali 214,45\u00a0km\u00b2 di territorio e 7,85\u00a0km\u00b2 di acque interne (3,53% del totale).\nBeaumont si trova sulla pianura costiera del Texas, a circa 30 miglia (48 km) nell'entroterra dal Golfo del Messico, 85 miglia (137 km) a est di Houston e appena a sud delle fitte foreste di pini del Texas orientale. La citt\u00e0 \u00e8 delimitata a est dal fiume Neches ea nord dal Pine Island Bayou. Prima di essere colonizzata, la zona era solcata da numerosi piccoli ruscelli. La maggior parte di questi corsi d'acqua da allora \u00e8 stata riempita o convertita per scopi di drenaggio. L'isola di fronte al Riverfront Park si chiama Trinity Island. Ci sono anche altre tre isole nel fiume Neches intorno al centro/porto: Harbour, Smith e Clark. Beaumont \u00e8 relativamente piatto rispetto ad altre citt\u00e0 del Texas a 16 piedi sul livello del mare. A sud di Beaumont, Port Arthur si trova a soli 7 piedi sul livello del mare.\nCitt\u00e0 e comunit\u00e0.\nDiverse citt\u00e0 e comunit\u00e0 sono state assorbite nella citt\u00e0 di Beaumont. Questi includono: Amelia, fondata nel 1885 e incorporata in Beaumont nel 1956; Elizabeth, il deposito di Amelia fondato intorno al 1903 o dopo e annesso a Beaumont nel 1957; Elwood, fondata a volte alla fine del 1800, cambi\u00f2 in Voth nel 1902 e annessa a Beaumont nel 1957; Guffey, l'ufficio postale \u00e8 stato fondato nel 1901 e chiuso nel 1925 ma ora fa parte di Beaumont; Santa Anna, entr\u00f2 a far parte di Beaumont quando fu fondata; Tevis Bluff, divenne parte di Beaumont quando fu fondata nel 1835.\nClima.\nLa citt\u00e0 di Beaumont rientra nel regime di clima subtropicale umido e si trova nella regione di Piney Woods nel Texas orientale. L'area intorno a Beaumont riceve la maggior parte delle precipitazioni nello stato: pi\u00f9 di 48 pollici (1.200 mm) all'anno. La citt\u00e0 ha due stagioni distinte, una stagione umida da aprile a ottobre e una stagione secca da novembre a marzo. Anche gli uragani rappresentano una minaccia per la regione. L'uragano Rita nel 2005 e l'uragano Ike nel 2008 hanno entrambi causato danni significativi. Sia l'uragano Harvey nel 2017 che la tempesta tropicale Imelda nel 2019 hanno causato inondazioni storiche in tutta la citt\u00e0.\nIl 18 agosto 2009, un tornado ha colpito il lato ovest di Beaumont, causando danni alle auto e a diverse attivit\u00e0 commerciali locali. Le lesioni erano minime.\nSebbene le precipitazioni invernali siano insolite, si verificano. L'evento invernale significativo pi\u00f9 recente che si \u00e8 verificato \u00e8 stato l'8 dicembre 2017, quando l'aeroporto regionale del sud-est del Texas ha registrato 3 pollici di nevicate. L'11 dicembre 2008 e il 4 dicembre 2009 sono stati anche giorni in cui Beaumont ha visto nevicate misurabili. La neve \u00e8 caduta anche nell'area di Beaumont alla vigilia di Natale del 2004. Nel gennaio 1997, una grave e storica tempesta di ghiaccio ha colpito la regione, lasciando migliaia di persone senza elettricit\u00e0 e gravi danni agli alberi. In documenti non ufficiali, Beaumont ha ricevuto fino a 30 pollici di neve durante la bufera di neve del febbraio 1895 che ha colpito la costa del Golfo.\nLa regione di Beaumont-Port Arthur \u00e8 stata storicamente citata come una delle aree urbane pi\u00f9 inquinate degli Stati Uniti a causa di varie industrie energetiche e impianti chimici della zona. Anche cos\u00ec, a partire da luglio 2014, la regione di Beaumont-Port Arthur non era soggetta a restrizioni di mancato raggiungimento dell'Agenzia per la protezione dell'ambiente; tuttavia, le contee nell'area della Greater Houston, il metroplex di Dallas-Fort Worth e El Paso lo erano. A partire da ottobre 2014, l'area di Beaumont-Port Arthur non era soggetta a scadenze di conformit\u00e0 per il raggiungimento della qualit\u00e0 ambientale della Commissione del Texas. Indipendentemente da ci\u00f2, secondo un articolo pubblicato nel 2007 incentrato su Port Arthur, una citt\u00e0 vicina a sud-est di Beaumont, si credeva che l'inquinamento avesse causato la malattia di alcuni residenti della zona. Ci\u00f2 ha generato dibattiti in tutti i media locali.\nStoria.\nNel 1824 Bobby e Nancy Tevis si stabilirono sulla riva occidentale del fiume Neches e svilupparono una fattoria. Poco dopo, una piccola comunit\u00e0 crebbe intorno alla fattoria, che fu chiamata Tevis Bluff o Neches River Settlement. Nel 1835 la terra di Tevis, insieme alla vicina comunit\u00e0 di Santa Anna (in totale, 50 acri (20 ha)), fu acquistata da Henry Millard (1796?-1844), Joseph Pulsifer (1805-1861) e Thomas Byers Huling (1804-1865). Cominciarono a progettare una citt\u00e0 da costruire su questa terra. La loro partnership, J.P. Pulsifer and Company, controllava i primi 50 acri (200.000 m2) su cui \u00e8 stata fondata la citt\u00e0. Questa citt\u00e0 fu chiamata Beaumont, in onore di Mary Dewburleigh Barlace Warren Beaumont, moglie di Henry Millard. Hanno aggiunto pi\u00f9 propriet\u00e0 per un totale di 200 acri.\nBeaumont divenne una citt\u00e0 il 16 dicembre 1838. Il primo sindaco di Beaumont fu Alexander Calder. Dalla fondazione della citt\u00e0 nel 1835, le attivit\u00e0 commerciali includevano immobili, trasporti e vendite al dettaglio. Successivamente, sono state formate altre attivit\u00e0, in particolare nella costruzione e gestione di ferrovie, costruzione di nuovi edifici, vendita di legname e comunicazioni. Il porto di Beaumont \u00e8 diventato un centro di spedizione regionale di successo. Beaumont era un piccolo centro per allevatori di bestiame e agricoltori nei suoi primi anni. Con un porto fluviale attivo dal 1880, divenne un'importante citt\u00e0 di legname e riso. La citt\u00e0 esportava il riso come prodotto di base. Il boom del legname di Beaumont, che raggiunse il suo apice alla fine del XIX secolo, fu stimolato dalla ricostruzione e dall'espansione delle ferrovie nello stato e nella regione dopo la guerra civile.\nLa riseria Beaumont, fondata nel 1892 da Joseph Eloi Broussard, \u00e8 stata la prima riseria di successo commerciale in Texas. Inoltre, Broussard ha cofondato la Beaumont Irrigation Company nel 1898 per gestire un sistema di irrigazione per sostenere la coltura del riso. L'azienda, insieme ad altre quattro fondate nello stesso periodo, contribu\u00ec a stimolare l'espansione della coltivazione del riso da 1500 acri nel 1892 a 400.000 acri in 23 contee alla sua morte nel 1956. Le altre societ\u00e0 erano The Port Arthur Rice and Irrigation Company, The McFaddin- Wiess-Kyle Canal Company, la Treadaway o Neches Canal Company e il complesso Taylors-Hillebrand. Le partecipazioni di quelle societ\u00e0 hanno costituito la base per la Lower Neches Valley Authority istituita dal legislatore statale nel 1933.\nL'ascesa dell'economia dei mulini di Beaumont ha attirato molti nuovi residenti in citt\u00e0, molti dei quali immigrati. Il primo uomo ebreo in citt\u00e0 proveniva dalla Louisiana, altri emigrarono da altri luoghi del sud e furono raggiunti da immigrati. Hanno lavorato come mercanti e in una variet\u00e0 di lavori nella citt\u00e0 in crescita e nell'area degli allevamenti. Nel 1895 gli ebrei formarono la loro prima congregazione. All'inizio del XX secolo, la citt\u00e0 era servita dal Pacifico meridionale; Kansas City meridionale, Atchison, Topeka e Santa Fe; e sistemi ferroviari del Missouri Pacific.\nIl petrolio fu scoperto nella vicina Spindletop il 10 gennaio 1901. Spindletop divenne il primo grande giacimento petrolifero e uno dei pi\u00f9 grandi della storia americana. Con la scoperta del petrolio a Spindletop, la popolazione di Beaumont \u00e8 pi\u00f9 che triplicata in due mesi da 9.000 nel gennaio 1901 a 30.000 nel marzo 1901. Il petrolio \u00e8, ed \u00e8 sempre stato, una delle principali esportazioni della citt\u00e0 e un importante contributo al PIL nazionale .\nWilliam Casper Tyrrell, soprannominato \"Captain W.C.\", era un importante uomo d'affari e magnate del petrolio della citt\u00e0 all'inizio del XX secolo, sviluppando attivit\u00e0 durante il Texas Oil Boom. Imprenditore della Pennsylvania e dell'Iowa, \u00e8 arrivato dopo il gusher a Spindletop e ha investito nello sviluppo di un porto commerciale in citt\u00e0 e di un sistema di irrigazione per sostenere l'industria del riso locale, nonch\u00e9 nello sviluppo residenziale e commerciale della propriet\u00e0 suburbana. Era anche un filantropo. Ha acquistato e donato la First Baptist Church, la cui congregazione si era trasferita in una nuova struttura, da utilizzare come prima biblioteca pubblica della citt\u00e0, ora conosciuta come Tyrrell Historical Library.\nQuando la citt\u00e0 divenne un importante centro per la costruzione navale di difesa durante la seconda guerra mondiale, decine di migliaia di texani rurali emigrarono l\u00ec per i nuovi lavori ben pagati. L'amministrazione Roosevelt ordin\u00f2 l'integrazione dell'industria della difesa e molti bianchi del sud lavorarono a stretto contatto con i neri per la prima volta. Gli alloggi erano scarsi nella citt\u00e0 affollata e le tensioni razziali aumentarono. Nel giugno del 1943, dopo che i lavoratori del cantiere navale della Pennsylvania a Beaumont appresero che una donna bianca aveva accusato un uomo di colore di averla violentata, quasi 2.000 andarono nel carcere dove era detenuto un sospetto, attirando pi\u00f9 uomini lungo la strada e raggiungendo un totale di 4.000 . Alla fine la folla bianca si ribell\u00f2 per tre giorni, distruggendo i principali quartieri neri e uccidendo cinque persone. Nessuno \u00e8 stato perseguito per le morti. La rivolta di Beaumont fu una delle tante nel 1943 incentrate sull'industria della difesa, tra cui Los Angeles, Detroit e Mobile, Alabama, nonch\u00e9 altre citt\u00e0 in tutto il paese. Lo sconvolgimento sociale in tempo di guerra era simile alle rivolte in tempo di guerra che si erano verificate in altre parti del paese durante e dopo la prima guerra mondiale.\nDurante gli anni della guerra, i cadetti degli aviatori della Royal Air Force, in volo dalla loro base di addestramento a Terrell, in Texas, volavano regolarmente a Beaumont su voli di addestramento. La comunit\u00e0 fungeva da sostituto degli inglesi per Parigi, in Francia, che era alla stessa distanza da Londra, in Inghilterra, di Beaumont da Terrell.\nNegli anni del dopoguerra, il porto di Beaumont continu\u00f2 ad essere importante. Come era tipico di altre citt\u00e0, la costruzione di autostrade del dopoguerra port\u00f2 allo sviluppo di nuovi sobborghi e alla dispersione della popolazione in cerca di nuove abitazioni. Recentemente, c'\u00e8 stato un rinnovamento nel centro di Beaumont e in altre zone della citt\u00e0.\nNel 1996, i tribunali della contea di Jefferson, con sede a Beaumont, sono diventati il primo tribunale della nazione a implementare l'archiviazione e la notifica elettronica degli atti giudiziari. Ci\u00f2 ha eliminato la necessit\u00e0 per gli studi legali di stampare e spedire risme di documenti.\nNel 2005 e nel 2008, Beaumont e le aree circostanti hanno subito ingenti danni rispettivamente dall'uragano Rita e dall'uragano Ike. Le evacuazioni obbligatorie sono state emesse prima di entrambe le tempeste.\nNell'agosto 2017, Beaumont e le aree circostanti hanno subito gravi inondazioni a causa dell'uragano Harvey. A causa dell'inondazione, il Memorial Hermann Baptist Hospital ha evacuato tutti i suoi pazienti pi\u00f9 acuti con l'aiuto degli elicotteri della Guardia Nazionale. Inoltre, molti residenti di Beaumont hanno dovuto essere salvati sia da barche che da elicotteri a causa delle inondazioni. A marzo 2019, molti residenti nell'area stanno ancora tentando di riprendersi dall'uragano.\nSociet\u00e0.\nEvoluzione demografica.\nSecondo il censimento del 2010, la popolazione era di 118 296 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 39,77% di bianchi, il 47,28% di afroamericani, lo 0,55% di nativi americani, il 3,29% di asiatici, lo 0,03% di oceaniani, il 7,09% di altre razze, e l'1,99% di due o pi\u00f9 etnie. Ispanici o latinos di qualunque razza erano il 13,44% della popolazione.\nDati demografici.\nA partire dal censimento del 2010, c'erano 118.296 persone, 45.648 famiglie e 28.859 famiglie residenti in citt\u00e0. La densit\u00e0 di popolazione era di 1.339,4 persone per miglio quadrato (517,2 / km2). C'erano 48.815 unit\u00e0 abitative con una densit\u00e0 media di 574,2 per miglio quadrato (221,7/km2). La composizione razziale della citt\u00e0 era il 33,5% di bianchi non ispanici, il 47,3% di afroamericani, lo 0,0% di nativi americani, il 3,3% di asiatici, lo 0,0% di isolani del Pacifico, il 7,1% di altre razze e il 2,0% di due o pi\u00f9 razze. Ispanici o latini di qualsiasi razza erano il 13,4% della popolazione.\nC'erano 45.648 famiglie, di cui il 28,9% aveva figli di et\u00e0 inferiore ai 18 anni che vivevano con loro, il 38,7% erano coppie sposate che vivevano insieme, il 19,2% aveva una donna capofamiglia senza marito presente e il 36,8% non erano famiglie. Il 30,7% di tutte le famiglie era composto da individui e il 10,0% aveva qualcuno che viveva da solo di 65 anni o pi\u00f9. La dimensione media della famiglia era 2,48 e la dimensione media della famiglia era 3,12.\nIn citt\u00e0 la popolazione era distribuita, con il 28,3% di et\u00e0 pari o inferiore a 19 anni, l'8,5% di et\u00e0 compresa tra 20 e 24 anni, il 25,8% di et\u00e0 compresa tra 25 e 44 anni, il 25,2% di et\u00e0 compresa tra 45 e 64 anni e il 10,5% di et\u00e0 compresa tra i 65 anni. o pi\u00f9 vecchio. L'et\u00e0 media era di 34,4 anni. Per ogni 100 femmine, c'erano 95 maschi. Per ogni 100 femmine di 18 anni e pi\u00f9, c'erano 92,7 maschi.\nIl reddito medio per una famiglia in citt\u00e0 era di $ 39.699, secondo l'American Community Survey (5 anni), e il reddito medio per una famiglia era di $ 49.766. Il reddito pro capite per la citt\u00e0 era di 23.137 dollari. Circa il 17,6% delle famiglie e il 22,1% della popolazione erano al di sotto della soglia di povert\u00e0.\nEconomia.\nUn elemento significativo dell'economia della regione \u00e8 il porto di Beaumont, il quarto porto marittimo della nazione per stazza. L'842d Transportation Battalion e il 596th Transportation Group sono entrambi di stanza al porto di Beaumont.\nOltre alle aziende che operano entro i limiti della citt\u00e0, diversi grandi impianti industriali si trovano entro i confini della giurisdizione extraterritoriale di cinque miglia della citt\u00e0, tra cui la raffineria ExxonMobil Beaumont e gli impianti chimici, l'impianto chimico Goodyear Beaumont e l'impianto chimico DuPont.\nJason's Deli ha sede a Beaumont. Conn's Appliances aveva il suo quartier generale a Beaumont; tuttavia, a met\u00e0 del 2012, Conn's ha trasferito la sua sede aziendale a The Woodlands. Originariamente la Sweet Leaf Tea Company aveva la sua sede a Beaumont. La sede si \u00e8 trasferita ad Austin nell'ottobre 2003."}
{"id": "2123543", "revid": "2231094", "url": "https://it.wikipedia.org/wiki?curid=2123543", "title": "Michele Marani", "text": "Carriera.\n\u00c8 stato pi\u00f9 volte convocato dalla rappresentativa nazionale del suo paese."}
{"id": "2123548", "revid": "1305772", "url": "https://it.wikipedia.org/wiki?curid=2123548", "title": "Muhammad Yusuf al-Najjar", "text": "Fece parte da giovane dell'Unione Generale degli Studenti Palestinesi e milit\u00f2 nell'associazione dei Fratelli Musulmani tra il 1952 e il 1958, visitando l'Arabia Saudita e il Qatar.\nQuando fu formata l'organizzazione guerrigliera \"al-Fat\u1e25\" alla fine degli anni cinquanta, Ab\u016b Y\u016bsuf ader\u00ec al gruppo guerrigliero palestinese, assumendo presto il comando della sua ala militare.\nNel 1968 Ab\u016b Y\u016bsuf fu nominato nel Comitato Esecutivo dell'Organizzazione per la Liberazione della Palestina (il governo delle strutture militanti della Resistenza Palestinese). Pochi anni dopo divenne comandante delle operazioni del gruppo terroristico palestinese di \"Settembre Nero\", responsabile nel 1972 del Massacro di Monaco, nel corso del quale 11 atleti israeliani furono massacrati.\nCi\u00f2 convinse Israele della necessit\u00e0 di operare una ritorsione contro l'OLP; chiamata Operazione Collera di Dio, con Ab\u016b Y\u016bsuf come principale obiettivo.\nNel 1973 Israele invi\u00f2 un commando a Beirut per uccidere un certo numero di esponenti di alto rango dell'OLP, nell'operazione chiamata Operazione Fonte di Giovent\u00f9. Ab\u016b Y\u016bsuf e sua moglie furono massacrati a colpi di arma da fuoco nella loro camera da letto mentre truppe israeliane mettevano a soqquadro il loro appartamento beirutino.\nDue mesi prima del suo omicidio, Ab\u016b Y\u016bsuf era stato intervistato dal quotidiano di Beirut in lingua francese \"L'Orient-Le Jour\". In essa aveva spiegato la sua adesione alla causa palestinese: \"Noi piantiamo i semi e gli altri mieteranno il raccolto... Molto probabilmente moriremo tutti, uccisi perch\u00e9 ci scontriamo con un nemico feroce. Ma i giovani ci rimpiazzeranno\"."}
{"id": "2123552", "revid": "969415", "url": "https://it.wikipedia.org/wiki?curid=2123552", "title": "Simone Bacciocchi", "text": "Carriera.\nClub.\nBacciocchi ha militato in varie societ\u00e0 italiane e sammarinesi. Ricordiamo soprattutto la sua militanza nella squadra sammarinese della Libertas, con cui ha disputato i preliminari di Europa League contro la squadra serba del Sarajevo. Bacciocchi \u00e8 stato schierato titolare sia nella partita di andata sia in quella di ritorno. La Libertas perse entrambe le partite, nella partita di andata perse 1-0 a Sarajevo, mentre in quella di ritorno 2-1 a Serravalle.\nNazionale.\n\u00c8 stato pi\u00f9 volte convocato dalla rappresentativa nazionale del suo paese, con la quale ha disputato 59 partite. \u00c8 stato sicuramente uno dei difensori pi\u00f9 rappresentativi della nazionale sammarinese."}
{"id": "2123553", "revid": "80598", "url": "https://it.wikipedia.org/wiki?curid=2123553", "title": "Amore bello", "text": ""}
{"id": "2123555", "revid": "1391549", "url": "https://it.wikipedia.org/wiki?curid=2123555", "title": "College Station (Texas)", "text": "College Station \u00e8 una citt\u00e0 della contea di Brazos, nel Texas, situata nel Texas centro-orientale, nel cuore della valle del Brazos, nel centro della regione conosciuta come Texas Triangle. Si trova a 130 km a nord-ovest di Houston e 140 km a nord-est di Austin. Secondo il censimento del 2010, College Station aveva una popolazione di abitanti, che era aumentata a una popolazione stimata di abitanti a novembre 2019. College Station e Bryan formano insieme l'area metropolitana di Bryan-College Station, la tredicesima area metropolitana pi\u00f9 grande del Texas con abitanti nel 2019.\nCollege Station ospita il campus principale della Texas A&amp;M University, l'istituzione di punta del Texas A&amp;M University System. La citt\u00e0 deve il suo nome e la sua esistenza alla posizione dell'universit\u00e0 lungo una ferrovia. La tripla designazione del Texas A&amp;M come istituzione di concessione terriera, mare e sovvenzione spaziale riflette l'ampia portata delle attivit\u00e0 di ricerca che porta alla citt\u00e0, con progetti in corso finanziati da agenzie come la NASA, i National Institutes of Health, la National Science Foundation e l'Office of Naval Research.\nGrazie in gran parte alla presenza della Texas A&amp;M University, College Station \u00e8 stata nominata dalla rivista \"Money\" nel 2006 la citt\u00e0 pi\u00f9 istruita del Texas e l'undicesima citt\u00e0 pi\u00f9 istruita degli Stati Uniti.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nStoria.\nLe origini di College Station risalgono al 1860, quando la Houston and Texas Central Railway inizi\u00f2 a costruire attraverso la regione. Undici anni dopo, il sito \u00e8 stato scelto come sede per il proposto Agricultural and Mechanical College of Texas, una scuola di concessione di terreni. Nel 1876, mentre la nazione celebrava il suo centenario, la scuola (rinominata Texas A&amp;M University nel 1963) apr\u00ec le sue porte come la prima istituzione pubblica di istruzione superiore nello stato del Texas.\nLa popolazione di College Station crebbe lentamente, raggiungendo i 350 abitanti nel 1884 e i 391 abitanti all'inizio del secolo. Tuttavia, durante questo periodo, i miglioramenti dei trasporti avvennero in citt\u00e0. Nel 1900, la I&amp;GN Railroad fu estesa a College Station (la linea fu abbandonata dalla Missouri Pacific Railroad Company nel 1965), e 10 anni dopo, fu creato un servizio di tram interurbani elettrici tra la Texas A&amp;M e la vicina citt\u00e0 di Bryan. I tram interurbani furono sostituiti da un sistema di autobus urbani negli anni 1920.\nNel 1930, la comunit\u00e0 a nord di College Station, conosciuta come North Oakwood, fu incorporata come parte di Bryan. College Station non fu incorporata fino al 1938 con John H. Binney come primo sindaco. Nel giro di un anno, la citt\u00e0 istitu\u00ec una commissione di suddivisione in zonizzazione e nel 1940 la popolazione aveva raggiunto i abitanti.\nLa citt\u00e0 \u00e8 cresciuta sotto la guida di Ernest Langford, chiamato da alcuni il \"padre di College Station\", che ha iniziato un periodo di 26 anni come sindaco nel 1942.\nLa crescita della popolazione \u00e8 accelerata dopo la seconda guerra mondiale quando la popolazione (studenti non compresi) ha raggiunto nel 1950, nel 1960, nel 1970, nel 1980, nel 1990 e abitanti nel 2000. La popolazione dell'area metropolitana di Bryan-College Station era di oltre abitanti nel 2018.\nNegli anni 1990, College Station e la Texas A&amp;M University hanno attirato l'attenzione nazionale quando la George Bush Presidential Library \u00e8 stata aperta nel 1997 e, pi\u00f9 tragicamente, quando 12 persone morirono e 27 rimasero ferite nel crollo mentre era in costruzione il fal\u00f2 \"Aggie\" nel 1999.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 77,2% di bianchi, il 6,8% di afroamericani, lo 0,4% di nativi americani, il 9,1% di asiatici, lo 0,1% di oceaniani, il 4,0% di altre razze, e il 2,4% di due o pi\u00f9 razze. Ispanici o latinos di qualunque razza erano il 14,0% della popolazione."}
{"id": "2123556", "revid": "253269", "url": "https://it.wikipedia.org/wiki?curid=2123556", "title": "John Qualen", "text": "Biografia.\nQualen nacque a Vancouver, in Columbia Britannica, figlio di immigrati provenienti dalla Norvegia; il padre era un pastore luterano e cambi\u00f2 il cognome da \"Kvalen\" a \"Qualen\". Qualen crebbe a Elgin (Illinois) e inizi\u00f2 a recitare alla Northwestern University. Dopo aver vinto un concorso in oratorio, ottenne una borsa di studio che gli apr\u00ec le porte dell'universit\u00e0. \nApparve in alcuni film diretti da John Ford, tra i quali \"Un popolo muore\" (1931), \"Furore\" (1940), \"Sentieri selvaggi\" (1956), \"Cavalcarono insieme\" (1961), \"L'uomo che uccise Liberty Valance\" (1962) e \"Il grande sentiero\" (1964). \nRecit\u00f2 in oltre un centinaio di film, passando poi a lavorare negli anni settanta per la televisione. Molto versatile, venne utilizzato per la sua capacit\u00e0 di esprimersi in diversi dialetti, normalmente di origine scandinava, spesso con effetti assai comici. Alcuni dei suoi ruoli pi\u00f9 memorabili testimoniano di questa versatilit\u00e0: in \"Furore\" (1940) di Ford, interpret\u00f2 un ruolo drammatico sfoggiando un accento del Middle-West, mentre nella commedia \"La signora del venerd\u00ec\" (1940), di Howard Hawks, imperson\u00f2 l'imbranato killer Earl Williams. In \"Casablanca\" (1942), fu un membro della Resistenza che contatta Victor Laszlo (Paul Henreid), esibendo il suo migliore accento norvegese, mentre in \"Prigionieri del cielo\" (1954) di William A. Wellman, fu un pescatore dalle inflessioni mediterranee."}
{"id": "2123558", "revid": "1573940", "url": "https://it.wikipedia.org/wiki?curid=2123558", "title": "Thalassarche cauta", "text": "L'albatro cauto (Thalassarche cauta ) \u00e8 un albatro di medie dimensioni diffuso in tutto l'Oceano Australe, che nidifica nelle isole sub-antartiche al largo di Australia e Nuova Zelanda. Talvolta \u00e8 stato avvistato anche sulle coste pacifiche degli Stati Uniti. Questo \"mollymawk\" era un tempo considerato appartenente alla stessa specie dell'albatro di Salvin e di quello delle Chatham. Lo stesso albatro cauto \u00e8 a sua volta suddiviso in due sottospecie, l'albatro cauto (\"T. c. cauta\") e l'albatro cauto delle Auckland (\"T. c. steadi\"); alcuni autori hanno suggerito perfino di considerarle specie separate, ma questa ipotesi non \u00e8 stata largamente accettata.\nDescrizione.\nPresenta il classico aspetto dei \"mollymawk\", con il piumaggio scuro su dorso, faccia superiore delle ali e coda, e bianco su ventre, collo e sottoala. Bianca \u00e8 anche la sommit\u00e0 e gran parte della testa, tranne il sopracciglio scuro e la faccia, di color grigio pallido. Il becco \u00e8 grigio pallido con una cresta e la punta gialli. Pesa in media 4,1\u00a0kg e misura 98\u00a0cm di lunghezza e 2,54 m di apertura alare.\nComportamento.\nQuando va alla ricerca di cibo pu\u00f2 sia galleggiare in superficie che immergersi sott'acqua - alcuni esemplari sono stati visti immergersi fino a 5 m di profondit\u00e0. Rispetto ad altre specie di albatro, la sua dieta \u00e8 composta quasi totalmente, fino al 90%, da pesci, piuttosto che da calamari."}
{"id": "2123559", "revid": "287204", "url": "https://it.wikipedia.org/wiki?curid=2123559", "title": "Luke Ridnour", "text": ""}
{"id": "2123561", "revid": "1610933", "url": "https://it.wikipedia.org/wiki?curid=2123561", "title": "Albatro cauto", "text": ""}
{"id": "2123563", "revid": "767487", "url": "https://it.wikipedia.org/wiki?curid=2123563", "title": "Alessandro Della Valle", "text": "Caratteristiche tecniche.\nDifensore centrale, bravo nei colpi di testa e aggressivo negli interventi.\nCarriera.\nClub.\nDella Valle ha iniziato la carriera nel San Marino con cui gioc\u00f2 due anni. Poi viene prelevato dalla squadra sammarinese della Folgore/Falciano e ci gioco per un anno. \nDella Valle gioc\u00f2 poi con varie squadre romagnole di bassa categoria tra cui ricordiamo il Tropical Coriano, il Marignano, la Scot Due Emme, Fontanelle e Sant'Ermete Sanvitese.\nDal 2016 al 2018 Della Valle milita nella Juvenes Dogana, squadra del campionato di San Marino.\nNazionale.\nDella Valle ha rappresentato la nazionale sammarinese dal 2002 al 2017 ed \u00e8 considerato uno dei pi\u00f9 forti difensori sammarinesi di sempre. \nHa collezionato 65 presenze ed 1 gol, segnato di testa, contro la Polonia nelle Qualificazioni al campionato mondiale di calcio 2014."}
{"id": "2123565", "revid": "158913", "url": "https://it.wikipedia.org/wiki?curid=2123565", "title": "Blandina di Lione", "text": "Agiografia.\nBlandina fa parte del gruppo dei martiri di Lione che, dopo alcuni di loro avevano subito torture spaventose, sub\u00ec il martirio nel 177 sotto il regno di Marco Aurelio. In merito alla loro morte abbiamo la relazione inviata dalla Chiesa di Lione alle Chiese d'Asia Minore. La tradizione della storia \u00e8 riportata da Eusebio nella sua \"Historia Ecclesiastica\", ma gli eventi non sarebbero in sintonia con la politica ufficiale elaborata da Plinio il Giovane e l'imperatore Traiano qualche decennio prima. Il fanatismo del popolo romano a Lione sarebbe stato eccitato contro i cristiani in modo che questi ultimi, quando si avventuravano a manifestarsi pubblicamente, venivano vessati e maltrattati. \nMentre il legato imperiale era assente, il chiliarca, un comandante militare, e il duumviro, un magistrato civile, gettarono in prigione un certo numero di cristiani che confessavano la loro fede. Quando il legato ritorn\u00f2, i credenti imprigionati vennero processati. Tra questi cristiani c'era Blandina, una schiava che era stata presa in custodia insieme con il suo padrone, anch'egli cristiano. Ma, anche se il legato la costrinse a essere torturata in modo orribile, in modo che anche i carnefici \"non sapevano che cosa di pi\u00f9 si potrebbe fare per lei\", Blandina rimase fedele e ripeteva a ogni domanda: \"Io sono un cristiano, e noi non commettiamo illeciti\".\nIl legato aveva ricevuto istruzioni da Marco Aurelio per cui i cittadini romani che persistevano nella fede dovevano essere giustiziati per decapitazione, ma quelli senza cittadinanza dovevano essere torturati. Blandina fu quindi sottoposta a nuove torture con un numero di compagni nell'anfiteatro della citt\u00e0 (ora conosciuto come l'anfiteatro delle Tre Gallie) al momento dei giochi pubblici. \nVenne legata a un palo ed esposta alle belve, che per\u00f2, secondo la leggenda, non la toccarono. Dopo aver sopportato questo per un numero di giorni, fu portata nell'arena per vedere le sofferenze dei suoi compagni. Infine fu flagellata, posta su una griglia rovente, racchiusa in una rete e gettata davanti a un toro inferocito che l'ha lanciata in aria con le corna, e infine fu uccisa con un pugnale.\nCulto.\nSanta Blandina \u00e8 ricordata dalla Chiesa cattolica il 2 giugno.\nSanta Blandina \u00e8 venerata in Acireale (CT) dove il suo culto si \u00e8 propagato da alcuni anni a questa parte. La solennit\u00e0 ricorre in ottobre. Altro luogo in cui se ne ricorda la memoria \u00e8 Posta Fibreno in provincia di Frosinone."}
{"id": "2123566", "revid": "192549", "url": "https://it.wikipedia.org/wiki?curid=2123566", "title": "Diocesi suffraganee", "text": ""}
{"id": "2123567", "revid": "20683150", "url": "https://it.wikipedia.org/wiki?curid=2123567", "title": "Risurrezione di Cristo", "text": ""}
{"id": "2123572", "revid": "767487", "url": "https://it.wikipedia.org/wiki?curid=2123572", "title": "Luca Nanni", "text": "Ha un fratello, Federico, anch'egli calciatore.\nCarriera.\nCon la Nazionale di calcio di San Marino ha preso parte alle qualificazioni all'Europeo 2004 (una partita) e al Mondiale 2006 (4 gare)."}
{"id": "2123573", "revid": "104458", "url": "https://it.wikipedia.org/wiki?curid=2123573", "title": "Varisti", "text": ""}
{"id": "2123576", "revid": "767487", "url": "https://it.wikipedia.org/wiki?curid=2123576", "title": "Ronald Dupree", "text": ""}
{"id": "2123577", "revid": "74801", "url": "https://it.wikipedia.org/wiki?curid=2123577", "title": "Midland (Texas)", "text": "Midland \u00e8 un comune degli Stati Uniti che si trova principalmente nella contea di Midland, della quale \u00e8 capoluogo, anche se una piccola parte della citt\u00e0 ricade nella contea di Martin, entrambe nello stato del Texas. La popolazione era di persone al censimento del 2010, il che la rende la ventottesima citt\u00e0 pi\u00f9 grande dello stato.\nMidland venne fondata a met\u00e0 strada sulla linea ferroviaria tra Fort Worth ed El Paso della Texas and Pacific Railway nel 1881.\nGeografia fisica.\nMidland \u00e8 situata a (32.005, \u2212102.099).\nSecondo lo United States Census Bureau, ha un'area totale di .\nClima.\nMidland ha un clima semi-arido con estati calde e inverni da freschi a miti. Occasionalmente ha ondate di freddo durante l'inverno, ma raramente vede lunghi periodi di freddo sotto lo zero. Midland riceve circa 14,6 pollici () di precipitazioni all'anno, gran parte delle quali cade in estate. Le massime superano i () per 101 giorni all'anno e i () per 16 giorni.\nPaesaggio urbano.\nSoprannominata \"La citt\u00e0 alta\", Midland \u00e8 nota da tempo per il suo skyline del centro. La maggior parte dei principali edifici per uffici del centro di Midland sono stati costruiti durante un periodo di importanti scoperte di petrolio e gas nel bacino del Permiano. L'impennata dei prezzi dell'energia a met\u00e0 degli anni '80 ha innescato un boom edilizio in centro. Per molti anni, il Wilco Building a 22 piani in centro \u00e8 stato l'edificio pi\u00f9 alto tra Fort Worth e Phoenix. Oggi, il pi\u00f9 alto \u00e8 l'edificio Bank of America di 24 piani, a 332 piedi (). Quattro edifici alti pi\u00f9 di 500 piedi () furono progettati negli anni '80, incluso uno progettato dall'architetto I.M. Pei. Il grande fallimento petrolifero della met\u00e0 degli anni '80 ha ucciso tutti i piani per futuri grattacieli. Un gruppo di sviluppo privato stava progettando di costruire una Energy Tower nel centro della citt\u00e0, avrebbe dovuto essere alto 870 piedi, con 59 piani (sei piani sotterranei e 53 sopra). Se fosse stato costruito, sarebbe stato il sesto edificio pi\u00f9 alto del Texas. \nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 75,55% di bianchi, il 7,91% di afroamericani, lo 0,73% di nativi americani, l'1,39% di asiatici, lo 0,04% di oceaniani, l'11,86% di altre razze, e il 2,53% di due o pi\u00f9 etnie. Ispanici o latinos di qualunque razza erano il 37,61% della popolazione.\nArte e cultura.\nIl Midland College ospita la McCormick Gallery, all'interno dell'Allison Fine Arts Building nel campus principale. Durante tutto l'anno, le mostre al McCormick presentano opere di studenti e docenti di MC, artisti in visita e mostre con giuria. L'Arts Council of Midland funge da veicolo promozionale e di pubbliche relazioni per promuovere le arti e stimolare la partecipazione e il sostegno della comunit\u00e0. Il McCormick ospita anche la serie Studio 3600, fondata nel 2006 per \"mettere in luce studenti d'arte selezionati e fornire loro l'opportunit\u00e0 di esporre opere chiave che identificano lo stile che hanno creato in un periodo di tempo\".\nLa Midland-Odessa Symphony and Chorale (MOSC) si esibisce nel bacino del Permiano da oltre 45 anni ed \u00e8 la pi\u00f9 grande organizzazione orchestrale della regione, presentando sia concerti di musica pop che di capolavori durante tutto l'anno. Il MOSC ospita anche tre ensemble il Lone Star Brass, il Permian Basin String Quartet e il West Texas Winds. Questi ensemble sono composti dai principali musicisti dell'orchestra. Il Midland Community Theatre (MCT) \u00e8 nato nel 1946 con musical, commedie, drammi, misteri, teatro per bambini e melodrammi. MCT produce 15 spettacoli ogni anno in tre spazi per spettacoli: Davis Theatre I e Mabee Theatre II, al Cole Theatre, e la raccolta fondi annuale Summer Mummers allo Yucca Theatre. MCT \u00e8 membro dell'American Association of Community Theatre e ha ospitato l'AACT International Theatrefest 2006. Due volte all'anno, la Phyllis and Bob Cowan Performing Arts Series al Midland College presenta spettacoli culturali e artistici gratuiti. "}
{"id": "2123583", "revid": "574302", "url": "https://it.wikipedia.org/wiki?curid=2123583", "title": "British Independent Film Awards 2008", "text": "La cerimonia di premiazione dell'11\u00aa edizione dei British Independent Film Awards si \u00e8 svolta il 30 novembre 2008 all'Old Billingsgate Market, Londra, ed \u00e8 stata presentata dall'attore James Nesbitt.\nIn questa edizione due i film che hanno ottenuto sette candidature: \"Hunger\" di Steve McQueen e \"In Bruges - La coscienza dell'assassino\" di Martin McDonagh. Due anche i film che hanno ottenuto il maggior numero di premi: oltre a \"Hunger,\" si \u00e8 aggiudicato tre riconoscimenti anche \"The Millionaire\" di Danny Boyle, trionfatore sia come miglior film che come miglior regia.\nVincitori e candidati.\nI vincitori sono indicati in grassetto."}
{"id": "2123585", "revid": "73843", "url": "https://it.wikipedia.org/wiki?curid=2123585", "title": "Aldo Valori", "text": "Biografia.\nEsord\u00ec alla \"Nazione\" di Firenze nel 1908, poi lavor\u00f2 al \"Resto del Carlino\" (1909-1925) dove nel 1912 fece incontrare Umberto Saba e il cognato Aldo Fortuna, rendendo possibile la nascita di un'amicizia e un sodalizio culturale e creativo tra i due.\nCur\u00f2, sotto lo pseudonimo di \"Ceralacca\", la rubrica \"Corrispondenza\" per il \"Giornalino della domenica\" di Vamba, dove pubblic\u00f2 anche poesie (firmate quasi sempre \"Il filosofo\"), articoli e . Successivamente scrisse il romanzo per ragazzi di ambientazione medioevale \"Le mirabili avventure di Ferrantino\" per Bemporad (Firenze) e nel 1915 la fantasia fiabesca \"Le avventure di Barbierino\" per Cappelli (Bologna) con le illustrazioni di Antonio Maria Nardi. Pubblica inoltre \"I grandi capitani\" per Bemporad, con le biografie di condottieri come Alessandro Magno, Giulio Cesare e Napoleone. Nel 1913 traduce, per la collana \"Classici del ridere\" di Formiggini, \"I viaggi di Gulliver\", prima edizione italiana integrale del romanzo di Jonathan Swift, illustrata da Enrico Sacchetti; nel 1935 per la stessa collana \"Il diavolo zoppo\" di Alain-Ren\u00e9 Lesage, illustrato da Piero Bernardini.\nSi trasfer\u00ec nel 1923 nella capitale e diresse l'ufficio romano del \"Corriere della Sera\" fino al 1943. Segretario del Sindacato unico fascista dei giornalisti, dovette chiudere la Scuola di giornalismo per insufficienza di finanziamenti, e Achille Starace ne decret\u00f2 la chiusura per il 23 giugno 1933.\nCommentatore radiofonico soprattutto di questioni militari, inviato speciale alle maggiori conferenze internazionali, con lo scoppio della Seconda guerra mondiale fu tra i commentatori dei \"fatti del giorno\" per la radio EIAR. E proprio dall'EIAR, dopo l'ingresso dell'Italia in guerra, ebbe il difficile compito di spiegare per radio gli avvenimenti militari quotidiani, ma alcuni mesi dopo gli fu preferito un commentatore meno sincero e nell'aprile 1941 venne sollevato dall'incarico.\nNel 2003 la Editori Riuniti di Roma ha pubblicato il libro \"Aldo Valori. Il fascista che non amava il regime\", curato da Valentina Tonelli Valori, con la prefazione di Sergio Romano.\nVita privata.\nTra i cinque figli di Aldo Valori si annoverano il gesuita Paolo Valori nato nel 1919, per 26 anni cattedratico alla Pontificia Universit\u00e0 Lateranense (i suoi scritti hanno favorito il dialogo della filosofia cristiana con il pensiero contemporaneo), e l'architetto e urbanista Michele Valori nato nel 1923 (sposato con Maria Valentina Tonelli nel 1964), attivo nel dibattito architettonico e urbanistico del secondo dopoguerra. Ma l'erede pi\u00f9 nota di Aldo Valori fu l'ultima nata, Maria Bice (13 maggio 1927). Nota come Bice Valori, fu nella seconda met\u00e0 del XX secolo una delle attrici brillanti pi\u00f9 note del cinema e della televisione italiani, moglie e compagna d'arte di un altro grande attore comico italiano, Paolo Panelli.\nTra i parenti che raggiunsero la notoriet\u00e0 c'\u00e8 anche il cugino, Gino Valori, regista, sceneggiatore e giornalista.\nOpere.\nLa sua produzione saggistica \u00e8 costituita per la maggior parte da opere storico-militari."}
{"id": "2123586", "revid": "110157", "url": "https://it.wikipedia.org/wiki?curid=2123586", "title": "Thalassarche eremita", "text": "L'albatro delle Chatham (Thalassarche eremita ) \u00e8 un albatro bianco e nero di medie dimensioni che nidifica solamente sulla cosiddetta Piramide, un grosso scoglio roccioso delle Isole Chatham, in Nuova Zelanda. Talvolta viene considerato una sottospecie dell'albatro cauto, \"T. cauta\". Con un peso di 3,1-4,7\u00a0kg ed una lunghezza di 90\u00a0cm, \u00e8 il membro pi\u00f9 piccolo del gruppo dell'albatro cauto.\nConservazione.\nLe condizioni ambientali dell'isoletta su cui si riproduce hanno subito negli ultimi anni un certo peggioramento, tanto che questo uccello \u00e8 incluso tra le specie in pericolo critico della Lista Rossa della IUCN. La sua popolazione attuale \u00e8 stimata sulle 11.000 unit\u00e0."}
{"id": "2123587", "revid": "1906976", "url": "https://it.wikipedia.org/wiki?curid=2123587", "title": "Parrocchie dell'arcidiocesi di Otranto", "text": "Le parrocchie dell'arcidiocesi di Otranto sono 80 e sono raggruppate in 7 vicarie. \nVicariato di Calimera.\nElenco delle parrocchie:\nVicariato di Galatina.\nElenco delle parrocchie:\nVicariato di Martano.\nElenco delle parrocchie:\nVicariato di Maglie.\nElenco delle parrocchie:\nVicariato di Otranto.\nElenco delle parrocchie:\nVicariato di Poggiardo.\nElenco delle parrocchie:\nVicariato di Castro.\nElenco delle parrocchie:"}
{"id": "2123588", "revid": "1610933", "url": "https://it.wikipedia.org/wiki?curid=2123588", "title": "Albatro delle Chatham", "text": ""}
{"id": "2123592", "revid": "767487", "url": "https://it.wikipedia.org/wiki?curid=2123592", "title": "Chilly Gonzales", "text": "Biografia.\nSebbene sia molto conosciuto per il suo primo album (MC ed elettronica), \u00e8 anche pianista, produttore e cantautore. Collabora regolarmente con i musicisti canadesi Feist, Peaches e Mocky. Ha inoltre collaborato con Jamie Lidell nell'album \"Multiply\" e con Buck 65 nell'album \"Secret House Against the World\".\nDopo esperienze musicali eterogenee, nel 2004 Gonzales rivela un nuovo volto, con un album interamente strumentale, \"Solo Piano\". Acclamato dal pubblico e dalla critica, si ispira al lavoro del compositore Erik Satie. Rimane il disco pi\u00f9 venduto di Gonzales.\n\u00c8 fratello del compositore Christophe Beck."}
{"id": "2123594", "revid": "200679", "url": "https://it.wikipedia.org/wiki?curid=2123594", "title": "Panku", "text": ""}
{"id": "2123609", "revid": "1745361", "url": "https://it.wikipedia.org/wiki?curid=2123609", "title": "Camion (disambigua)", "text": "Il termine Camion indica correttamente un autocarro, ma pu\u00f2 riferirsi nel linguaggio comune (pi\u00f9 o meno correttamente) anche ad altri mezzi di trasporto similari."}
{"id": "2123621", "revid": "1386746", "url": "https://it.wikipedia.org/wiki?curid=2123621", "title": "NSGU", "text": "NSGU \u00e8 l'acronimo inglese di \"Navigation Signal Generation Unit\" ed indica l'unit\u00e0 responsabile della generazione del segnale di navigazione posta a bordo dei satelliti artificiali della costellazione europea Galileo per il posizionamento globale.\nEssa \u00e8 prodotta dalla LABEN (ora integrata in Thales Alenia Space).\nL'NSGU si interfaccia con altre unit\u00e0 del carico utile (\"payload\") e della piattaforma (\"platform\") dei satelliti della serie Galileo, che sono:\nLe funzionalit\u00e0 critiche assegnate alla NSGU sono quelle inerenti alla generazione del segnale Galileo che risulta fondamentalmente dalla combinazione di codici \"Pseudo Random Noise\" (PRN) e i \"Mission Data\" trasmessi da terra (dati per il posizionamento, messaggi di integrit\u00e0 della costellazione e di allarme, etc.).\nIl segnale RF cos\u00ec prodotto dalla NSGU in banda base viene poi instradato nella successiva catena di trasmissione composta dalla unit\u00e0 di conversione in banda di trasmissione (FGUU), dall'unit\u00e0 di amplificazione e dal multiplexer di uscita (\"OMUX\") e infine dall'antenna in banda L, che lo irradia all'utenza ricevitrice. "}
{"id": "2123622", "revid": "599013", "url": "https://it.wikipedia.org/wiki?curid=2123622", "title": "\u0141ukasz \u017bygad\u0142o", "text": "Gioca nel ruolo di palleggiatore nell'.\nCarriera.\nInizi\u00f2 la sua carriera nelle squadre giovanili della sua nazione, la Polonia, e approd\u00f2 per la prima volta al massimo campionato nel 1997, nelle file del AZS Czestochowa. Rimase a giocare in patria fino al 2003 (far\u00e0 un'altra apparizione nella stagione 2007-2008), per poi iniziare la sua carriera all'estero. Partecip\u00f2 ai massimi campionati di Grecia, Turchia e Russia, prima di approdare all'inizio del campionato 2008-2009 in Italia, nel roaster della Trentino Volley.\nNella sua prima stagione trentina venne utilizzato come palleggiatore di riserva, alle spalle del pi\u00f9 esperto Nikola Grbi\u0107. La partenza verso Cuneo del serbo lo hanno messo in concorrenza con il nuovo arrivato Raphael de Oliveira, ma l'infortunio patito da quest'ultimo nella parte finale della stagione lo hanno lanciato titolare in campo. Al palleggio seppe guidare la squadra alla vittoria della seconda Champions League consecutiva, vincendo anche il premio di miglior palleggiatore del torneo.\nLe sue prime apparizioni con la maglia della nazionale risalgono alla met\u00e0 degli anni novanta, quando conquist\u00f2 due medaglie di bronzo consecutive agli europei juniores (1995 e 1996). Il risultato pi\u00f9 prestigioso conquistato con la nazionale maggiore risale al 2006, quando la formazione polacca riusc\u00ec a conquistare la medaglia d'argento ai mondiali. Grazie a questo successo venne premiato con la medaglia d'oro al merito civile.\nLe ottime stagioni disputate in Italia convinsero il CT Daniel Castellani a convocarlo per la World League 2010; lo scarso utilizzo incrin\u00f2 per\u00f2 presto il rapporto tra i due. Il 6 luglio, con un comunicato stampa, venne sancita la fine dell'esperienza con la Nazionale. Il suo ritorno nelle file della Nazionale avvenne nel luglio 2011, quando alla guida della Polonia venne chiamato Andrea Anastasi; con il CT italiano venne impiegato come titolare, conquistando la medaglia di bronzo alla World League 2011 e agli Europei 2011.\nNelle successive stagioni con Trento conquist\u00f2 ulteriori successi, tra le quali il suo primo scudetto, la prima Supercoppa italiana della societ\u00e0, la terza Champions League e la terza Coppa del Mondo consecutive. Nel giugno del 2012, poco prima di partire con la spedizione polacca per le Olimpiadi di Londra, comunic\u00f2 il suo trasferimento in Russia, precisamente al Fakel Novyj Urengoj allenato da Ferdinando De Giorgi e in precedenza allenato dall'ex secondo allenatore della Trentino Volley, l'italiano Sergio Busato.\nNella sua seconda stagione russa si trasfer\u00ec al Volejbol'nyj klub Zenit-Kazan', generando un cambio di palleggiatore con Valerio Vermiglio, che si accas\u00f2 al Novyj Urengoj. Un grave infortunio alla caviglia lo costrinse a saltare buona parte della stagione agonistica con il club, mentre recuper\u00f2 in tempo per rispondere alla chiamata della Nazionale e disputare la prima fase della World League 2014. Il 10 luglio 2014 venne ufficializzato il suo ritorno alla Trentino Volley, con cui vince nuovamente lo scudetto.\nNella stagione 2015-16 passa al Sarmayeh Bank Volleyball Club nella Super League iraniana con cui si aggiudica due scudetti e due AVC Club Championships. Per il campionato 2018-19 ritorna in patria, allo , in PlusLiga. Il club KPS Stocznia Szczecin \u00e8 stato sciolto a dicembre 2018 a causa di problemi finanziari. Lukasz non ha concluso la stagione in nessun altro club. Ha firmato un nuovo contratto con il club del Qatar Al Arabi per la stagione 2019-2020.\nBeneficenza.\nLukasz \u00e8 molto attivo nel campo della solidariet\u00e0 e della beneficenza, e da molti anni destina i ricavati delle sue attivit\u00e0 alla \"Iskierka Foundation\", un'associazione polacca che sostiene bambini affetti da gravi patologie e le loro famiglie. Ad essa ha donato, con lo scopo di metterla all'asta, la medaglia d'argento conquistata ai mondiali del 2006. Con l'aiuto delle tifoserie della Trentino Volley ha aperto il sito \"La forza della squadra\", nel quale \u00e8 possibile acquistare all'asta indumenti e strumenti di molti sportivi di fama mondiale. Sempre a Trento, nel dicembre 2009, ha organizzato una lotteria nella quale furono messe in palio le magliette dei giocatori della squadra; il ricavato totale fu di oltre 5.000 \u20ac."}
{"id": "2123624", "revid": "287204", "url": "https://it.wikipedia.org/wiki?curid=2123624", "title": "Port Arthur (Texas)", "text": "Port Arthur \u00e8 una citt\u00e0 (\"city\") degli Stati Uniti d'America situata tra le contee di Jefferson e Orange nello Stato del Texas. La popolazione era di 53.818 abitanti al censimento del 2010. Si trova 146 km ad est di Houston. Posta sulla costa occidentale del lago Sabine, costituisce un'unica area metropolitana con la vicina Beaumont.\nGeografia fisica.\nSecondo lo United States Census Bureau, la citt\u00e0 ha una superficie totale di 373,06 km\u00b2, dei quali 199,17\u00a0km\u00b2 di territorio e 173,89\u00a0km\u00b2 di acque interne (46,61% del totale).\nStoria.\nVi nacque la cantante Janis Joplin il 19 gennaio 1943.\nSociet\u00e0.\nEvoluzione demografica.\nSecondo il censimento del 2010, la popolazione era di 53,818 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 36,14% di bianchi, il 40,73% di afroamericani, lo 0,74% di nativi americani, il 5,91% di asiatici, lo 0,02% di oceaniani, il 14,06% di altre etnie, e il 2,4% di due o pi\u00f9 etnie. Ispanici o latinos di qualunque etnia erano il 29,58% della popolazione."}
{"id": "2123626", "revid": "123306725", "url": "https://it.wikipedia.org/wiki?curid=2123626", "title": "Walter Rothschild, II barone Rothschild", "text": "Biografia.\nWalter Rothschild fu il primogenito ed erede di Nathan Mayer Rothschild, primo barone ebreo d'Inghilterra. All'et\u00e0 di sette anni, dichiar\u00f2 che voleva costruire un museo zoologico tutto suo. Fin da bambino, collezion\u00f2 insetti, farfalle e vari animali. Tra gli animali domestici della casa di famiglia a Tring Park c'erano canguri ed uccelli esotici. A 21 anni, inizi\u00f2 con riluttanza a lavorare nella banca di famiglia. Per ricompensarlo i genitori fondarono un museo zoologico.\nFu il primo a descrivere una strana sottospecie di giraffa con cinque corna invece di due che ancora oggi porta il suo nome (\"Giraffa camelopardalis rothschildi\").\nWalter Rothschild ebbe una carriera politica come Liberale e Membro del Partito Liberale Unionista alla Camera dei comuni per il collegio di Aylesbury dal 1899 al 1910. Fu strettamente legato ed impegnato alla formulazione della prima stesura della dichiarazione per la formazione dello stato ebraico in Palestina e nel 1917 una lettera dal Ministro degli Esteri britannico Arthur Balfour, indirizzata al \"Caro Lord Rothschild\", sanc\u00ec la Dichiarazione di Balfour la quale impegnava il Governo Britannico a supportare la creazione in Palestina di una dimora per gli Ebrei nel rispetto dei diritti delle altre minoranze residenti."}
{"id": "2123632", "revid": "599013", "url": "https://it.wikipedia.org/wiki?curid=2123632", "title": "Bryon Russell", "text": ""}
{"id": "2123636", "revid": "188323", "url": "https://it.wikipedia.org/wiki?curid=2123636", "title": "Motori a movimento alternativo", "text": ""}
{"id": "2123651", "revid": "188323", "url": "https://it.wikipedia.org/wiki?curid=2123651", "title": "Castr\u00ec", "text": ""}
{"id": "2123656", "revid": "1305772", "url": "https://it.wikipedia.org/wiki?curid=2123656", "title": "Maria Antonietta (disambigua)", "text": ""}
{"id": "2123658", "revid": "1543377", "url": "https://it.wikipedia.org/wiki?curid=2123658", "title": "Thalassarche salvini", "text": "L'albatro di Salvin (Thalassarche salvini ) \u00e8 un grosso uccello marino diffuso nell'Oceano Australe. Appartenente alla famiglia dei Diomedeidi, questo \"mollymawk\" \u00e8 stato a lungo considerato una sottospecie dell'albatro cauto. Tuttavia analisi molecolari hanno dimostrato che questo uccello, insieme al suo stretto parente, l'albatro delle Chatham (anch'esso considerato sottospecie dell'albatro cauto), \u00e8 un \"sister taxon\" di \"T. cauta\" abbastanza differenziato da esso. Tutte e tre le specie vengono ora per lo pi\u00f9 considerate distinte tra loro. L'albatro di Salvin venne descritto per la prima volta da Lord Lionel Walter Rothschild, che lo chiam\u00f2 cos\u00ec in onore dell'ornitologo Osbert Salvin.\nDescrizione.\nHa la testa, il manto e il dorso grigi, e la groppa e le regioni inferiori bianche. Il becco, grigio pallido, ha la cresta e la punta gialli. Si distingue dall'albatro delle Chatham per le maggiori dimensioni ed il becco grigio, e da quello cauto per la testa di color grigio pi\u00f9 scuro. In mare, tuttavia, \u00e8 difficile distinguere le varie specie, e questo spiega la difficolt\u00e0 nel censire il numero delle popolazioni.\nComportamento.\nL'albatro di Salvin nidifica in colonie su tre diversi gruppi di isole sparsi nell'Oceano Australe, le Crozet nell'Oceano Indiano e le Bounty e le Snares a sud della Nuova Zelanda. In settembre viene deposto un unico uovo, covato da entrambi i genitori fino ai primi di novembre. Il pulcino impara a volare dopo circa 4 mesi. Quando si trova in mare questa specie si spinge fino al Sudafrica e all'Australia, e raggiunge ad est le coste del Sudamerica. La popolazione globale \u00e8 stimata attualmente sulle 65.000 unit\u00e0, cifra piuttosto inferiore rispetto a quando vennero effettuati i primi studi (nonostante le differenze nel metodo di studio rendano difficile un paragone diretto)."}
{"id": "2123663", "revid": "1935652", "url": "https://it.wikipedia.org/wiki?curid=2123663", "title": "Pieve di Cesano Boscone", "text": "La pieve di Cesano Boscone o pieve di San Giovanni Battista di Cesano Boscone (in latino: \"Plebis Bosconensis\" o \"Plebis Sancti Johannis Baptistae Bosconensis\") era il nome di un'antica pieve dell'arcidiocesi di Milano e del Ducato di Milano con capoluogo Cesano Boscone.\nIl patrono era san Giovanni Battista, la cui festa viene ancor'oggi celebrata a Cesano Boscone il 24 luglio.\nStoria.\nLe origini.\nAbbiamo notizia della pieve a partire dal XIII secolo quando Goffredo da Bussero, autore del \"Liber notitiae sanctorum Mediolani\" ci fornisce dati censitari schematici: la pieve di Cesano Boscone comprendeva i comuni di Assago, Baggio, Corsico, Cusago, Romano Banco, Ronchetto sul Naviglio, Seguro, Settimo Milanese, Trezzano sul Naviglio, Vighignolo. Nel XIV secolo si cita la presenza di un primo sacerdote a capo di essa con il titolo di \"praepositus\" (prevosto), mentre a livello civile si affermava una struttura parallela sottoposta al potere secolare del Ducato di Milano.\nI secoli XVI e XVII.\nLa pieve fu sede di una chiesa collegiata, cio\u00e8 sede di un capitolo di canonici, mentre nel 1603 e nel 1628 rispettivamente Cusago e Baggio divennero parrocchie.\nDopo il Concilio di Trento and\u00f2 anche diffondendosi la tradizione vicariale che operava per conto dell'arcivescovo.\nFine delle pievi.\nLa struttura civile delle pievi milanesi fu travolta dall'invasione francese del 1797. La pieve venne spartita fra nuovi effimeri distretti, sparendo completamente come entit\u00e0 amministrativa. A livello religioso la pieve dur\u00f2 invece fino al 1972 quando, con il sinodo diocesano indetto dal cardinale Giovanni Colombo, arcivescovo di Milano, la pieve di Cesano Boscone venne abolita e la citt\u00e0 venne compresa nel decanato di Cesano Boscone e quindi nella zona pastorale VI di Melegnano, divenendo sede in un primo momento di un vicariato e poi del decanato suddetto.\nA differenza di altre ex-capopievi, quindi, Cesano Boscone ha oggi perso ogni dignit\u00e0 prepositurale e la memoria della pieve rimane solo come un fatto storico, dal momento che la sua stessa chiesa \u00e8 divenuta semplice chiesa parrocchiale. Allo scioglimento aveva un'area di 48,56 km\u00b2 e 90.396 abitanti. Attualmente \u00e8 retta dal parroco Luigi Caldera. Parte del suo antico territorio corrisponde oggi al Municipio 7 di Milano.\nLa chiesa capopieve.\nLa chiesa capopieve \u00e8 dedicata a san Giovanni Battista.\nScavi condotti nel 1995 al di sotto della chiesa hanno consentito di riportare alla luce i resti di un pi\u00f9 antico luogo di culto, databile tra VI e VIII secolo, in epoca longobarda\nAll'epoca medioevale \u00e8 riconducibile la comparsa del ruolo di \"praepositus\", attestato per la prima volta per un certo Riccardo nel 1154. Alla stessa epoca viene anche segnalato il fatto che in paese si svolgono regolarmente fiere e mercati.\nL'edificio venne ampliato a partire dal 1780 con la costruzione di un nuovo presbiterio. Nel 1899 la chiesa venne nuovamente giudicata insufficiente ad accogliere i fedeli e venne completamente smantellata e rifatta, conservando solo i rifacimenti del 1780 e un muro dell'abside su cui si era conservato un affresco del XVI secolo.\nInternamente, la chiesa conserva due tele eseguite ad opera del pittore Pietro Giustiniani all'inizio dell'Ottocento.\nTerritorio.\nNella seconda met\u00e0 del XVIII secolo, dopo l'aggregazione delle cascine del \"Ronco di Malandra\" e di \"Moirano\" a quella di Assiano, il territorio della pieve era cos\u00ec suddiviso:"}
{"id": "2123667", "revid": "713168", "url": "https://it.wikipedia.org/wiki?curid=2123667", "title": "Giovan Carlo Tramontano", "text": "Biografia.\nFiglio del ricco banchiere Ottaviano, si distinse come spadaccino. Nel 1488 ottenne l'ufficio di mastro di zecca di Napoli e l'Aquila e fu membro del Parlamento generale del Regno di Napoli, istituzione aperta evidentemente ai pi\u00f9 facoltosi.\nFu nelle grazie di tutti i sovrani aragonesi, a partire da Don Ferrante sino all'epilogo verificatosi sotto Ferdinando il Cattolico. Nel 1496, durante il regno di Ferdinando II, detto Ferrandino, richiese il governo di Matera, citt\u00e0 del Regno che non era soggetta ad alcun vincolo feudale. Il sovrano subordin\u00f2 la concessione del titolo di conte di Matera al consenso dei materani stessi. La decisione inizialmente negativa venne ribaltata da Tramontano tramite azioni corruttive e promesse, e il titolo venne ottenuto nel 1497.\nNei combattimenti contro i francesi di Carlo VIII di Francia fu preso prigioniero e perse il titolo. Ritornato a Napoli \"de plano\", fu riconsiderato nelle grazie di Ferdinando il Cattolico tanto che durante un corteo, nelle strade di Napoli, fece erigere archi di trionfo nelle strade adiacenti. Fece altres\u00ec recapitare una collana di perle alla regina Isabella, moglie di Ferdinando. Riusc\u00ec quindi a farsi concedere nuovamente dal vicer\u00e9 di Napoli il titolo di conte di Matera e il governo della citt\u00e0.\nNel 1501 inizi\u00f2 a far costruire sulla collina di Lapillo, una collinetta al di fuori delle mura cittadine che sovrasta il centro di Matera, un castello a scopo non tanto difensivo quanto piuttosto di controllo feudale del territorio. Seppure rimasto in parte incompiuto, esso porta comunque il nome di Castello Tramontano. A causa dei numerosi debiti contratti, il conte sottopose Matera ad una pesante tassazione, la quale gli valse la nomea di \"tiranno\" e port\u00f2 poi al suo assassinio da parte di un complotto di cittadini materani il 29 dicembre 1514. Il commissario regio Giovanni Villani venne inviato per punire la citt\u00e0 facendo impiccare quattro materani e imponendo diverse multe, che a loro volta provocarono nuove rivolte finch\u00e9 la citt\u00e0 non ottenne l'indulto.\nNella cultura di massa.\nIl commissario Villani scriver\u00e0 una commedia prendendo spunto dalla vicenda intitolandola \"Il Conte di Matera\", dalla quale verr\u00e0 tratto l'omonimo film diretto da Luigi Capuano con Otello Toso e Virna Lisi, un film romanzato che non rispecchia realmente i fatti avvenuti."}
{"id": "2123671", "revid": "1610933", "url": "https://it.wikipedia.org/wiki?curid=2123671", "title": "Albatro di Salvin", "text": ""}
{"id": "2123682", "revid": "36426", "url": "https://it.wikipedia.org/wiki?curid=2123682", "title": "Museo di Casa Martelli", "text": ""}
{"id": "2123701", "revid": "1305772", "url": "https://it.wikipedia.org/wiki?curid=2123701", "title": "Maria Antonia", "text": ""}
{"id": "2123705", "revid": "599013", "url": "https://it.wikipedia.org/wiki?curid=2123705", "title": "Paul Helcioiu", "text": ""}
{"id": "2123706", "revid": "122246", "url": "https://it.wikipedia.org/wiki?curid=2123706", "title": "Antonio De Paola", "text": "Carriera.\nLa sua carriera inizia nelle giovanili della Trentino Volley nel 2005, dove resta per due annate; all'inizio della stagione 2005-06 viene promosso in prima squadra, dove milita anche nell'annata successiva; nella stagione 2007-08 viene ceduto in prestito all'Igo Genova Volley, in Serie B1.\nNella stagione 2008-09 torna nuovamente a Trento aggiudicandosi la vittoria della Champions League; nella stagione 2009-10 passa al Volley Cavriago in Serie A2, mentre in quella successiva resta in serie cadetta vestendo la maglia de La Fenice Volley Isernia.\nNella stagione 2011-12 partecipa al progetto federale del Club Italia, mentre nella stagione 2012-13 viene ceduto in prestito alla Pallavolo Atripalda, con la quale vince la Coppa Italia di categoria.\nNella stagione 2013-14 termina il prestito e ritorna nel club di Trento, con cui vince la Supercoppa italiana 2013; nell'annata 2014-15 ritorna in Serie A2 vestendo la maglia della Pallavolo Impavida Ortona, stessa categoria dove milita nell'annata successiva con la Callipo Sport di Vibo Valentia, aggiudicandosi per la seconda volta la Coppa Italia di Serie A2. Nella stagione 2016-17, \u00e8 ancora in Serie A2, giocando per Volleyball Aversa, club a cui si accasa nel mese di dicembre dopo aver recuperato da un infortunio.\nNella stagione 2017-18 passa alla , in serie cadetta, pur rescindendo il contratto pochi mesi dopo. Per il campionato 2018-19 difende i colori del , in Serie B, mentre nella stagione seguente firma per la , in Serie A3, dove resta per due annate.\nNella stagione 2021-22 viene ingaggiato dall', in Serie A2."}
{"id": "2123709", "revid": "1305772", "url": "https://it.wikipedia.org/wiki?curid=2123709", "title": "Street Gangs", "text": " \u00e8 un videogioco del genere picchiaduro a scorrimento sviluppato e pubblicato nel 1989 da Technos Japan Corporation per Nintendo Entertainment System. Distribuito anche con il titolo River City Ransom, il gioco \u00e8 stato in seguito convertito per PC Engine, Sharp X68000 e Game Boy Advance, quest'ultimo commercializzato come \"River City Ransom EX\". Il videogioco, appartenente alla serie \"Kunio-kun\", \u00e8 stato successivamente reso disponibile per Wii tramite Virtual Console.\nModalit\u00e0 di gioco.\nLa trama segue le gesta di Alex e Ryan (Kunio e Riki nella versione giapponese), due studenti che devono attraversare River City nel tentativo di liberare la loro scuola e la ragazza di Ryan, entrambe nelle grinfie di un \"cattivo\" di nome Slick. Durante il tragitto combatteranno numerose gang di studenti, oltre che a boss e sotto-boss. I nemici sconfitti lasciano cadere una moneta; queste, se raccolte, possono essere utilizzate per acquistare del cibo in appositi negozi: con quest'ultimo \u00e8 possibile aumentare le statistiche e le abilit\u00e0 nel combattimento del personaggio.\n\"River City Ransom\", come la maggior parte dei titoli per console dell'epoca, utilizza un sistema di password per \"salvare\" le caratteristiche e i progressi del giocatore.\nLocalizzazione.\n\"River City Ransom\" \u00e8 l'adattamento del titolo giapponese \"Downtown Nekketsu Monogatari\"; come per altri titoli, sono state apportate alcune modifiche con lo scopo di rendere il titolo pi\u00f9 vicino alla cultura occidentale. Ad esempio, gli sprite dei protagonisti sono stati ridisegnati, per sostituire l'uniforme scolastica con jeans e t-shirt; \u00e8 stata inoltre eliminata l'opzione per selezionare una terza difficolt\u00e0 di gioco, e un'altra che permetteva a due giocatori umani di danneggiarsi a vicenda nella modalit\u00e0 multiplayer.\nLa traduzione dei dialoghi ha dato vita ad alcuni curiosi adattamenti: fra tutti l'esclamazione \"BARF!\", pronunciata dai nemici sconfitti e che nello slang americano significa vomito.\nVersioni.\nX68000.\nLa versione per l'home computer della Sharp, distribuita nel 1990, presenta una grafica leggermente migliorata, un maggior numero di sprite su schermo e livelli pi\u00f9 estesi.\nPC Engine.\nLa versione per PC Engine, pubblicata su CD-ROM nel 1993, presenta una grafica migliorata, musiche in tracce audio e voci digitalizzate.\nGame Boy Advance.\nLa versione Game Boy Advance, denominata \"River City Ransom EX\" (\"Downtown Nekketsu Monogatari EX\" in Giappone), \u00e8 stato sviluppato da Million e pubblicato da Atlus nel 2004.\nVirtual Console.\nLa versione per Virtual Console \u00e8 stata distribuita da Arc System Works per il Giappone il 23 ottobre 2007; in Europa \u00e8 stato distribuito il corrispettivo PAL, ovvero \"Street Gangs\", il 21 febbraio 2008. Infine negli Stati Uniti \u00e8 disponibile a partire dal 21 aprile 2008. Da Luglio 2013 \u00e8 disponibile anche sulla Virtual Console NES del Nintendo 3DS.\nSerie.\nNel 2002 un aspirante game designer, tester della Atari e fan da lungo tempo del gioco, ha ottenuto i diritti per la produzione di un seguito, denominato \"River City Ransom 2\". Tuttavia il progetto \u00e8 stato fermato quando, nel 2004, \u00e8 stato annunciato il remake per Game Boy Advance \"River City Ransom EX\"."}
{"id": "2123723", "revid": "729019", "url": "https://it.wikipedia.org/wiki?curid=2123723", "title": "Coppa America di pallavolo maschile 1998", "text": "La I Coppa America di pallavolo maschile si svolse a San Fernando del Valle de Catamarca, San Miguel de Tucum\u00e1n, Salta e Mar del Plata, in Argentina, dal 1 all'11 ottobre 1998. Al torneo parteciparono 6 squadre nazionali nordamericane e sudamericane e la vittoria finale and\u00f2 per la prima volta al Brasile.\nPodio.\nCampione.\nBrasile(Primo titolo)\nSecondo posto.\nArgentina\nTerzo posto.\nCuba"}
{"id": "2123726", "revid": "599013", "url": "https://it.wikipedia.org/wiki?curid=2123726", "title": "Bogdan Popescu", "text": ""}
{"id": "2123731", "revid": "767487", "url": "https://it.wikipedia.org/wiki?curid=2123731", "title": "SteelA", "text": "SteelA \u00e8 un gruppo salentino in formazione stabile dal 2004, composto da Moreno Turi, Antonio De Marianis (Dema), Valerio Greco ( V. Bass), Errico Carcagni (Ruspa), Donatello Vitto (Cusci), Emanuele Carcagni (Sciampy). \nIl loro suono \u00e8 un reggae potentissimo, contaminato ma vicinissimo alla tradizione giamaicana, sull'esempio dei Sud Sound System, altro gruppo raggae del Salento.\nIl loro primo album \u00e8 \"I Livello\", uscito il 10 novembre 2006, prodotto da Madaski degli Africa Unite e pubblicato da Casasonica, la casa discografica di Max Casacci dei Subsonica.\nDall'album sono tratti i singoli \"Giostre\u201d, uscito a giugno 2006 e accompagnato da un videoclip per la regia di Riccardo Struchil e \"Oju cu cantu\", uscito a novembre 2006.\nNel 2007 prendono parte al progetto \"4 Riddim 4 Unity\" degli Africa Unite con la canzone \"Dimme\".\nNel 2008 accompagnano Raiz nella sua tourn\u00e9e aprendo i suoi concerti e con lui partecipano anche al Concerto del Primo Maggio a Roma."}
{"id": "2123733", "revid": "262774", "url": "https://it.wikipedia.org/wiki?curid=2123733", "title": "Lucana", "text": ""}
{"id": "2123734", "revid": "262774", "url": "https://it.wikipedia.org/wiki?curid=2123734", "title": "Giancarlo Tramontano", "text": ""}
{"id": "2123736", "revid": "262774", "url": "https://it.wikipedia.org/wiki?curid=2123736", "title": "Gian Carlo Tramontano", "text": ""}
{"id": "2123737", "revid": "90832106", "url": "https://it.wikipedia.org/wiki?curid=2123737", "title": "Akademio Literatura de Esperanto", "text": "La Akademio Literatura de Esperanto (ALE; letteralmente \"Accademia letteraria di esperanto\") \u00e8 una delle due associazioni che rappresentano gli scrittori in lingua esperanto.\n\u00c8 stata fondata il 24 giugno 2008 durante il Congresso Universale di Esperanto di Rotterdam, come naturale continuazione della precedente Esperantlingva Verkista Asocio (EVA; \"Associazione degli scrittori in lingua esperanto\").\n\u00c8, al contrario, un organismo ben distinto e dalle finalit\u00e0 completamente differenti rispetto alla Akademio de Esperanto, la massima autorit\u00e0 linguistica in esperanto, che svolge un ruolo analogo a quello dell'Accademia della Crusca nel caso della lingua italiana.\nStoria.\nLa Esperantlingva Verkista Asocio fu fondata nel 1983, e nel 1984 inizi\u00f2 a collaborare con l'Associazione Universale Esperanto allo scopo di \"stimuli kaj plialtniveligi la Esperantlingvan verkadon kaj agnoskigi la Esperantan literaturon en kaj ekster la Esperanto-Movado\" (\"stimolare e promuovere ad un livello superiore la scrittura di opere letterarie in esperanto, e favorire il riconoscimento della letteratura in esperanto all'interno e all'esterno del movimento esperantista\").\nAttualmente l'associazione \u00e8 presieduta da Mauro Nervi; la segretaria \u00e8 Spomenka \u0160timec."}
{"id": "2123738", "revid": "27723", "url": "https://it.wikipedia.org/wiki?curid=2123738", "title": "Esperantlingva Verkista Asocio", "text": ""}
{"id": "2123739", "revid": "125265121", "url": "https://it.wikipedia.org/wiki?curid=2123739", "title": "2\u00ba Gruppo caccia &quot;Gigi Tre Osei&quot;", "text": "Il 2\u00ba Gruppo caccia \"Gigi Tre Osei\", articolato in tre squadriglie (1\u00aa Squadriglia \"Gigi Tre Osei\", 2\u00aa Squadriglia \"Diavoli Rossi\" e 3\u00aa Squadriglia \"Gamba di Ferro\", poi \"Diavoli\") fu un reparto dell'Aeronautica Nazionale Repubblicana della Repubblica Sociale Italiana ricostituitosi con equipaggi italiani dopo l'armistizio di Cassibile.\nStoria.\nLa nascita.\nDopo la costituzione del 1\u00ba Gruppo caccia \"Asso di bastoni\", nel dicembre 1943, sull' Aeroporto di Bresso, soprattutto con piloti del 150\u00ba Gruppo autonomo caccia terrestre, cominci\u00f2 a costituirsi il 2\u00ba Gruppo caccia che fu inizialmente posto al comando del colonnello Antonio Vizzotto fino al marzo 1944 quando gli subentr\u00f2 Aldo Alessandrini. Il 29 aprile 1944 i velivoli Fiat G.55 \"Centauro\", di cui era dotata la formazione affrontarono il primo combattimento, ottenendo le prime vittorie, proprio nel cielo di Milano, nello scontro cadde il tenente Nicola Manzitti.\nIl 2\u00ba Gruppo caccia \"Gigi Tre Osei\".\nNel mese di maggio il gruppo caccia divenne pienamente operativo ottenendo rapidamente altre vittorie. Il 24 maggio fu intercettata una grossa formazione statunitense composta da Lockheed P-38 Lightning e Consolidated B-24 Liberator, nello scontro che segu\u00ec due aerei nemici furono abbattuti, uno ciascuno dal tenente Ugo Drago e dal sergente maggiore Luigi Feliciani.\nNel giugno il 2\u00ba Gruppo caccia fu trasferito a difesa della pianura padana nel campo di Reggio Emilia dando il cambio al 1\u00ba Gruppo caccia \"Asso di bastoni\" che si spost\u00f2 a Campoformido (Udine). Il reparto fu quindi dotato dei Messerschmitt Bf 109 G.6 e i F.I.A.T. G.55 \"Centauro\" di cui era dotato furono ceduti alla 1\u00aa sq. del 1\u00ba Gruppo. Il 24 giugno il tenente Ugo Drago comandante della 1\u00aa squadriglia \"Gigi Tre Osei\" ottenne la prima vittoria della nuova formazione abbattendo un Republic P-47 Thunderbolt facente parte dell'Arm\u00e9e de l'air francese. Il 5 luglio presso Sassuolo d'Emilia furono abbattuti 3 apparecchi nemici, mentre alcuni giorni dopo furono ripetutamente colpiti diversi Douglas A-20 Havoc/Boston che seppur danneggiati gravemente non furono abbattuti. Nel mese di agosto furono abbattuti 9 velivoli avversari di cui 4 Lockheed P-38 Lightning.\nIl 25 agosto l'Aeronautica Repubblicana affront\u00f2 una grave crisi provocata improvvisamente dai tedeschi che volvevano far confluire l'A.N.R. in una sorta di \u201cLegione aerea italiana\u201d da porre sotto il diretto controllo tedesco del comandante Maximilian Ritter von Pohl. circondando con truppe armate gli aeroporti italiani. Tale tentativo and\u00f2 a vuoto per il netto rifiuto degli aviatori italiani di sottostare a questa imposizione: il personale del 1\u00b0 gr. ct. distrusse quindi i propri Aermacchi C.205 ed i F.I.A.T. G.55, mentre i Bf.109 G-6 del 2\u00b0 gr. vennero ripresi dai tedeschi. Dopo il fallimento dell'operazione Pohenix, il 9.9.1944 il Maggiore Adriano Visconti, prestigioso comandante del 1\u00b0 gr. ct. fu convocato dall\u2019ambasciatore tedesco Rudolf Rahn potendo esporre allo stesso le Sue perplessit\u00e0 sulla situazione della A.N.R. e la Sua opinione su come poter riorganizzare la caccia italiana\u2026 Le parole del carismatico ufficiale italiano vennero tenute cos\u00ec in considerazione che i vertici italiani e tedeschi si accordarono per il pronto e progressivo riequipaggiamento del 2\u00b0 Gr. con dei Bf-109 delle ultime sotto versioni della serie G-6 (in quanto i piloti del medesimo reparto erano gi\u00e0 abilitati al combattimento sul caccia tedesco) mentre constatata l\u2019impossibilit\u00e0 di rifornirsi organicamente di velivoli italiani per il 1\u00b0 gr. fu deciso di fare addestrare il personale dello stesso in Germania per l\u2019impoego con velivoli di produzione tedesca.\nNel settembre 1944 il 2\u00ba Gruppo caccia si trasfer\u00ec a Villafranca (Verona) da qui il 19 ottobre fu attaccata una formazioni di bimotori Martin B-26 Marauder intercettata presso il lago di Garda. Nello scontro, che arrise ai caccia repubblicani, furono 3 i velivoli abbattuti e 2 quelli danneggiati. L'unica perdita fu quella del sergente Leo Talin, caduto mentre stava rientrando al campo e successivamente decorato di Medaglia di Argento al Valore Militare. Da parte alleata si riport\u00f2 le perdite a soli due velivoli. In seguito a quest'ultimo combattimento furono decorati di medaglia d'argento al Valor militare i capitani Mario Bellagambi e Carlo Miani, e i sergenti Fausto Fornaci, Giuseppe Pacini e Attilio Sanson.\nIl mese di ottobre fu concluso senza perdite e con altre 4 vittorie. Il 24 dicembre, il 2\u00ba Gruppo caccia dopo aver subito un duro bombardamento sul campo di Thiene da parte di una squadriglia di Republic P-47 Thunderbolt che distrusse a terra ben 14 Messerschmitt Bf 109 lasci\u00f2 il campo di Villafranca e si spost\u00f2 a Udine. Nel 1945 la situazione si rese sempre pi\u00f9 difficile a causa del dominio dell'aria sempre pi\u00f9 incontrastato degli apparecchi statunitensi. Alle vittorie iniziarono a fare da contraltare gli abbattimenti; il 3 marzo cadde il sergente Wladimiro Zerini, il 7 marzo il sergente Luigino Margoni. Il 2 aprile fu la giornata peggiore del 2\u00ba gruppo, che entrato in contatto con formazioni avversarie di North American B-25 Mitchell e Republic P-47 Thunderbolt, nello scontro ebbe 14 velivoli abbattuti e 6 piloti uccisi.\nIl 19 aprile nel tentativo di intercettare due Consolidated B-24 Liberator americani, di cui uno fu poi abbattuto dal 1\u00ba Gruppo caccia \"Asso di bastoni\", tutte le forze disponibili si levarono in volo, ma intercettati dalla scorta subirono 5 abbattimenti senza riportare alcuna vittoria, 4 piloti si salvarono lanciandosi col paracadute mentre mor\u00ec il sergente Renato Patton a causa di un difetto di funzionamento del paracadute. Fu l'ultimo caduto dell'Aeronautica Nazionale Repubblicana in combattimento aereo.\nLa fine della guerra.\nNegli ultimi giorni del conflitto i tedeschi fornirono al reparto anche dei Messerschmitti Bf.109 G.10 di una particolare sotto versione prodotta dalla Erla - Werke di Leipzig. L'attivit\u00e0 del 2\u00ba Gruppo caccia si ridusse drasticamente anche a causa degli attacchi dei partigiani alle basi. Verificata l'impossibilit\u00e0 di proseguire i combattimenti e nell'imminenza della fine del conflitto, il 25 aprile 1945, distrutti tutti i velivoli e il materiale bellico, il 2\u00ba Gruppo accett\u00f2 la resa all'Aeroporto di Orio al Serio, nel bergamasco.\nIl Gruppo rest\u00f2 chiuso in caserma fino al giorno seguente, quando ai piloti fu fatta pervenire una richiesta di assistenza nel mantenimento dell'ordine pubblico da parte dei locali esponenti del CLN. La richiesta venne accolta e fino al 29 i membri del 2\u00ba Gruppo, in pattuglie da 3 elementi (un ufficiale e due avieri), contribuirono a contrastare i saccheggi e i furti degli ultimi giorni di ostilit\u00e0. Al termine delle attivit\u00e0 di pattuglia, ai componenti del Gruppo furono rilasciati dei lasciapassare."}
{"id": "2123742", "revid": "287204", "url": "https://it.wikipedia.org/wiki?curid=2123742", "title": "Real Sociedad Deportiva Alcal\u00e1", "text": "La Real Sociedad Deportiva Alcal\u00e1 \u00e8 una societ\u00e0 calcistica spagnola con sede a Alcal\u00e1 de Henares, vicino a Madrid. Fondata nel 1929, milita attualmente nel gruppo 2 della Segunda Divisi\u00f3n B. La squadra gioca nello stadio \"Virgen del Val\" che ha capacit\u00e0 di 8000 spettatori."}
{"id": "2123743", "revid": "27723", "url": "https://it.wikipedia.org/wiki?curid=2123743", "title": "Akademio literatura de Esperanto", "text": ""}
{"id": "2123745", "revid": "27723", "url": "https://it.wikipedia.org/wiki?curid=2123745", "title": "Akademio literatura de esperanto", "text": ""}
{"id": "2123747", "revid": "27723", "url": "https://it.wikipedia.org/wiki?curid=2123747", "title": "Esperantlingva verkista asocio", "text": ""}
{"id": "2123748", "revid": "158913", "url": "https://it.wikipedia.org/wiki?curid=2123748", "title": "Lealt\u00e0", "text": "Lealt\u00e0 \u00e8 una parola che deriva dal latino \"legalitas\" e che indica una componente del carattere, per cui una persona sceglie di obbedire a particolari valori di correttezza e appoggio anche in situazioni difficili, mantenendo le promesse iniziali e comportandosi seguendo un codice prestabilito - sia esso tacito o esplicito. In altri termini, si pu\u00f2 intendere per lealt\u00e0 il grado di coerenza tra un comportamento nella pratica e gli ideali a cui si attiene teoricamente una persona.\n\u00c8 una qualit\u00e0 morale umana (nel caso di animali si usa la parola \"fedelt\u00e0\") che presuppone il superamento di un conflitto interiore per via di una scelta.\nJohn Ladd, professore di filosofia presso la Brown University, scrive nell\"'Enciclopedia della Filosofia\" nel 1967, che la nozione di lealt\u00e0 \u00e8 \"un ingrediente essenziale in ogni sistema della morale civile e umana\".\nEsempi pratici.\nEsempi di comportamento non leale sono per esempio il tradimento e l'inganno. La lealt\u00e0 si mostra nei momenti di difficolt\u00e0, \u00e8 la vittoria del rispetto delle regole sulla volont\u00e0 personale di ottenere il miglior risultato per s\u00e9 stessi.\nDi esempi pratici di lealt\u00e0 se ne possono trovare moltissimi nella storia e nell'arte: le figure per esempio di Orlando nella battaglia di Roncisvalle o degli Spartani nelle Termopili, Penelope nell'Odissea, Giobbe nella Bibbia ecc. Socrate nel mondo classico \u00e8 spesso stato considerato un modello di lealt\u00e0. Il filosofo greco Platone lo descrive infatti come tale nel suo trattato \"Critone\": nel dialogo viene descritto come l'ateniese Critone cerchi di convincere in carcere l'amico Socrate, condannato a morte, di approfittare dei giorni che restano per scappare. Lui stesso lo aiuterebbe, in quanto amico, a sottrarsi ad una ingiusta condanna. Ma pacatamente Socrate risponde allo sconsolato Critone che tra i due valori in gioco, la propria vita e il rispetto della legge, lui preferisce seguire la legge che \u00e8 stata per lui un \"buon genitore\" sin da bambino in quanto profondamente giusta e di cui poi un domani nell'aldil\u00e0 gli verr\u00e0 chiesto conto.\nE pur essendoci (come Ulisse o il \"perfidus\" Annibale) eroi che hanno ben poco di leale, la Lealt\u00e0 \u00e8 generalmente la caratteristica psicologica principale del santo e dell'eroe, tanto spesso ripetuta da venire per esempio parodiata nel personaggio di Don Chisciotte della Mancia dello spagnolo Miguel de Cervantes.\nSi pu\u00f2 parlare di lealt\u00e0 anche nel mondo di lavoro, per esempio tra colleghi d'ufficio. \nLa lealt\u00e0 come la ferma volont\u00e0 di non procurare alcun male all'altro, sia maniera diretta (es. togliere il saluto ad un collega, trattarlo male... ecc.) che in maniera indiretta (es. parlare male di lui).\nLa Lealt\u00e0 nella Filosofia.\nIl concetto di lealt\u00e0 \u00e8 molto importante nell'etica. Gi\u00e0 Platone scriveva come solo l'uomo giusto potesse essere leale, e che la lealt\u00e0 fosse una delle pi\u00f9 antiche manifestazioni della filosofia. Paradossalmente un \"cattivo\" leale contiene in s\u00e9 quindi i germi della correttezza. Jopsia Royce asser\u00ec anzi che rappresentava il bene morale supremo, e che la lealt\u00e0 ad un principio era pi\u00f9 importante del principio stesso. La lealt\u00e0 era per questo la qualit\u00e0 pi\u00f9 apprezzata e ricercata in un'amicizia.\nIl conflitto di Lealt\u00e0.\nPresupponendo la lealt\u00e0 il superamento di un conflitto interiore tra due elementi diversi (in mancanza di conflitto si parla abitualmente di fedelt\u00e0) accade talvolta che i due elementi abbiano nel soggetto un valore se non pari almeno non rinunciabile. Ci\u00f2 provoca psicologicamente una situazione di stallo e sofferenza, il che pu\u00f2 indurre comportamenti disfunzionali, indecisi, ansiosi ecc. Tale situazione viene denominata \"conflitto di lealt\u00e0\". Per esempio, chiedere ad un bambino \"vuoi pi\u00f9 bene al pap\u00e0 o alla mamma?\" genera in lui un conflitto di lealt\u00e0 (e quindi sofferenza) dato che ha legami affettivi ineliminabili con entrambi.\nNell'Arte.\nPur essendo una virt\u00f9 per cos\u00ec dire \"interiore\", la lealt\u00e0 \u00e8 stata molto ben considerata e analizzata nell'arte teatrale, essendo indissolubilmente legata al concetto (questo s\u00ec \"esteriore\") di reputazione ed onore: molti drammi di Shakespeare affrontano per esempio la lealt\u00e0 quando \u00e8 contrapposta ai sentimenti, altri come il regista inglese Alfred Hitchcock, per esempio nel film \"Io confesso\" in cui un sacerdote accusato di omicidio riceveva in confessione la verit\u00e0 che l'avrebbe scagionato, analizzano i frequenti dilemmi in una persona che vuole comportarsi \"lealmente\".\nNella Religione.\nNella religione la lealt\u00e0 \u00e8 l'agire in sintonia con la volont\u00e0 e l'intelligenza divina nel superare i limiti e le debolezze umane, e caratterizza come detto il comportamento dell'uomo santo, che nella sua sintonia con Dio \u00e8 quindi un individuo \"illuminato\" dalla intelligenza divina. Il comportamento leale \u00e8 quindi in quest'ottica sintomo di una superiore conoscenza. Ne \u00e8 riprova il detto di Ges\u00f9: \"Nessuno pu\u00f2 servire due maestri\" (Matteo, 6.24)\nNello Sport.\nNello sport la lealt\u00e0 sportiva \u00e8 meglio conosciuta come fair play, e durante le Olimpiadi diventa requisito essenziale e apprezzato nello svolgimento delle gare. Non \u00e8 caratteristica propria solo dell'atleta ma anche di talune tifoserie.\nNel curling e nel rugby il fair play \u00e8 talmente connaturato nello spirito del gioco da avvenire spontaneamente, sia durante che dopo la partita.\nNella Psicoanalisi.\nNella Psicoanalisi la lealt\u00e0 \u00e8 un comportamento etico suscitato dal Super-io, a sua volta introiezione delle figure parentali. \u00c8 un elemento della personalit\u00e0 quindi molto radicato e antico, che si \"tuffa\" nell'inconscio e che affonda le sue origini nella prima educazione, intesa in senso ampio.\nNella Devianza.\nNell'ambito della devianza la lealt\u00e0, come altre qualit\u00e0 quali l'intraprendenza e la estrema determinazione, \u00e8 una delle qualit\u00e0 personali pi\u00f9 apprezzate. Forse anzi la prima nel particolare sottobosco criminale, se \u00e8 vero che una persona non leale viene denominata infame, cio\u00e8 traditore, che parla troppo, l'insulto pi\u00f9 disonorevole in quel contesto.\nNella Deontologia.\nNei vari codici professionali di Deontologia la lealt\u00e0 \u00e8 una virt\u00f9, perlomeno nominalmente, che nel professionista risiede sempre ai primissimi posti, al pari della competenza e dell'aggiornamento.\nSi contrappone a ipocrisia, scorrettezza, infedelt\u00e0, meschinit\u00e0, finzione, tradimento."}
{"id": "2123750", "revid": "318966", "url": "https://it.wikipedia.org/wiki?curid=2123750", "title": "Ilioupersis", "text": ""}
{"id": "2123753", "revid": "318966", "url": "https://it.wikipedia.org/wiki?curid=2123753", "title": "Fauces", "text": ""}
{"id": "2123755", "revid": "767487", "url": "https://it.wikipedia.org/wiki?curid=2123755", "title": "Ryan Sypek", "text": "Biografia.\nNato e cresciuto in Massachusetts, iniziando a recitare nel 2002 quando era nella sesta classe, ed \u00e8 conosciuto grazie al ruolo di \"Junior Davis\" nella serie tv statunitense \"Wildfire\", interpretando il classico rampollo ricco e viziato che passa le giornate con amici e ragazze. All'inizio si era per\u00f2 presentato per il ruolo di Matt.\nPrima di \"Wildfire\", ha lavorato per la Beverly Hills Hotel, parcheggiando auto.\nRyan Sypek si \u00e8 laureato alla Wayland High School, Massachusetts, nel 2000. Egli ha conseguito anche un diploma Bachelor of Fine Arts di laurea da Boston University. Durante il suo tempo presso la Boston University, Ryan ha eseguito una vasta gamma di classici: \"Il mercante di Venezia\" di William Shakespeare e il classico \"Furore\" di John Steinbeck; inoltre, ha anche interpretato Jack Hunter in \"La stella Rose Tattoo\" presso il famoso Teatro Huntington che lo aiutarono a perfezionare il suo talento di attore. \nAttualmente risiede a Los Angeles e ad Albuquerque. Lavora principalmente come interprete dividendosi spesso tra cinema e TV."}
{"id": "2123758", "revid": "339392", "url": "https://it.wikipedia.org/wiki?curid=2123758", "title": "Parco Nazionale Svizzero", "text": ""}
{"id": "2123763", "revid": "1745361", "url": "https://it.wikipedia.org/wiki?curid=2123763", "title": "Chiodo isterico", "text": "Il chiodo isterico \u00e8 una sensazione dolorosa dovuta ad una iperestesia al vertice del capo, che si accompagna generalmente a stati di sovraeccitazione.\nPu\u00f2 insorgere anche con la pressione sulla regione iperestesica oppure per suggestione."}
{"id": "2123767", "revid": "318966", "url": "https://it.wikipedia.org/wiki?curid=2123767", "title": "Cassovia", "text": ""}
{"id": "2123771", "revid": "20685644", "url": "https://it.wikipedia.org/wiki?curid=2123771", "title": "Regno Ostrogoto", "text": ""}
{"id": "2123772", "revid": "767487", "url": "https://it.wikipedia.org/wiki?curid=2123772", "title": "Il denaro non \u00e8 tutto", "text": "Il denaro non \u00e8 tutto (\"Higher and Higher\") \u00e8 un film nel 1943 prodotto e diretto da Tim Whelan. La sceneggiatura si basa su \"Higher and Higher\", una commedia musicale di Gladys Hurlbut e Joshua Logan, parole e musica di Richard Rodgers e Lorenz Hart, andata a scena a Broadway con la regia dello stesso Logan il 4 aprile 1940.\nTrama.\nCyrus Drake, milionario bancarottiere, rimasto completamente al verde, viene piantato da moglie e figlia prima che la banca gli sequestri tutto. Avendo un solo mese di tempo per rimediare alla situazione, il suo valletto Mike O'Brien, uno che arriva dal mondo del variet\u00e0, gli propone un piano per fare soldi: far passare Millie, la sguattera, per Pamela, sua figlia, cos\u00ec da poter prendere all'amo qualche milionario prima che la rovina finanziaria di Drake diventi pubblica. Al complotto, si unisce tutto lo staff di Drake, che, non venendo pagato ormai da sette mesi, cerca, in questo modo, di recuperare gli stipendi arretrati.\nMillie, che ha una cotta per Mike, per nascondere la sua infatuazione, finge con lui di essere gi\u00e0 fidanzata con Frank, il ragazzo della porta accanto. Sandy Brooks, la segretaria di Drake, organizza intanto tutto per presentarla come una vera debuttante, insegnandole le buone maniere e le regole dell'etichetta mentre Mike la istruisce sul modo di comportasi con un corteggiatore. Lei, approfittando di quell'inattesa intimit\u00e0, gli chiede come far\u00e0 a riconoscere l'uomo giusto e lui le risponde che non deve preoccuparsi: quando arriver\u00e0 il momento sentir\u00e0 anche lei un \"clic\".\nLa falsa Pamela viene presentata a Frank che si scusa per aver pensato che lei fosse una domestica. Quando canta per lei una canzone, Mike comincia a preoccuparsi, pensando che Frank possa distogliere Millie da quello che deve fare. La vittima prescelta come preda di Millie/Pamela sar\u00e0 invece Sir Victor Fitzroy Victor, l'accompagnatore di Catherine Keating che, insieme a sua madre, \u00e8 venuta in visita dai Drake, amici di vecchia data. Anche se Millie all'inizio respinge la corte di Victor, alla fine - sconsolata per l'atteggiamento di Mike - accetta di sposarlo. Victor, in realt\u00e0, non solo non \u00e8 un aristocratico, ma non \u00e8 neanche ricco. Anzi, pure lui \u00e8 uno spiantato pieno di debiti.\nIl giorno delle nozze, Mike si pente e decide di annullare il matrimonio. Ma i suoi soci lo spingono in un montacarichi, tenendolo prigioniero nel seminterrato, dove lui per\u00f2 trova un pannello segreto che gli rivela l'ingresso di una meravigliosa cantina di vini. Al piano di sopra, intanto le nozze sono saltate e tutti gli ospiti fanno ressa per avere indietro i loro regali. In ritardo, sono arrivati anche i Keating la cui cameriera, Sarah, riconosce nello sposo un suo vecchio amico, Joe Brown, un truffatore. Drake e i suoi vanno gi\u00f9 a cercare Mike che mostra loro la cantina: il nuovo progetto dei soci di Drake ora \u00e8 quello di farla diventare un cabaret. Mike, che si \u00e8 reso conto di amare Millie, lascia la citt\u00e0 perch\u00e9 crede che lei ami invece Frank. Ma quando riceve l'invito a nozze di Frank con Catherine Keating, torna indietro. Trova Millie al lavoro in cucina: annunciandole che ha sentito anche lui il suo \"clic\", l'abbraccia e si mette a danzare con lei.\nProduzione.\nIl film fu prodotto dalla RKO Radio Pictures che pag\u00f2 quindicimila dollari per i diritti della commedia di Gladys Hurlbut e Joshua Logan. Il libretto, in fase di sceneggiatura, fu pesantemente rimaneggiato a favore dell'interpretazione di Frank Sinatra, che godeva presso il pubblico di un'immensa popolarit\u00e0, tanto che vennero tolte tutte le canzoni originali tranne una di Rodgers e Hart. Per rimpiazzare la parte musicale mancante, Harold Adamson e Jimmy McHugh scrissero quattro nuove canzoni tagliate su misura per lo stile vocale di Sinatra.\nFu il primo film che Sinatra gir\u00f2 per la RKO, compagnia con la quale aveva firmato un contratto di sette anni. Ma, dopo la sua interpretazione in \"Hotel Mocambo\", il suo secondo film con la RKO, il cantante sarebbe passato alla MGM. Nonostante \"Higher and Higher\" fosse stato pensato come un trampolino di lancio per Sinatra, la produzione dovette, a causa di accordi contrattuali precedenti, inserire nel cast l'attrice francese Mich\u00e8le Morgan e anche Jack Haley, uno degli interpreti della commedia a teatro.\nLe riprese del film durarono da fine luglio a fine settembre 1943.\nDistribuzione.\nIl copyright del film, richiesto dalla RKO Radio Pictures, Inc., fu registrato il 22 dicembre 1943 con il numero LP12451.\nIl film usc\u00ec nelle sale cinematografiche statunitensi nel dicembre 1943 e venne presentato a New York il 1\u00ba gennaio 1944. In quell'anno, fu distribuito in Messico (l'8 aprile), in Portogallo (il 7 agosto), in Svezia (il 9 ottobre). Il 29 gennaio 1947, fu presentato a Parigi. Nello stesso anno, il 2 giugno, usc\u00ec anche in Danimarca e, il 30 aprile 1948, in Finlandia.\nIn Italia, uscito in DVD, il film fu ribattezzato con il titolo \"Il denaro non \u00e8 tutto\".\nPremi e riconoscimenti.\nNel 1945, il compositore Constantin Bakaleinikoff venne candidato all'Oscar per la migliore colonna sonora e la canzone \"I Couldn't Sleep a Wink Last Night\" di Jimmy McHugh e Harold Adamson, cantata da Frank Sinatra, ottenne la candidatura per la miglior canzone."}
{"id": "2123774", "revid": "315424", "url": "https://it.wikipedia.org/wiki?curid=2123774", "title": "Castrignano dei Greci", "text": ""}
{"id": "2123777", "revid": "287204", "url": "https://it.wikipedia.org/wiki?curid=2123777", "title": "Malattia di Carrion", "text": ""}
{"id": "2123780", "revid": "339392", "url": "https://it.wikipedia.org/wiki?curid=2123780", "title": "Cassia cinese", "text": ""}
{"id": "2123781", "revid": "767487", "url": "https://it.wikipedia.org/wiki?curid=2123781", "title": "Mike Williams (cestista 1982)", "text": ""}
{"id": "2123782", "revid": "318966", "url": "https://it.wikipedia.org/wiki?curid=2123782", "title": "Cassiopeo", "text": ""}
{"id": "2123783", "revid": "21880", "url": "https://it.wikipedia.org/wiki?curid=2123783", "title": "Castagna di terra", "text": ""}
{"id": "2123784", "revid": "1318658", "url": "https://it.wikipedia.org/wiki?curid=2123784", "title": "Palazzo Clemente Della Rovere", "text": "Il palazzo Clemente Della Rovere \u00e8 un palazzo situato nel centro storico di Genova, uno dei 163 Palazzi dei Rolli designati, al tempo della Repubblica di Genova, ad ospitare gli ospiti di rango per conto del Governo durante le visite di Stato. Il 13 luglio del 2006 \u00e8 stato inserito nella lista dei 42 palazzi che sono stati iscritti ai Rolli di Genova divenuti in tale data Patrimonio dell'umanit\u00e0 dall'UNESCO. Il palazzo attualmente ospita abitazioni e uffici, incluso il consolato generale di Islanda.\nStoria e descrizione.\nCostruito tra il 1580 e il 1581 e nobilitato dalla piazza prospiciente, il palazzo si presenta come un organismo complesso costituito da due distinte unit\u00e0 edilizie, la pi\u00f9 piccola delle quali fu anch'essa inclusa nel rollo del 1599.\nIl palazzo fu commissionato da Clemente Della Rovere, aristocratico genovese appartenente alla nobile famiglia Della Rovere, che conta fra i suoi membri due Papi (Sisto IV e Giulio II), il Duca di Urbino Francesco Maria I e il Doge di Genova Francesco Maria Della Rovere. Nel campo delle arti, la famiglia Della Rovere ha raggiunto l'apice della sua influenze nel Quattrocento, quando Papa Sisto IV Della Rovere commission\u00f2 la Cappella Sistina, e nel Cinquecento, quando Papa Giulio II divenne famoso per l'appoggio a numerosi artisti. A Genova, il Doge Francesco Maria della Rovere fu un collezionista di cristally, maioliche e dipinti per il palazzo, dove si ritir\u00f2 al termine del suo mandato dogale..\nIl Palazzo fu costruito fra via San Sebastiano e Salita Santa Caterina, in un'area oggi nel centro della citt\u00e0, ma che nel Cinquecento si trovava a ridosso della cinta muraria e ospitava edifici religiosi dove regnava pace e tranquillit\u00e0. La particolare orografia del sito, limite estremo dell'abitato urbano e luogo di insediamenti religiosi, condiziona l'articolazione dell'edificio, costringendola ad adeguarsi ai progressivi abbassamenti del livello stradale. Queste trasformazioni urbanistiche, tuttavia, influirono solo sull'architettura esterna, poich\u00e9 l'organizzazione plano-volumetrica risulta tuttora aderire quasi completamente a quella riportata nella descrizione del Rubens. Sul prospetto verso l'attuale via di San Sebastiano sono ancora visibili, non senza difficolt\u00e0, le tracce della decorazione pittorica oggi campita in larga parte da una ritinteggiatura monocroma. Alla sinistra del Palazzo si trova la seicentesca statua di Nostra Signora della Provvidenza.\nNell'Ottocento il palazzo pass\u00f2 alla famiglia Piccardo. Oggi ospita il Consolato Generale d'Islanda."}
{"id": "2123788", "revid": "28592", "url": "https://it.wikipedia.org/wiki?curid=2123788", "title": "Castagno giapponese", "text": ""}
{"id": "2123789", "revid": "217591", "url": "https://it.wikipedia.org/wiki?curid=2123789", "title": "Marie-Az\u00e9lie Gu\u00e9rin Martin", "text": "Biografia.\nMarie-Az\u00e9lie Gu\u00e9rin nacque a Saint-Denis-sur-Sarthon (F), seconda figlia di Isidore Gu\u00e9rin e Louise-Jeanne Mac\u00e9. Sua sorella maggiore, Marie-Louise, divenne monaca nel monastero della Visitazione, mentre suo fratello minore, Isidore, era un farmacista. Si trasfer\u00ec con la famiglia ad Alen\u00e7on il 10 settembre 1844, a dodici anni.\nZ\u00e9lie desiderava farsi suora nella congregazione delle Figlie della Carit\u00e0 di San Vincenzo de' Paoli, ma non pot\u00e9 accedere al noviziato a causa delle proprie difficolt\u00e0 respiratorie e dei continui mal di testa. Z\u00e9lie quindi rinunci\u00f2 a quel progetto e preg\u00f2 Dio di darle figli che si sarebbero consacrati a Lui.\nSuccessivamente, dopo una locuzione interiore in cui Dio la invitava a ci\u00f2, decise di diventare una ricamatrice di merletti. Dopo un breve fidanzamento di soli tre mesi, alle ore 22:00 del 12 luglio 1858 si spos\u00f2 con rito civile con Louis Martin, un orologiaio, e due ore dopo, nella mezzanotte tra il 12 e il 13, si sposarono con rito religioso. Andarono ad abitare in via del Pont-Neuf, ad Alen\u00e7on.\nLa coppia ebbe 9 figli, ma solo cinque figlie giunsero all'adolescenza. Tutte e cinque le figlie si fecero suore: \nMarie-Az\u00e9lie mor\u00ec di tumore al seno il 28 agosto 1877 ad Alen\u00e7on. I primi sintomi della malattia si erano manifestati fin dal 1865.\nCulto.\nBeatificazione.\nA livello diocesano, i processi per la beatificazione di Luigi Martin e sua moglie Zelia Gu\u00e9rin sono istruiti separatamente. Essi si tengono rispettivamente nelle diocesi di Bayeux-Lisieux e di S\u00e9es, dal 1957 al 1960. Ciascuno dei due \u00e8 dichiarato, separatamente, Servo di Dio da San Giovanni XXIII.\nLe due cause sono poi unificate quando vengono discusse di fronte alla Congregazione delle Cause dei Santi a Roma per volere di San Paolo VI, nel 1971.\nNel 1976 il Patriarca di Venezia Albino Luciani, futuro Giovanni Paolo I, scrive: \"Quando ho sentito che era introdotta la causa di beatificazione dei genitori di Santa Teresa di Ges\u00f9 Bambino, ho detto: \u00abFinalmente una causa a due! San Luigi IX \u00e8 santo senza la sua Margherita, Santa Monica senza il suo Patrizio; Zelia Gu\u00e9rin, invece, sar\u00e0 santa con Luigi Martin suo sposo e con Teresa sua figlia!\u00bb\".\nIl 26 marzo 1994 la coppia dei Servi di Dio \u00e8 proclamata Venerabile da Giovanni Paolo II. Nel 1995 \u00e8 aperto in Vaticano il processo di beatificazione. La guarigione di un bambino di Monza, Pietro Schilir\u00f2, nato il 25 maggio 2002 con una grave malformazione ai polmoni cui era seguita una prognosi infausta, \u00e8 stata considerata miracolosa dalla Consulta Medica che si \u00e8 occupata del caso, ed \u00e8 stata attribuita dalla Chiesa cattolica all'intercessione dei coniugi Martin, invocata dai genitori del piccolo, guarito e dimesso il 27 luglio dello stesso anno.\nIl 19 ottobre 2008 Z\u00e9lie e Louis Martin sono beatificati dal cardinale Jos\u00e9 Saraiva Martins, legato di Benedetto XVI, nella Basilica di Santa Teresa di Lisieux.\nCanonizzazione.\nI coniugi Martin sono stati proclamati congiuntamente Santi da Papa Francesco il 18 ottobre 2015, sette anni dopo la beatificazione, durante la XIV Assemblea generale ordinaria del Sinodo dei vescovi, avente per tema \"La vocazione e la missione della famiglia nella Chiesa e nel mondo contemporaneo\".\nIl secondo miracolo, necessario per la canonizzazione, riguarda la piccola Carmen, nata a Valencia con una grave emorragia cerebrale, la cui guarigione, giudicata scientificamente inspiegabile dalla Consulta Medica occupatasi del caso, \u00e8 stata considerata dalla Chiesa cattolica un miracolo ottenuto per intercessione dei beati coniugi Martin, che parenti e amici della bambina avevano invocato mediante una novena di preghiera.\nMemoria liturgica.\nLa Chiesa li ricorda separatamente: Luigi Martin il 29 luglio e Zelia Gu\u00e9rin il 28 agosto, mentre la diocesi di Bayeux-Lisieux e i carmelitani scalzi ne fanno memoria il 12 luglio, vigilia del loro matrimonio."}
{"id": "2123790", "revid": "318966", "url": "https://it.wikipedia.org/wiki?curid=2123790", "title": "Castelluccio Acqua Borrana", "text": ""}
{"id": "2123793", "revid": "339392", "url": "https://it.wikipedia.org/wiki?curid=2123793", "title": "Castra Batava", "text": ""}
{"id": "2123794", "revid": "318966", "url": "https://it.wikipedia.org/wiki?curid=2123794", "title": "Cataclasi", "text": ""}
{"id": "2123797", "revid": "318966", "url": "https://it.wikipedia.org/wiki?curid=2123797", "title": "Catadinizzazione", "text": ""}
{"id": "2123801", "revid": "209467", "url": "https://it.wikipedia.org/wiki?curid=2123801", "title": "Processo di combustione del carbonio", "text": ""}
{"id": "2123803", "revid": "318966", "url": "https://it.wikipedia.org/wiki?curid=2123803", "title": "Cattegat", "text": ""}
{"id": "2123804", "revid": "767487", "url": "https://it.wikipedia.org/wiki?curid=2123804", "title": "Marco Antonio Antimaco", "text": "Biografia.\nAntimaco nacque a Mantova. Suo padre, che aveva ricevuto a sua volta un'educazione letteraria, lo mand\u00f2 ancor giovane in Grecia, dove egli trascorse circa cinque anni a studiare il greco sotto gli insegnamenti di un maestro di Sparta, Giovanni Mosco. \nRitornato in Italia, apr\u00ec a Mantova una scuola di lingua greca e belle lettere che divenne poi molto famosa. In seguito si spost\u00f2 a Ferrara, dove diede vita a un'iniziativa analoga, e dove mor\u00ec nel 1552.\nOltre che insegnante, fu anche traduttore di varie opere della letteratura greca, che furono pubblicate a Basilea nel 1540, insieme a un'orazione in lode della letteratura greca. Fu anche autore di alcune opere poetiche in latino, alcune delle quali furono pubblicate, mentre altre si sono conservate in manoscritto.\nRicopr\u00ec la carica di segretario del marchese di Mantova Francesco II Gonzaga, dal quale ebbe in donazione Corte Villabella di Marmirolo."}
{"id": "2123806", "revid": "318966", "url": "https://it.wikipedia.org/wiki?curid=2123806", "title": "Cavafango", "text": ""}
{"id": "2123807", "revid": "318966", "url": "https://it.wikipedia.org/wiki?curid=2123807", "title": "Cautin", "text": ""}
{"id": "2123808", "revid": "695564", "url": "https://it.wikipedia.org/wiki?curid=2123808", "title": "I Don't Want to Grow Up", "text": ""}
{"id": "2123810", "revid": "318966", "url": "https://it.wikipedia.org/wiki?curid=2123810", "title": "Cavalier Calabrese", "text": ""}
{"id": "2123812", "revid": "1566286", "url": "https://it.wikipedia.org/wiki?curid=2123812", "title": "Hal Mohr", "text": "Carriera.\nNel 1915, Mohr produsse e diresse il film \"The Last Night of the Barbary Coast\". Questo film, che potrebbe essere considerato un antesignano del filone \"exploitation\", mostrava l'ultima notte del depravato quartiere \"Barbary Coast\" di San Francisco, prima che venisse chiuso dalla polizia (la zona in realt\u00e0 fu chiusa solo nel 1917. Questo film \u00e8 andato definitivamente perduto.\nDal 1918 in poi si afferm\u00f2 dirigendo la fotografia per moltissime pellicole dell'epoca del muto e fu testimone del passaggio al cinema sonoro lavorando per \"Il cantante di jazz\" (1927).\nIl 7 dicembre 1934, Mohr spos\u00f2 l'attrice Evelyn Venable, che aveva incontrato sul set del film di Will Rogers \"David\". Ebbero due figlie, Dolores e Rosalia.\nRiconoscimenti.\nNel 1936 e nel 1943 ottenne un Oscar alla migliore fotografia rispettivamente per i film \"Sogno di una notte di mezza estate\" e \"Il fantasma dell'Opera\".\nNel 1954 Mohr ottenne le nomination sia all'Oscar che al Golden Globe per \"Letto matrimoniale\", film basato sull'omonimo lavoro teatrale scritto da Jan de Hartog."}
{"id": "2123813", "revid": "599013", "url": "https://it.wikipedia.org/wiki?curid=2123813", "title": "Ricky Davis", "text": "Carriera.\nStudia nell'Iowa, prima presso la North High School di Davenport ed in seguito presso la University of Iowa, dove rimane un anno.\nDavis viene poi scelto dagli Charlotte Hornets al primo giro del draft NBA 1998 con la 21\u00aa scelta. Nei due campionati disputati con la maglia degli Hornets scende in campo mediamente per 12 minuti a partita, partendo in quintetto base 5 volte in tutto. Nel frattempo, la sua spettacolarit\u00e0 lo porta ad essere chiamato a disputare lo Slam Dunk Contest del 2000.\nDopo una stagione trascorsa con i Miami Heat in cui \u00e8 in lista infortunati per gran parte dell'annata a causa di una frattura al piede destro, il giocatore si trasferisce ai Cleveland Cavaliers. Durante la stagione 2002-03 le cifre di Davis registrano un sensibile aumento grazie ai 20,6 punti di media a partita conditi da 5,5 assist, 4,9 rimbalzi e 1,58 recuperi. Nonostante ci\u00f2, la sua stagione \u00e8 anche segnata dai dissapori con il coach Paul Silas e da alcuni comportamenti poco sportivi, come in occasione del match contro gli Utah Jazz quando il giocatore tir\u00f2 volontariamente nel proprio canestro, sbagliando di proposito con lo scopo di catturare il 10\u00ba rimbalzo e chiudere cos\u00ec in tripla doppia per la prima volta nella sua carriera.\nIl 15 dicembre 2003 viene ufficialmente scambiato ai Boston Celtics insieme a Chris Mihm, Michael Stewart, e una seconda scelta futura al draft in cambio di Tony Battie, Eric Williams e Kedrick Brown. Nel 2004 bissa la partecipazione allo Slam Dunk Contest. Rimane con la franchigia biancoverde fino al 26 gennaio 2006 quando \u00e8 nuovamente scambiato, questa volta ai Minnesota Timberwolves. Altri scambi lo coinvolgono sia il 24 ottobre 2007 quando torna ai Miami Heat, sia il 28 luglio 2008 quando passa ai Los Angeles Clippers.\nIl 1\u00ba marzo 2010 viene ufficializzato il suo approdo al T\u00fcrk Telekom, formazione militante nel massimo campionato turco. Nell'ottobre 2010 va in Cina firmando con gli Jiangsu Dragons, ma \u00e8 tagliato a dicembre dello stesso anno. Un mese pi\u00f9 tardi si accorda con i francesi del Roanne."}
{"id": "2123815", "revid": "318966", "url": "https://it.wikipedia.org/wiki?curid=2123815", "title": "Cavazuccherina", "text": ""}
{"id": "2123817", "revid": "318966", "url": "https://it.wikipedia.org/wiki?curid=2123817", "title": "Cawnpore", "text": ""}
{"id": "2123818", "revid": "287204", "url": "https://it.wikipedia.org/wiki?curid=2123818", "title": "Chalala", "text": " \nChalala \u00e8 una suddivisione dell'India, classificata come \"municipality\", di 16.915 abitanti, situata nel distretto di Amreli, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 25' 0 N e 71\u00b0 10' 0 E e ha un'altitudine di 159 .\nSociet\u00e0.\nEvoluzione demografica.\nAl censimento del 2001 la popolazione di Chalala assommava a 16.915 persone, delle quali 8.659 maschi e 8.256 femmine. I bambini di et\u00e0 inferiore o uguale ai sei anni assommavano a 2.040, dei quali 1.098 maschi e 942 femmine. Infine, coloro che erano in grado di saper almeno leggere e scrivere erano 11.701, dei quali 6.601 maschi e 5.100 femmine."}
{"id": "2123820", "revid": "318966", "url": "https://it.wikipedia.org/wiki?curid=2123820", "title": "Cefelina", "text": ""}
{"id": "2123821", "revid": "599013", "url": "https://it.wikipedia.org/wiki?curid=2123821", "title": "Bob Sura", "text": ""}
{"id": "2123822", "revid": "1573940", "url": "https://it.wikipedia.org/wiki?curid=2123822", "title": "Salamish", "text": "Badr al-Din Sal\u0101mish(Il Cairo, 1272 \u2013 Costantinopoli, 1291) (), cio\u00e8 al-Malik al-\u02bf\u0100dil Badr al-D\u012bn Sal\u0101mish () fu Sultano mamelucco d'Egitto nel 1279. \nFiglio del grande Sultano Baybars al-Bunduqdari, turco d'origine Kipchak, succedette al fratello Baraka Khan, ma fu scalzato dal potere da Qalawun, insieme al quale aveva inizialmente governato l'Egitto e parte della Siria."}
{"id": "2123827", "revid": "120133317", "url": "https://it.wikipedia.org/wiki?curid=2123827", "title": "Rhetorica ad Herennium", "text": "Rhetorica ad Herennium \u00e8 il titolo con cui \u00e8 noto il pi\u00f9 antico trattato di retorica in latino a noi pervenuto, databile attorno al 90 a.C., nonch\u00e9 una delle pi\u00f9 importanti opere sulla struttura e gli usi dell'arte della persuasione. Attribuito talvolta a Cicerone (in particolare nel Medioevo), non \u00e8 per\u00f2 di mano ciceroniana, e l'autore \u00e8 sconosciuto. Alcuni studiosi lo hanno identificato con un certo Cornificio di cui parla Quintiliano, ma senza alcuna certezza; sembra invece sicura l'appartenenza, o comunque la simpatia, dell'autore per il partito popolare. Anche sull'identit\u00e0 del destinatario non vi \u00e8 certezza, poich\u00e9 il nome Gaio Erennio, presumibilmente amico e allievo dell'autore, era ampiamente diffuso in tutta la penisola italica. Per quanto riguarda i contenuti, infine, \u00e8 ravvisabile l'influenza delle dottrine aristoteliche e stoiche, e in particolare di Crisippo.\nStruttura.\nL'opera \u00e8 divisa in 4 libri; nella parte iniziale sono trattate le tre tipologie di discorsi che l'oratore deve conoscere, quello giudiziario, quello deliberativo e quello elogiativo; segue quindi la trattazione degli ambiti in cui l'oratore deve acquisire competenza: \"inventio\" (\"Libri I\" e \"II\"), \"dispositio\", \"memoria\", \"elocutio\" e \"actio\" (\"Libro III\").\nIl \"Libro IV\" \u00e8 dedicato interamente all\"'elocutio\" (stile): \u00e8 la pi\u00f9 antica trattazione sistematica dello stile latino, e molti esempi riportati sono tratti da eventi contemporanei alla sua stesura. Questo nuovo stile, che fior\u00ec nel secolo seguente alla stesura di quest'opera, promuoveva progressi rivoluzionari nella letteratura e nell'arte oratoria romana: contiene la prima descrizione conosciuta della tecnica dei \"loci\" e una tecnica mnemonica che lo stesso Cicerone esalta ripetutamente nel \"De oratore\"; inoltre, vengono illustrate 64 figure di parola e di pensiero.\nFortuna dell'opera.\nFu il libro di retorica pi\u00f9 popolare durante il Medioevo ed il Rinascimento, comunemente usato per l'insegnamento in concomitanza con il \"De inventione\" di Cicerone; questa sua popolarit\u00e0 \u00e8 evidente dal numero di copie pervenuteci: ben pi\u00f9 di un centinaio di manoscritti. Fu anche tradotto nei pi\u00f9 importanti linguaggi vernacolari europei, divenendo una lettura obbligata nel modello d'istruzione rinascimentale."}
{"id": "2123828", "revid": "287204", "url": "https://it.wikipedia.org/wiki?curid=2123828", "title": "Chikhli", "text": " \nChikhli \u00e8 una suddivisione dell'India, classificata come \"census town\", di 6.953 abitanti, situata nel distretto di Navsari, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 20\u00b0 45' 0 N e 73\u00b0 4' 0 E e ha un'altitudine di 18 .\nSociet\u00e0.\nEvoluzione demografica.\nAl censimento del 2001 la popolazione di Chikhli assommava a 6.953 persone, delle quali 3.546 maschi e 3.407 femmine. I bambini di et\u00e0 inferiore o uguale ai sei anni assommavano a 664, dei quali 346 maschi e 318 femmine. Infine, coloro che erano in grado di saper almeno leggere e scrivere erano 5.611, dei quali 3.018 maschi e 2.593 femmine."}
{"id": "2123829", "revid": "47767", "url": "https://it.wikipedia.org/wiki?curid=2123829", "title": "Celovec", "text": ""}
{"id": "2123831", "revid": "188323", "url": "https://it.wikipedia.org/wiki?curid=2123831", "title": "Cenolestoidei", "text": ""}
{"id": "2123832", "revid": "287204", "url": "https://it.wikipedia.org/wiki?curid=2123832", "title": "Chorvad", "text": " \nChorvad \u00e8 una suddivisione dell'India, classificata come \"municipality\", di 21.196 abitanti, situata nel distretto di Junagadh, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 1' 0 N e 70\u00b0 13' 60 E e ha un'altitudine di 9 .\nSociet\u00e0.\nEvoluzione demografica.\nAl censimento del 2001 la popolazione di Chorvad assommava a 21.196 persone, delle quali 10.956 maschi e 10.240 femmine. I bambini di et\u00e0 inferiore o uguale ai sei anni assommavano a 2.507, dei quali 1.262 maschi e 1.245 femmine. Infine, coloro che erano in grado di saper almeno leggere e scrivere erano 10.698, dei quali 6.792 maschi e 3.906 femmine."}
{"id": "2123833", "revid": "174925", "url": "https://it.wikipedia.org/wiki?curid=2123833", "title": "Carnovalate", "text": ""}
{"id": "2123834", "revid": "1305772", "url": "https://it.wikipedia.org/wiki?curid=2123834", "title": "Wings Over Vietnam", "text": "Wings Over Vietnam \u00e8 un videogioco simulatore di volo ambientato durante la guerra del Vietnam, in un periodo storico che va dal 1964 al 1973.\nIl gioco include un grande variet\u00e0 di velivoli e armi che possono essere impiegati in diverse missioni, come supporto aereo e ricognizione, il gioco \u00e8 sul motore di gioco di Strike Fighters Flight Simulator, ed \u00e8 sviluppato da Third Wire.\nModalit\u00e0 di gioco.\nI missili americani utilizzabili nel gioco consistono nelle versioni del AIM-9 Sidewinder, AIM-7 Sparrow, AIM-4 Falcon, e sono configurati in modo da essere non completamente affidabili, cos\u00ec come lo erano i veri missili dell'epoca. Quindi, a prescindere dall'aver \"agganciato il bersaglio\", il missile pu\u00f2 mancarlo. La mappa del Vietnam \u00e8 stata ridimensionata in modo da ridurre le distanze dai vari obiettivi, anche perch\u00e9 il rifornimento aereo non \u00e8 incluso nel gioco.\nCome nell'autentico Vietnam all' epoca del conflitto raffigurato, il territorio \u00e8 costellato di SAMS e di una grande variet\u00e0 di Artiglieria Anti-Aerea (AAA). La principale SAM \u00e8 lo SA-2 sovietico.\nIl giocatore pu\u00f2 scegliere una campagna dalle missioni Operazione Rolling Thunder (dal 1965 al 1968), Operazione Linebacker (1972) o Operazione Linebacker II (1972) tutte simili sia per nome che per velivoli coinvolti negli autentici scontri del conflitto.\nCollegamenti esterni.\nForum di aereimilitari.org con foto del gioco."}
{"id": "2123836", "revid": "21880", "url": "https://it.wikipedia.org/wiki?curid=2123836", "title": "Centurio", "text": ""}
{"id": "2123837", "revid": "188323", "url": "https://it.wikipedia.org/wiki?curid=2123837", "title": "Cerasa marina", "text": ""}
{"id": "2123838", "revid": "318966", "url": "https://it.wikipedia.org/wiki?curid=2123838", "title": "Cerino", "text": ""}
{"id": "2123843", "revid": "123567", "url": "https://it.wikipedia.org/wiki?curid=2123843", "title": "Accordi di San Remo", "text": ""}
{"id": "2123844", "revid": "1762097", "url": "https://it.wikipedia.org/wiki?curid=2123844", "title": "Leith Stevens", "text": "Nato nel Missouri, dopo essersi fatto conoscere come bambino prodigio (fu accompagnatore del contralto Ernestine Schumann-Heink) fece da arrangiatore per la CBS, per diventare poi un prolifico compositore di colonne sonore. \nDurante la Seconda guerra mondiale, fu il direttore radio per la Zona Sud-Ovest dell'Oceano Pacifico con l'Ufficio Informazioni di guerra. Mor\u00ec all'et\u00e0 di 60 anni a causa di un infarto miocardico dopo aver appreso che sua moglie era morta in un incidente d'auto."}
{"id": "2123845", "revid": "116944", "url": "https://it.wikipedia.org/wiki?curid=2123845", "title": "Jean Luis Reynier", "text": ""}
{"id": "2123846", "revid": "599013", "url": "https://it.wikipedia.org/wiki?curid=2123846", "title": "Piombatoia", "text": "La piombatoia (o caditoia) \u00e8 una buca a forma di feritoia fatta negli sporti delle rocche, nei ballatoi delle antiche fortificazioni, nelle volte delle torri e, talvolta, anche in abitazioni private. La funzione delle piombatoie consentiva la tattica militare della difesa piombante, la quale consiste nel far cadere sul nemico assediante (oramai prossimo alle mura difensive), sia liquidi infiammabili o bollenti, sia materiali solidi come laterizi o pietre.\nStoria.\nL'uso di munire la sommit\u00e0 delle torri con piombatoi \u00e8 di importazione orientale e la costruzione degli stessi in modo stabile e definitivo risale al XIII secolo. Nei secoli anteriori, si usava collocare sull'alto delle mura palchi di legname nei quali le piombatoie erano costituite da specie di fori quadrati o da larghe scanalature orizzontali praticate lungo il cammino di ronda, che permettevano di colpire il piede del muro con pietre, pezzi di legno, materie incendiarie. Originariamente tale aumento di difesa era applicato alle cortine, perch\u00e9, per la loro posizione, si ritenevano pi\u00f9 deboli delle torri e di pi\u00f9 facile approccio. In un secondo tempo, siccome gli assalitori cercavano di rovinare tali difese di legname, specialmente col getto di proiettili infiammanti allo scopo di provocarne l'incendio, cosa facilissima quando le mura erano poco alte e l'armatura non coperta della difesa con pelli fresche e umide, dalla met\u00e0 del XIII secolo, si cerc\u00f2 di rendere pi\u00f9 difficili tali tentativi introducendo l'uso di mensoloni di pietra incastrati nel muro a sostegno dell'armatura stessa, e si ebbero piombatoi con struttura mista di pietre e di legname.\nEsempio caratteristico quelle della Rocca Malatestiana della citt\u00e0 di Cesena. Perdurando con tale disposizione il pericolo di incendio, nel XIII secolo incominci\u00f2 la costruzione sull'alto delle torri e delle cortine, del cammino di ronda in pietra, munito di fori assai avvicinati al fine di far cadere i proietti verticalmente. In tal modo si afferm\u00f2 questa parte caratteristica delle fortificazioni medioevali, nelle quali il gusto dell'arte si univa bellamente alle esigenze di carattere militare.\nA partire dal XIV secolo, i piombatoi di pietra formarono parte integrante del coronamento delle mura. Le caditoie di pietra erano coperte in modo stabile come lo era di massima il cammino di ronda. Alla fine del XV secolo il progredire delle artiglierie rese inutili tali difese, tuttavia si continu\u00f2 la disposizione delle caditoie sull'alto delle torri e dei castelli in omaggio alla tradizione e da elemento di fortificazione divenne motivo di elegante decorazione che ancora oggi si ammira in molti castelli e palazzi.\nNel medioevo si solevano munire di piombatoie i coronamenti delle chiese, allorquando si temeva che esse dovessero sostenere qualche aggressione.\nNell'era moderna, le caditoie esistevano ancora, sempre a scopo difensivo, nelle fortezze o nei bunker, dove venivano usate per il lancio di bombe a mano. Eventualmente potevano essere utilizzate anche per espellere i proiettili sparati."}
{"id": "2123848", "revid": "51323", "url": "https://it.wikipedia.org/wiki?curid=2123848", "title": "Macrociti", "text": ""}
{"id": "2123856", "revid": "21880", "url": "https://it.wikipedia.org/wiki?curid=2123856", "title": "Quercus farnetto", "text": ""}
{"id": "2123857", "revid": "1632387", "url": "https://it.wikipedia.org/wiki?curid=2123857", "title": "Exciter (O.T.T.)", "text": "Exciter (O.T.T.) \u00e8 il quinto album del gruppo musicale Exciter, realizzato nel 1988.\n\u00c8 il primo senza Dan Beehler alla voce. Beehler rimane per\u00f2 il batterista del gruppo."}
{"id": "2123858", "revid": "767487", "url": "https://it.wikipedia.org/wiki?curid=2123858", "title": "Delitti inutili", "text": "Delitti inutili (\"The First Deadly Sin\") \u00e8 un film del 1980 diretto da Brian G. Hutton, tratto dall'omonimo best seller di Lawrence Sander. In questo film, dopo dieci anni di assenza, torna sullo schermo Frank Sinatra.\nQuesto \u00e8 il primo film dove appare il futuro divo Bruce Willis nel ruolo di una comparsa.\nTrama.\nA poche settimane dalla pensione, il sergente di polizia Edward X. Delaney, si divide tra l'ospedale, dove \u00e8 ricoverata la moglie per una malattia dalla quale sembra non riuscire a venire fuori, e i problemi al distretto di polizia legati all'arrivo di un nuovo responsabile e le indagini su due omicidi, irrisolti e archiviati comunque dal suo capo.\nProduzione.\nA dividersi la produzione sono state le societ\u00e0: Artanis Productions Inc. e Cinema VII. Le riprese sono state girate interamente a New York.\nIl cast era composto da: Frank Sinatra, Faye Dunaway, James Whitmore, John Devaney, David Dukes, George Coe, Brenda Vaccaro, Martin Gabel, Anthony Zerbe, Joe Spinell, Anna Navarro, Bruce Willis, Jeffrey DeMunn, Denise Lute, Eddie Jones.\nLe societ\u00e0 di distribuzione del film sono state: la Filmways Pictures, la Warner Home Video e la 111 Pictures."}
{"id": "2123859", "revid": "339392", "url": "https://it.wikipedia.org/wiki?curid=2123859", "title": "Mary Josephine Ray", "text": ""}
{"id": "2123862", "revid": "767487", "url": "https://it.wikipedia.org/wiki?curid=2123862", "title": "Kurt Thomas (cestista)", "text": "Thomas \u00e8 stato un giocatore conosciuto per il suo stile di gioco duro e per l'estenuante difesa. \u00c8 stato scelto al draft del 1995 dai Miami Heat come 10\u00ba scelta assoluta, dopo che aveva giocato nel college alla Texas Christian University.\nLiceo e College.\nKurt ha iniziato la sua carriera di pallacanestro nei campi da gioco del Dallas Birdie Alexander Elementary, seguendo poi la D.A. Hulcy Middle School e successivamente al Dallas Carter High prima di trasferirsi a Hillcrest High School. Thomas \u00e8 cresciuto a Dallas, e dopo essersi diplomato all'Hillcrest High School di Dallas, ha frequentato la Christian Christian University, dove ha guidato la divisione I della NCAA per punti e rimbalzo nella stagione 1994-95 con una media di 28.9 punti per partita e 14.6 rimbalzi /partita, diventando solo il terzo giocatore nella storia a realizzare questa impresa (gli altri due sono Hank Gathers e Xavier McDaniel).\nCarriera NBA.\nMiami Heat (1995-1997).\nThomas ha iniziato la sua carriera nell'NBA con Miami Heat dal 1995 al 1997. Nella sua stagione da rookie, ha iniziato 42 delle sue 74 partite giocate. La stagione seguente, ha giocato solo 18 partite prima di subire una frattura da stress alla caviglia destra, che ha richiesto un intervento chirurgico. In seguito l'operazione \u00e8 stato fuori tutta la stagione regolare. Durante la sua riabilitazione, Thomas, insieme a Predrag Danilovi\u0107 e Martin M\u00fc\u00fcrsepp, \u00e8 stato ceduto ai Dallas Mavericks per Jamal Mashburn."}
{"id": "2123863", "revid": "767487", "url": "https://it.wikipedia.org/wiki?curid=2123863", "title": "I Don't Want to Grow Up (Ramones)", "text": "I Don't Want to Grow Up \u00e8 un singolo estratto dall'ultimo album studio del gruppo punk Ramones, \"\u00a1Adios Amigos!\".\nSi tratta di una cover della canzone omonima di Tom Waits, presente nell'album Bone Machine.\nHa raggiunto la posizione #30 nella classifica Billboard Modern Rock Tracks.\nVideo.\nIl video della versione singolo dei Ramones li mostra suonare in un mondo immaginario di cartoni animati."}
{"id": "2123864", "revid": "6923", "url": "https://it.wikipedia.org/wiki?curid=2123864", "title": "Cambio selespeed", "text": ""}
{"id": "2123866", "revid": "38427", "url": "https://it.wikipedia.org/wiki?curid=2123866", "title": "Variet\u00e0 pseudo-riemanniana", "text": "In matematica, in particolare in geometria differenziale, una variet\u00e0 pseudo-riemanniana \u00e8 una variet\u00e0 differenziabile dotata di un tensore metrico con cui definire sullo spazio tangente di ciascun suo punto un prodotto scalare non degenere. Questa nozione generalizza quella di variet\u00e0 riemanniana per cui il tensore metrico, oltre a non indurre un prodotto scalare degenere, deve anche essere tale che il prodotto risultante sia definito positivo. \nLe variet\u00e0 pseudo-riemanniane sono utilizzate nella formulazione della relativit\u00e0 generale sotto forma di variet\u00e0 lorentziana, che \u00e8 una variet\u00e0 pseudo-riemanniana il cui tensore metrico ha segnatura formula_1 o formula_2, con formula_3 dimensione della variet\u00e0. In particolare la relativit\u00e0 generale modellizza lo spaziotempo come una variet\u00e0 lorentziana con segnatura formula_4 o formula_5, a seconda delle convenzioni, corrispondente a tre coordiante spaziali e una temporale. \nPropriet\u00e0.\nCurvatura.\nLe usuali nozioni di curvatura definite per variet\u00e0 riemanniane si estendono alle variet\u00e0 pseudo-riemanniane. Come nel caso riemanniano, \u00e8 infatti definita un'unica connessione di Levi-Civita che permette quindi di parlare di tensori di Riemann, di Ricci, curvatura scalare e curvatura sezionale.\nTopologia.\nOgni variet\u00e0 differenziabile ammette varie metriche riemanniane; pu\u00f2 per\u00f2 non ammettere metriche lorentziane o con altre segnature. Non \u00e8 possibile infatti usare una partizione dell'unit\u00e0 per costruire metriche non riemanniane.\nSottovariet\u00e0.\nUna sottovariet\u00e0 differenziabile di una variet\u00e0 pseudo-riemanniana pu\u00f2 non essere una variet\u00e0 riemanniana. Questo \u00e8 dovuto al fatto che la restrizione ad un sottospazio vettoriale di un prodotto scalare non degenere pu\u00f2 essere degenere. Ad esempio, una curva pu\u00f2 avere in qualche punto una tangente isotropa.\nEsempi.\nLo spazio euclideo formula_6 pu\u00f2 essere dotato di un prodotto scalare con segnatura arbitraria formula_7. Il risultato \u00e8 una variet\u00e0 pseudo-riemanniana con curvatura nulla. Lo spazio formula_8 con segnatura formula_4 \u00e8 lo spaziotempo di Minkowski."}
{"id": "2123869", "revid": "767487", "url": "https://it.wikipedia.org/wiki?curid=2123869", "title": "Greg Minor", "text": ""}
{"id": "2123870", "revid": "21079", "url": "https://it.wikipedia.org/wiki?curid=2123870", "title": "Variet\u00e0 pseudoriemanniana", "text": ""}
{"id": "2123872", "revid": "21079", "url": "https://it.wikipedia.org/wiki?curid=2123872", "title": "Variet\u00e0 lorentziana", "text": ""}
{"id": "2123875", "revid": "117352240", "url": "https://it.wikipedia.org/wiki?curid=2123875", "title": "Gian Paolo Callegari", "text": "Biografia.\nHa firmato, fra le altre cose, la sceneggiatura dello sceneggiato televisivo del 1958 \"Canne al vento\" tratto dall'omonimo romanzo di Grazia Deledda e numerose sceneggiature per film d'avventura, storici e peplum.\nLaureato in giurisprudenza, \u00e8 stato giornalista ed inviato di guerra per diverse testate giornalistiche durante la seconda guerra mondiale. Per il giornale \"La Tribuna\" \u00e8 stato critico cinematografico.\nAttivit\u00e0 da scrittore.\n\u00c8 stato anche autore di drammi e di romanzi, composti prevalentemente fra il 1940 e la met\u00e0 degli anni cinquanta. Fra i suoi lavori come scrittore figurano \"La terra e il sangue\", \"Il cuore a destra\", \"La pista di carbone\", \"Un pugno di mosche\", \"I baroni\", \"Fringuelli per l'arcivescovo\", \"Janchicedda\".\nAllo scoppiare della seconda guerra mondiale si \u00e8 avvicinato al cinema scrivendo le prime sceneggiature. La sua prima opera \u00e8 stata in questo senso il documentario romanzato di argomento aviatorio \"L'ebbrezza del cielo\", girato nel 1940 da Giorgio Ferroni.\nDocumentarista e regista di film a soggetto, Callegari ha collaborato nel 1946 con Indro Montanelli e Vittorio Metz, autori di un soggetto sulla Resistenza italiana - \"Pian delle Stelle\" - commissionato dal Corpo Volontari della Libert\u00e0."}
{"id": "2123876", "revid": "162719", "url": "https://it.wikipedia.org/wiki?curid=2123876", "title": "UNIFIL 2", "text": ""}
{"id": "2123881", "revid": "287204", "url": "https://it.wikipedia.org/wiki?curid=2123881", "title": "Chala (Gujarat)", "text": " \nChala \u00e8 una suddivisione dell'India, classificata come \"census town\", di 16.244 abitanti, situata nel distretto di Valsad, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 22' 41 N e 72\u00b0 52' 37 E.\nSociet\u00e0.\nEvoluzione demografica.\nAl censimento del 2001 la popolazione di Chala assommava a 16.244 persone, delle quali 9.400 maschi e 6.844 femmine. I bambini di et\u00e0 inferiore o uguale ai sei anni assommavano a 2.217, dei quali 1.187 maschi e 1.030 femmine. Infine, coloro che erano in grado di saper almeno leggere e scrivere erano 12.726, dei quali 7.815 maschi e 4.911 femmine."}
{"id": "2123883", "revid": "300067", "url": "https://it.wikipedia.org/wiki?curid=2123883", "title": "George McCloud", "text": "McCloud ha frequentato la Mainland High School a Daytona Beach e la Florida State University a Tallahassee.\nCarriera NBA.\nMcCloud \u00e8 stato selezionato dai Indiana Pacers nel 1 \u00b0 turno (7 \u00b0 chiamata) del Draft NBA 1989. Pur essendo una guardia da 6'6 \"(1,98 m), ha avuto una media di 5,5 punti per partita con i Pacers e divenne free agent dopo quattro stagioni in gran parte improduttive nel 1993. A met\u00e0 stagione 1994-95 ha ottenuto una seconda possibilit\u00e0 nella NBA quando firm\u00f2 per i Dallas Mavericks . Sfruttando al meglio la sua seconda opportunit\u00e0, ha continuato a giocare per un totale di 12 anni nella NBA dal 1989 Al 2002. Oltre per i Pacers e Mavericks, McCloud ha anche giocato per i Los Angeles Lakers, Phoenix Suns e Denver Nuggets.\nL'anno migliore per McCloud come pro \u00e8 arrivato durante la stagione 1995-96 come giocatore dei Mavericks, con i quali aveva giocato 79 partite con una media di 18.9 punti a partita e deteneva il record NBA per il maggior numero di tiri da 3 punti effettuati in una stagione. Nella sua carriera totale in NBA, McCloud ha giocato in 766 partite e ha segnato complessivamente 6.925 punti. McCloud \u00e8 stato un efficace giocatore specializzato nel tiro da tre punti.\nAl NBA All-Star Weekend nel 1996, ha giocato nella gara del tiro da tre punti ma ha perso nella semifinale. McCloud detiene il secondo pi\u00f9 alto record di tentativi da tre punti in una singola partita NBA, con 20 tiri ( di cui 7 andati a segno) in una partita tra i Dallas Mavericks e i New Jersey Nets il 5 marzo 1996."}
{"id": "2123886", "revid": "1305772", "url": "https://it.wikipedia.org/wiki?curid=2123886", "title": "Gayl Jones", "text": "Biografia.\nDopo aver vinto il \"Frances Steloff Award for Fiction\" mentre frequentava il Connecticut College, si laurea con un master in scrittura creativa alla Brown University. Lo stesso anno, pubblica il suo primo libro, \"Corregidora\". Da quando ha lasciato il lavoro di professoressa alla University of Michigan, ha tenuto privata la sua vita, in modo da potersi concentrare di pi\u00f9 sulle sue opere. I suoi scritti sono conservati al Howard Gotlieb Archival Research Center della Boston University."}
{"id": "2123889", "revid": "1573940", "url": "https://it.wikipedia.org/wiki?curid=2123889", "title": "Axymyiidae", "text": "Axymyiidae , \u00e8 una piccola famiglia di sottordine di insetti dell'ordine dei Diptera, sottordine Nematocera. Rappresentata solo da sei specie, \u00e8 l'unica famiglia compresa nell'infraordine Axymyiomorpha , e nella superfamiglia Axymyioidea .\nDescrizione.\nGli Axymyiidae sono Nematoceri di medio-piccole dimensioni, con corpo lungo 5-12 mm, di aspetto compatto rispetto alla generalit\u00e0 dei Nematoceri. Livrea poco appariscente, di colore nerastro o bruno-rossastro. Nella forma ricordano i ditteri della famiglia dei Bibionidae, dai quali differiscono per avere la radio divisa in quattro ramificazioni, invece di tre, e per la presenza di due macchie lucide sul torace.\nIl capo mostra una singolare morfologia degli occhi, differenziata nei due sessi come nei Bibionidae. Le femmine hanno occhi relativamente piccoli e distanziati. I maschi, invece, hanno il capo oloptico, con occhi estesi e connati fino ad occupare l'intera regione frontale. Ogni occhio \u00e8 suddiviso in due aree, una, maggiormente sviluppata nei maschi, si estende dorsalmente e frontalmente; l'altra, pi\u00f9 piccola nei maschi, si dispone lateralmente e ventralmente; le due parti sono invece subeguali nelle femmine. Gli ocelli sono ben sviluppati, in numero di tre, disposti su una protuberanza convessa che emerge sul vertice del capo. Le antenne sono moniliformi, brevi rispetto al capo e composte da 16 articoli. Le appendici boccali sono ridotte.\nIl torace presenta un mesonoto marcatamente convesso, con due macchie simmetriche, lucide e di forma ovale, nella parte mediana del mesoscuto; il tegumento presenta setole brevi e appiattite. Le zampe sono brevi.\nLe ali sono nerastre e trasparenti, sono lunghe quanto il corpo e in riposo si ripiegano orizzontalmente sovrapponendosi sull'addome. La costa si estende lungo tutto il margine anteriore fino al termine dell'ultima ramificazione della radio. Questa si divide in due rami (R1 e Rs), di cui il primo confluisce nella costa; il settore radiale si suddivide a sua volta in due rami (R2+3 e R4+5) di cui quello anteriore si biforca in R2 e R3. Il ramo R2 \u00e8 molto breve e devia da R2+3 assumendo un percorso trasversale confluendo sulla costa subito dopo R1. I bilancieri hanno il peduncolo piuttosto lungo.\nBiologia.\nLa biologia di questa famiglia \u00e8 quasi sconosciuta e gli adulti sono piuttosto rari da osservare. Le larve vivono in ambienti acquitrinosi, all'interno di cavit\u00e0 scavate nella corteccia al piede di alberi a contatto con muschi e lettiere umide, nutrendosi probabilmente di microrganismi.\nSistematica.\nInizialmente inseriti fra i Bibionomorpha, gli Axymyiidae sono stati separati di recente in un proprio infraordine, Axymyiomorpha. Alcune fonti inseriscono fra gli Axymyiomorpha anche i Pachyneuridae, un'altra piccola famiglia di Bibionomorpha, ma diverse altre fonti classificano gli Axymyiidae come unica famiglia dell'infraordine, in accordo con Wood &amp; Borkent (1989). La famiglia comprende, oltre a diverse specie fossili, sei sole specie esistenti, distribuite fra tre generi:\nDistribuzione.\nLa famiglia ha una distribuzione esclusivamente oloartica: le due specie di \"Axymyia\" sono rappresentate, rispettivamente, lungo la costa del Pacifico del Nordamerica (dall'Oregon alla Columbia Britannica e in Giappone; le due specie di \"Metamyxia\" hanno diffusione paleartica, rappresentate rispettivamente in Europa e Siberia; \"Protaxymyia\" ha infine una distribuzione paleartica orientale, con una specie presente in Siberia e l'altra in Cina.\nIn Europa \u00e8 presente solo \"Metaxymyia kerteszi\", segnalata in Slovacchia e Ucraina."}
{"id": "2123894", "revid": "15756", "url": "https://it.wikipedia.org/wiki?curid=2123894", "title": "Campo con un elemento", "text": "In matematica, il campo con un elemento \u00e8 un nome suggestivo per un oggetto che dovrebbe comportarsi in modo simile a un campo finito con un singolo elemento, se tale campo potesse esistere. Questo oggetto \u00e8 indicato con formula_1 o, in un gioco di parole catalano-inglese, formula_2un. Il nome \"campo con un elemento\" e la notazione formula_1 sono solo suggestivi, in quanto non esiste un campo con un elemento nell'algebra astratta classica. Invece, formula_1 si riferisce all'idea che dovrebbe esserci un modo per sostituire insiemi e operazioni, i tradizionali elementi costitutivi dell'algebra astratta, con altri oggetti pi\u00f9 flessibili. Mentre in queste teorie non esiste ancora un campo con un singolo elemento, esiste un oggetto simile ad un campo, la cui caratteristica \u00e8 uno.\nformula_1 non pu\u00f2 essere un campo perch\u00e9 tutti i campi devono contenere due elementi distinti, l'elemento neutro additivo formula_6 e quello moltiplicativo formula_7 Anche se questa restrizione viene eliminata, un anello con un elemento deve essere l'anello zero, che non si comporta come un campo finito. Invece, la maggior parte delle teorie proposte per formula_1 sostituisce l'intera algebra astratta. Oggetti matematici come spazi vettoriali e anelli dei polinomi possono essere riportati in queste nuove teorie definendo le loro propriet\u00e0 astratte in modo analogo a quello classico. Ci\u00f2 consente lo sviluppo di algebra commutativa e geometria algebrica su nuove basi. Una delle caratteristiche peculiari delle teorie di formula_1 \u00e8 che queste nuove basi consentono pi\u00f9 oggetti rispetto all'algebra astratta classica, una delle quali si comporta come un campo di caratteristica uno.\nLa possibilit\u00e0 di studiare le propriet\u00e0 di formula_1 fu originariamente suggerita nel 1956 da Jacques Tits, sulla base di un'analogia tra simmetrie nella geometria proiettiva e la combinatoria dei complessi simpliciali. formula_1 \u00e8 stato collegato alla geometria non commutativa e ad una possibile prova dell'ipotesi di Riemann. Sono state proposte molte teorie di formula_1, ma non \u00e8 chiaro quale di esse, ammesso ce ne sia alcuna, garantisce a formula_1 tutte le propriet\u00e0 desiderate.\nStoria.\nNel 1957, Jacques Tits ha introdotto la teoria degli edifici, che mettono in relazione gruppi algebrici con complessi simpliciali astratti. Una delle ipotesi \u00e8 una condizione di non banalit\u00e0: se l'edificio \u00e8 un complesso simpliciale astratto formula_14-dimensionale, e se formula_15, allora ogni formula_16-duplex dell'edificio deve essere contenuto in almeno tre formula_14 semplici. Ci\u00f2 \u00e8 analogo alla condizione della geometria proiettiva classica che una retta deve contenere almeno tre punti. Tuttavia, ci sono geometrie degeneri che soddisfano tutte le condizioni per essere una geometria proiettiva, tranne per il fatto che le rette ammettono solo due punti. Gli oggetti analoghi nella teoria degli edifici sono chiamati appartamenti. Gli appartamenti svolgono un ruolo cos\u00ec costituente nella teoria degli edifici che Tits ipotizzava l'esistenza di una teoria della geometria proiettiva in cui le geometrie degeneri avrebbero avuto la stessa importanza di quelle classiche. Questa geometria avrebbe avuto luogo, ha detto, su un \"campo caratteristico\". Usando questa analogia \u00e8 stato possibile descrivere alcune delle propriet\u00e0 elementari di formula_1, ma non \u00e8 stato possibile costruirlo.\nUn'ispirazione separata per formula_1 \u00e8 venuta dalla teoria dei numeri algebrica. La prova di Weil dell'ipotesi di Riemann per le curve su campi finiti \u00e8 iniziata con una curva formula_20 su un campo finito formula_21, ha preso il suo prodotto formula_22 e quindi ne ha esaminato la diagonale. Se gli interi fossero una curva su un campo, la stessa dimostrazione proverebbe l'ipotesi di Riemann. Gli interi formula_23 sono unidimensionali, il che suggerisce che possono essere una curva, ma non sono un'algebra su alcun campo. Una delle propriet\u00e0 ipotizzate per formula_1 \u00e8 che formula_23 dovrebbe essere un'algebra su formula_1. Ci\u00f2 consentirebbe di costruire il prodotto formula_27 e si avrebbe la speranza che l'ipotesi di Riemann per formula_23 possa essere dimostrata allo stesso modo dell'ipotesi di Riemann per una curva su un campo finito.\nUn altro punto di vista viene dalla geometria di Arakelov, in cui le equazioni diofantee sono studiate usando strumenti dalla geometria complessa. La teoria prevede complicati confronti tra campi finiti e numeri complessi. Qui l'esistenza di formula_1 \u00e8 utile per motivi tecnici.\nNel 1991, Alexander Smirnov aveva fatto alcuni passi verso la geometria algebrica su formula_1. Ha introdotto estensioni di formula_1 e le ha usate per gestire la retta proiettiva formula_32 su formula_1. I numeri algebrici sono stati trattati come mappe di questo formula_32 e sono state suggerite approssimazioni congetturali alla formula di Riemann-Hurwitz per queste mappe. Queste approssimazioni implicano asserzioni molto profonde come la congettura abc. Le estensioni di formula_1 in seguito furono indicate come formula_36 con formula_37.\nNel 1993, Yuri Manin tenne una serie di lezioni sulle funzioni zeta in cui propose di sviluppare una teoria della geometria algebrica su formula_1. Ha suggerito che le funzioni zeta delle variet\u00e0 su formula_1 avrebbero descrizioni molto semplici, e ha proposto una relazione tra la K-teoria di formula_1 e i gruppi di sfere omotopiche. Ci\u00f2 ha ispirato diverse persone a tentare di costruire formula_1. Nel 2000, Zhu propose che formula_1 fosse uguale a formula_43, tranne per il fatto che la somma di uno e uno era uno invece che zero. Deitmar ha suggerito di trovare formula_1 dimenticando la struttura additiva di un anello e concentrandosi sulla moltiplicazione. To\u00ebn e Vaqui\u00e9 costruirono sulla teoria di Hakim degli schemi relativi e definirono formula_1 usando categorie monoidali simmetriche. La loro costruzione fu successivamente dimostrata equivalente a quella di Deitmar da Vezzani. Nikolaj Durov costru\u00ec formula_1 come monade algebrica commutativa. Soul\u00e9 lo costru\u00ec usando algebre sui numeri complessi e funtori da categorie di determinati anelli. Borger us\u00f2 la discesa per costruirlo dai campi finiti e dagli interi.\nAlain Connes e Caterina Consani hanno sviluppato le nozioni di Soul\u00e9 e Deitmar \"incollando\" la categoria dei monoidi moltiplicativi e la categoria degli anelli per creare una nuova categoria formula_47 definendo quindi gli schemi su formula_1 come un particolare tipo di funtore rappresentabile formula_47. Usando questo, sono riusciti a fornire una nozione di diverse costruzioni teoriche dei numeri su formula_1 come motivi ed estensioni di campo, oltre a costruire gruppi di Chevalley su formula_51. Insieme a Matilde Marcolli, Connes-Consani ha anche collegato formula_1 con la geometria non commutativa. \u00c8 stato anche suggerito che potrebbero esserci delle connessioni con la congettura unica dei giochi nella teoria della complessit\u00e0 computazionale.\nLorscheid, insieme ad altri, ha recentemente raggiunto l'obiettivo originale di Tits di descrivere i gruppi Chevalley su formula_1 introducendo oggetti chiamati \"blueprint\", che sono una generalizzazione simultanea di semianelli e monoidi. Questi sono usati per definire i cosiddetti \"schemi blu\", uno dei quali \u00e8 formula_1. Le idee di Lorscheid si discostano in qualche modo da altre idee di gruppi su formula_1, in quanto lo schema formula_1 non \u00e8 esso stesso il gruppo di Weyl della sua estensione di base agli schemi normali. Lorscheid definisce innanzitutto la categoria Tits, una sottocategoria completa della categoria di schemi blu, e definisce \"l'estensione di Weyl\", un funtore della categoria Tits a Set. Un modello Tits-Weyl di un gruppo algebrico formula_57 \u00e8 uno schema blu formula_58 con un'operazione di gruppo che \u00e8 un morfismo nella categoria Tits, la cui estensione di base \u00e8 formula_57 e la cui estensione di Weyl \u00e8 isomorfa al gruppo di Weyl formula_57.\nLa geometria di formula_1 \u00e8 stata collegata alla geometria tropicale, per il fatto che i semianelli (in particolare, i semianelli tropicali) sorgono come quozienti di alcuni semianelli monoidi formula_62 di somme formali finite di elementi di un monoide formula_63, che \u00e8 esso stesso una algebra formula_1. Questa connessione \u00e8 resa esplicita dall'uso dei progetti da parte di Lorscheid. I fratelli Giansiracusa hanno costruito una teoria degli schemi tropicali, per la quale la loro categoria di schemi tropicali \u00e8 equivalente alla categoria degli schemi To\u00ebn-Vaqui\u00e9 formula_1. Questa categoria si integra fedelmente, ma non completamente, nella categoria degli schemi blu ed \u00e8 una sottocategoria completa della categoria degli schemi Durov.\nEstensione di campo.\nSi possono definire estensioni di campi del campo con un elemento come il gruppo di radici dell'unit\u00e0, o pi\u00f9 finemente (con una struttura geometrica) come lo schema di gruppo delle radici dell'unit\u00e0. Questo \u00e8 (non naturalmente) isomorfo al gruppo ciclico di ordine formula_66 l'isomorfismo che dipende dalla scelta di una radice primitiva di unit\u00e0:\nQuindi uno spazio vettoriale di dimensione formula_68 su formula_69 \u00e8 un insieme finito di ordine formula_70 su cui le radici dell'unit\u00e0 agiscono liberamente, insieme a un punto base.\nDa questo punto di vista il campo finito formula_71 \u00e8 un'algebra su formula_69, di dimensione formula_73 per qualsiasi formula_14 che \u00e8 un fattore di formula_75 (ad esempio formula_76 o formula_77). Ci\u00f2 corrisponde al fatto che il gruppo delle unit\u00e0 di un campo finito formula_71 (che sono formula_75 elementi diversi da zero) \u00e8 un gruppo ciclico di ordine formula_75, sul quale ogni gruppo ciclico di ordine che divide formula_75 agisce liberamente (elevando a potenza), e l'elemento zero del campo \u00e8 il punto base.\nAllo stesso modo, i numeri reali formula_82 sono un'algebra su formula_51, di dimensione infinita, poich\u00e9 i numeri reali contengono formula_84, ma nessuna altra radice dell'unit\u00e0, e i numeri complessi formula_85 sono un'algebra su formula_69 per ogni formula_14, ancora di dimensione infinita, poich\u00e9 il campo complesso comprende tutte le radici dell'unit\u00e0.\nDa questo punto di vista, qualsiasi fenomeno che dipende solo da un campo che ha radici dell'unit\u00e0 pu\u00f2 essere visto come proveniente da formula_88 Ad esempio, la trasformata di Fourier discreta (a valori complessi) e l'analoga trasformata in teoria dei numeri (a valori in formula_89)."}
{"id": "2123898", "revid": "1305772", "url": "https://it.wikipedia.org/wiki?curid=2123898", "title": "Jamaica Kincaid", "text": " Attualmente vive a North Bennington, in Vermont.\nBiografia.\nKincaid ha vissuto con la madre e il patrigno carpentiere fino al 1965. Ha completato la sua formazione superiore ad Antigua con il sistema educativo inglese, dato che il suo paese \u00e8 stato colonia britannica fino al 1967.\nA 16 anni si \u00e8 trasferita a New York per lavorare presso una famiglia come ragazza alla pari. Ha lavorato poi alla redazione di \"Forbes.\"\nNel 1973 ha cambiato il suo nome in Jamaica Kincaid perch\u00e9 la sua famiglia disapprovava il fatto che scrivesse. La sua prima esperienza di scrittura riguarda una serie di articoli per la rivista \"Ingenue\".\nHa lavorato per il periodico \"The New Yorker\" fino al 1995.\nInsegna scrittura creativa alla Harvard University. Ha inoltre ricevuto una laurea honoris causa in lettere dalla Wesleyan University.\nHa due figli, Harold e Annie, avuti dall'ex marito, il compositore Allen Shawn."}
{"id": "2123899", "revid": "287204", "url": "https://it.wikipedia.org/wiki?curid=2123899", "title": "Chalthan", "text": " \nChalthan \u00e8 una suddivisione dell'India, classificata come \"census town\", di 12.746 abitanti, situata nel distretto di Surat, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 08' 11 N e 72\u00b0 57' 26 E.\nSociet\u00e0.\nEvoluzione demografica.\nAl censimento del 2001 la popolazione di Chalthan assommava a 12.746 persone, delle quali 7.281 maschi e 5.465 femmine. I bambini di et\u00e0 inferiore o uguale ai sei anni assommavano a 1.813, dei quali 947 maschi e 866 femmine. Infine, coloro che erano in grado di saper almeno leggere e scrivere erano 9.084, dei quali 5.674 maschi e 3.410 femmine."}
{"id": "2123902", "revid": "1632387", "url": "https://it.wikipedia.org/wiki?curid=2123902", "title": "Kill After Kill", "text": " Kill After Kill \u00e8 il sesto album del gruppo musicale Exciter, realizzato nel 1992.\nIn questo album Dan Beehler ritorna a rivestire il ruolo di cantante, ritorna John Ricci, mentre David Ledden \u00e8 il nuovo bassista.\nTracce.\nLa canzone \"Born to Kill\" \u00e8 registrata dal vivo."}
{"id": "2123903", "revid": "599013", "url": "https://it.wikipedia.org/wiki?curid=2123903", "title": "Clifford Rozier", "text": ""}
{"id": "2123907", "revid": "729019", "url": "https://it.wikipedia.org/wiki?curid=2123907", "title": "S-Bahn del Tirolo", "text": "La S-Bahn del Tirolo () \u00e8 un sistema di trasporto ferroviario suburbano gestito dalla \u00d6BB."}
{"id": "2123911", "revid": "115372939", "url": "https://it.wikipedia.org/wiki?curid=2123911", "title": "Via Giuseppe Bonito", "text": "Via Giuseppe Bonito \u00e8 una strada del Vomero, che congiunge in modo breve Piazza Vanvitelli, centro vero e proprio (tracciato alla fine del XIX secolo dalla piemontese \"Banca Tiberina\") della parte alta del quartiere napoletano, con San Martino, l'estremit\u00e0 della collina.\nL'importanza di questa strada \u00e8, a livello storico, notevole: in epoca umanistico-rinascimentale, in un antico casale sulla collina si praticava il gioco del \"vomere\", ovvero una sfida tra i contadini su chi riuscisse a tracciare lungo un appezzamento di terra il solco pi\u00f9 dritto, con l'ausilio del vomere dell'aratro. Tale sfida venne in un'occasione presa talmente sul serio che quando il vincitore fin\u00ec di tracciare il suo solco, agli improvvisati giudici, gli abitanti del casale, quella lunga linea continua a ridosso di una parte della collina fece venire in mente l'idea di costruire una strada su quella traiettoria, al fine di raggiungere il casale con meno fatica.\nCos\u00ec, il progetto di un viale alberato che giungesse da una delle parti meno ripide della collina fino alla cima divenne presto oggetto di attenzione per tutti i cittadini; considerando comunque che il potere decisionale riguardo alla citt\u00e0 di Napoli, in quel tempo, non era affidato ad enti locali, bens\u00ec alla Spagna, l'idea fu presto dimenticata.\nTre secoli dopo, nel 1853, un nobile della famiglia dei Borbone (in quel tempo regnanti a Napoli) fece progettare una villa sulla collina del \"vomero\", per volere della consorte. Avendo deciso di collocare la villa in posizione di poco distante dai ruderi del vecchio casale, si present\u00f2 finalmente un'opportunit\u00e0 concreta per la costruzione della tanto agognata strada, che per volere del Borbone and\u00f2 a congiungere la zona meno ripida della collina al Castel Sant'Elmo; per passare dinanzi alla sua villa, la strada presentava una curva molto marcata.\nNel corso degli anni, con l'aumento vertiginoso della costruzione di ville in uno stile tipicamente napoletano, il liberty, e pi\u00f9 tardi con la speculazione edilizia negli anni sessanta, la strada venne adattata alle nuove esigenze architettoniche, fino a presentare l'odierna conformazione curvilinea."}
{"id": "2123920", "revid": "1401415", "url": "https://it.wikipedia.org/wiki?curid=2123920", "title": "Boa constrictor", "text": "Il Boa constrictor \u00e8 un serpente appartenente alla famiglia dei Boidi, molto temuto poich\u00e9 capace di uccidere anche grandi prede avvolgendole e soffocandole nelle sue spire. L'origine del nome lo si deve al termine latino \"bova\" (biscia d'acqua).\nDescrizione.\nLa lunghezza ed il peso medi di questa specie adulta rientrano tra 250/300cm x 10/15kg i maschi e tra 250/350cm x 10/20kg le femmine, tuttavia le capacit\u00e0 genetiche di un soggetto, lo svezzamento e la quantit\u00e0, qualit\u00e0 e frequenza di alimentazione rendono i numeri solo una stima generale, \u00e8 facile trovare esemplari sia sotto che sopra la media. La crescita \u00e8 comunque costante per tutto il periodo di vita del Boa, anche se negli ultimi anni risulta inferiore, lo sviluppo di diametro e lunghezza cresce. \nDistribuzione e habitat.\nIl suo areale \u00e8 ampio: secondo un gradiente latitudinale \u00e8 presente nel Messico centro-meridionale (Veracruz, Tabasco, Chiapas e Yucat\u00e1n), in tutti gli Stati dell'America centrale e meridionale tropicale oltre che nelle Piccole Antille. \nL'habitat che predilige \u00e8 quello delle foreste tropicali pluviali e delle zone umide. Si tratta comunque di una specie adattabile che \u00e8 possibile rinvenire in numerosi habitat, purch\u00e9 vi sia una certa copertura vegetale ed umidit\u00e0.\nBiologia.\nAlimentazione.\nSi nutre di piccoli mammiferi, lucertole, topi, scoiattoli, uccelli, sarighe, pipistrelli e altri serpenti pi\u00f9 piccoli.\nRiproduzione.\nI maschi vengono attirati dall'odore delle femmine diversamente da molte specie simili.\nLe femmine non depongono uova, ma essendo ovovivipari partoriscono dei giovani gi\u00e0 formati. Ne partorisce da 20 a 50 piccoli per volta i quali, alla nascita, misurano poco meno di mezzo metro."}
{"id": "2123922", "revid": "1305772", "url": "https://it.wikipedia.org/wiki?curid=2123922", "title": "Re Abdullah", "text": "L'appellativo pu\u00f2 riferirsi a:"}
{"id": "2123924", "revid": "1702319", "url": "https://it.wikipedia.org/wiki?curid=2123924", "title": "Pieve di Dairago", "text": "La pieve di Dairago o pieve di San Genesio martire di Dairago era il nome di un'antica pieve dell'arcidiocesi di Milano e del Ducato di Milano con capoluogo Dairago.\nIl patrono era san Genesio. Il territorio si estendeva su 172\u00a0km\u00b2.\nStoria.\nLe origini della pieve.\nLa pieve di Dairago viene . Nel XIII secolo Goffredo da Bussero, autore del \"Liber notitiae sanctorum Mediolani\" ci fornisce dati censitari schematici: la pieve di Dairago comprendeva i comuni di Arconate, Buscate, Busto Garolfo, Castano Primo, Cuggiono Maggiore, Cuggiono Minore, Inveruno, Furato, Lonate Pozzolo, Sant'Antonino, Tornavento, Magnago, Bienate, Nosate, Robecchetto, Induno, Malvaglio, Turbigo, Vanzaghello, Villa Cortese e Borsano. Col Rinascimento la pieve assunse anche una funzione amministrativa civile come ripartizione locale della Provincia del Ducato di Milano.\nI secoli XVII e XVIII secolo: fine delle pievi civili.\nDopo il Concilio di Trento and\u00f2 anche diffondendosi la tradizione vicariale che operava per conto dell'arcivescovo.\nDal punto di vista civile, la pieve amministrativa fu oggetto di un esperimento riformatore di stampo illuminista da parte dell'Imperatore Giuseppe II, che nel 1786 la incluse nella neocostituita Provincia di Varese, ripartizione cancellata dopo soli cinque anni dal fratello Leopoldo II, imperatore ben pi\u00f9 conservatore. La pieve fu poi soppressa nel 1797 in seguito all'invasione di Napoleone e alla conseguente introduzione di nuovi e pi\u00f9 moderni distretti.\nAbolizione della pieve ecclesiastica.\nNel 1972, con il sinodo diocesano indetto dal cardinale Giovanni Colombo, arcivescovo di Milano, la struttura plebanea fu abrogata.\nLa pieve di Dairago \u00e8 oggi ridotta a parrocchia, ma conserva alcuni privilegi: l'elezione di un prevosto, il titolo di canonici per i sacerdoti residenti, oppure il diritto di intrattenere particolari rapporti con la curia milanese, o ancora di nominare propri canonici e di procurare l'acqua santa o gli oli benedetti per tutte le chiese comprese nell'ex pieve.\nLa chiesa capopieve.\nLa chiesa prepositurale di Dairago \u00e8 dedicata a san Genesio.\nNel corso di scavi condotti nel 1997 all'interno della chiesa, sono stati ritrovati i resti dell'antica chiesa romanica, di cui resta in uso la colonna che sostiene il moderno fonte battesimale. Dagli scavi sono inoltre state identificate diverse ricostruzioni in epoca medioevale. Nel 1878 la chiesa fu ricostruita, con l'ampliamento della precedente struttura, affiancata da un nuovo campanile realizzato nel 1892.\nL'interno conserva l'altare del crocifisso (1785) e un organo neorinascimentale realizzato da Pietro Bernasconi nel 1882.\nAttualmente Dairago si trova sottoposta al decanato di Castano Primo, nella zona pastorale IV di Rho e all'arcidiocesi di Milano. Attualmente il prevosto \u00e8 don Paolo Vesentini.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:"}
{"id": "2123926", "revid": "466539", "url": "https://it.wikipedia.org/wiki?curid=2123926", "title": "Flexicurity", "text": "Il governo della Danimarca considera la flexicurity come un insieme di tre fattori: (1) flessibilit\u00e0 del mercato del lavoro, (2) sicurezza sociale e (3) una politica attiva del mercato del lavoro con diritti e obblighi per i disoccupati.\nLa Commissione europea considera la flexicurity come una strategia capace di aumentare contemporaneamente flessibilit\u00e0 e sicurezza sul mercato del lavoro, il tutto grazie ad accordi contrattuali flessibili e affidabili, strategie di apprendimento permanente, politiche attive per il mercato del lavoro e moderni sistemi di welfare in grado di garantire un sostegno al reddito durante le transizioni occupazionali.\nStoria.\nIn Danimarca.\nIl modello danese di flexicurity ha le sue radici nel diciannovesimo secolo, durante un compromesso del 1899, quando i negoziati tra imprenditori e sindacati gettarono le basi per uno stato di reciproco vantaggio, redditizio e sicuro.\nNel 1960 l'accordo fu rivisto stabilendo la libera associazione sindacale e la prerogativa manageriale di gestire i dipendenti, includendo la possibilit\u00e0 di assumere e licenziare in qualsiasi momento necessario con una minima interferenza dello Stato, il quale si dovr\u00e0 concentrare prevalentemente all'\"attivazione\" dei lavoratori.\nAll'inizio degli anni '90 ad una nuova politica fiscale \u00e8 stata associata la prima forma di politica attiva del mercato del lavoro (ALMP) con l'obbiettivo di ridurre la disoccupazione strutturale.\nLe politiche attive per il mercato del lavoro introdotte si dividono principalmente in tre macro categorie:\nQueste politiche attive per il mercato del lavoro, diffusesi in qualche misura anche nel resto d'Europa, hanno reso in Danimarca la formazione e l'attivazione al lavoro un diritto-dovere.\nLe indennit\u00e0 di disoccupazione e l'offerta di formazione che questo sistema comporta impongono un onere fiscale elevato, che secondo i dati del 2014 di Eurostat posizionano la Danimarca come il Paese con la tassazione pi\u00f9 alta d'Europa (50,8% del Pil).\nCon un regime fiscale progressivo gli oneri maggiori di questo sistema gravano sui membri pi\u00f9 ricchi della societ\u00e0 danese in favore dei redditi medio-bassi.\nTuttavia, ci\u00f2 potrebbe essere in parte compensato dalla crescita della Danimarca ad alto rendimento che \u00e8 accoppiato a bassi livelli di disoccupazione (2,8% nel 2008) e tassi di esclusione sociale altrettanto bassi. Negli ultimi anni, i danesi sono stati costantemente classificati come la nazione pi\u00f9 felice sulla Terra, che \u00e8 stata in parte attribuita a aspetti del modello di flessicurezza della Danimarca.\nNella strategia europea per l'occupazione.\nNell'approccio della Commissione europea, la flessicurezza punta a trovare il giusto equilibrio tra accordi di lavoro flessibili e transizioni sicure tra posti di lavoro, in modo da creare maggiori e migliori posti di lavoro.\nL'idea \u00e8 che flessibilit\u00e0 e sicurezza non dovrebbero essere viste come opposte ma come complementari. La flessibilit\u00e0 riguarda lo sviluppo di organizzazioni di lavoro flessibili in cui le persone possano combinare le loro responsabilit\u00e0 lavorative e private; dove possono tenere aggiornate le loro competenze; e dove possono avere orari flessibili adatti alla richiesta dei mercati e alle esigenze personali.\nLa flexicurity \u00e8 vista anche come un modo per preservare il modello sociale europeo, mantenendo e migliorando la competitivit\u00e0 dell'Unione Europea. Inoltre la flexicurity \u00e8 vista come una strategia per rendere i mercati del lavoro significativamente pi\u00f9 inclusivi in alcuni dei paesi europei, affrontando cos\u00ec la segmentazione del mercato del lavoro che tendenzialmente solidifica posizioni di lavoro gi\u00e0 stabili marginalizzando disoccupati e precari. La rilevanza della flessicurezza per affrontare le moderne sfide del mercato del lavoro \u00e8 stata riconosciuta anche dai rappresentanti delle parti sociali a livello europeo transnazionale, dalla confederazione europea dei sindacati e da BusinessEurope.\nPer queste ragioni la flexicurity \u00e8 stata adottata nella strategia di Lisbona per l'occupazione e la crescita europea, invitando gli Stati membri a \"...promuovere la flessibilit\u00e0 combinata con la sicurezza dell'occupazione riducendo la segmentazione del mercato del lavoro e tenendo debitamente conto del ruolo delle parti sociali \".\nCritica.\nLa flexicurity \u00e8 stata criticata come \"una combinazione puramente linguistica di opposti che pu\u00f2 essere applicata virtualmente a qualsiasi combinazione di politiche\"."}
{"id": "2123927", "revid": "287204", "url": "https://it.wikipedia.org/wiki?curid=2123927", "title": "Chandkheda", "text": "Chandkheda \u00e8 una suddivisione dell'India, classificata come \"municipality\", di 55.477 abitanti, situata nel distretto di Gandhinagar, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 07' 06 N e 72\u00b0 35' 12 E.\nSociet\u00e0.\nEvoluzione demografica.\nAl censimento del 2001 la popolazione di Chandkheda assommava a 55.477 persone, delle quali 29.225 maschi e 26.252 femmine. I bambini di et\u00e0 inferiore o uguale ai sei anni assommavano a 5.849, dei quali 3.366 maschi e 2.483 femmine. Infine, coloro che erano in grado di saper almeno leggere e scrivere erano 45.072, dei quali 24.767 maschi e 20.305 femmine."}
{"id": "2123928", "revid": "260676", "url": "https://it.wikipedia.org/wiki?curid=2123928", "title": "Python molurus", "text": "Il pitone delle rocce indiano o pitone moluro (Python molurus) vive in un'area di distribuzione molto estesa, che comprende circa mezzo continente asiatico.\nNe esistono due sottospecie: \"P. molurus pimbura\", e \"P. molurus molurus\", che pu\u00f2 arrivare a 6,4 m e 91 kg.\nIn media in India la sottospecie \"molurus molurus\" cresce fino a 3 metri. Si ciba di mammiferi fino a quelli del suo peso circa, pesci, uccelli e coccodrilli sub adulti. In seguito alla riproduzione (le uova possono essere anche 100) l'esemplare maschio non si interessa minimamente della cura delle uova e dei suoi futuri piccoli.\nLetteratura.\nNei racconti d'avventura Il libro della giungla di Rudyard Kipling, ritroviamo Kaa, un pitone delle rocce indiano, una figura fortemente positiva: conosce la \"legge della giungla\" ed \u00e8 un leale amico del cucciolo d'uomo Mowgli."}
{"id": "2123930", "revid": "1983214", "url": "https://it.wikipedia.org/wiki?curid=2123930", "title": "Discografia di GG Allin", "text": "La discografia di GG Allin \u00e8 molto ampia e va dal 1977 al 2001 tra album in studio, album live, EP, demo, raccolte, LP, singoli, dischi non ufficiali, album postumi ecc.."}
{"id": "2123933", "revid": "92723", "url": "https://it.wikipedia.org/wiki?curid=2123933", "title": "Capcir", "text": "Il Capcir era un'antica comarca della Catalogna del Nord. Sulla base del trattato dei Pirenei del 1659 il territorio pass\u00f2 al regno di Francia e fa tuttora parte del dipartimento francese dei Pirenei Orientali. Oggi il Capcir ha perso ogni valenza amministrativa ed il termine \u00e8 rimasto ad indicare un'area storico-geografica.\nGeografia.\nTerritorio.\nIl Capcir occupa un altopiano di circa 177\u00a0km\u00b2 delimitato a nord dall'altopiano di Sault, a est dal versante orientale del massiccio del Carlit, a est dal Pic de Madr\u00e8s e a sud dall'alta valle del Tet. La regione \u00e8 attraversata in tutta la sua lunghezza (circa 17\u00a0km) dall'Aude che nasce appunto in quest'area.\nL'altopiano non ha collegamenti trasversali; \u00e8 percorso dalla Strada dipartimentale RD 118 che lo collega a nord con l'Aude e a sud con l'Alta Cerdagna attraverso il passo di Quillane.\nL'altitudine media della regione \u00e8 di circa 1.500 m ed il clima \u00e8 piuttosto severo. Spazzato da venti freddi e umidi proveniati da nord (Carcanet), il Capcir ha relativamente scarse precipitazioni (800\u00a0mm/anno in media) e la temperatura media \u00e8 di circa 6\u00a0\u00b0C con valori minimi che arrivano fino a -23\u00a0\u00b0C (Matemale 1962). Per queste ragioni il Capcir \u00e8 detto anche la \"Piccola Siberia\" o il \"Piccolo Canada\". Il primo soprannome sembra per\u00f2 pi\u00f9 appropriato perch\u00e9 il Capcir rappresenta uno degli ultimi rifugi in Europa occidentale di una pianta boreo-artica: la \"Ligularia sibirica\".\nNel Capcir sono presenti vari laghi, naturali e artificiali:\nIl territorio del Capcir ricade all'interno del Parco naturale regionale dei Pirenei catalani."}
{"id": "2123935", "revid": "287204", "url": "https://it.wikipedia.org/wiki?curid=2123935", "title": "Chandlodiya", "text": " \nChandlodiya \u00e8 una suddivisione dell'India, classificata come \"municipality\", di 56.135 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 05' 46 N e 72\u00b0 32' 17 E.\nSociet\u00e0.\nEvoluzione demografica.\nAl censimento del 2001 la popolazione di Chandlodiya assommava a 56.135 persone, delle quali 30.055 maschi e 26.080 femmine. I bambini di et\u00e0 inferiore o uguale ai sei anni assommavano a 6.559, dei quali 3.670 maschi e 2.889 femmine. Infine, coloro che erano in grado di saper almeno leggere e scrivere erano 41.537, dei quali 23.877 maschi e 17.660 femmine."}
{"id": "2123941", "revid": "300067", "url": "https://it.wikipedia.org/wiki?curid=2123941", "title": "Togo Palazzi", "text": ""}
{"id": "2123944", "revid": "287204", "url": "https://it.wikipedia.org/wiki?curid=2123944", "title": "Chanod", "text": " \nChanod \u00e8 una suddivisione dell'India, classificata come \"census town\", di 11.958 abitanti, situata nel distretto di Valsad, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 19' 37 N e 72\u00b0 54' 32 E.\nSociet\u00e0.\nEvoluzione demografica.\nAl censimento del 2001 la popolazione di Chanod assommava a 11.958 persone, delle quali 7.343 maschi e 4.615 femmine. I bambini di et\u00e0 inferiore o uguale ai sei anni assommavano a 1.911, dei quali 1.035 maschi e 876 femmine. Infine, coloro che erano in grado di saper almeno leggere e scrivere erano 8.667, dei quali 5.877 maschi e 2.790 femmine."}
{"id": "2123954", "revid": "2126695", "url": "https://it.wikipedia.org/wiki?curid=2123954", "title": "Sterjo Spasse", "text": "Dopo alcune novelle d'esordio pubblic\u00f2 il romanzo d'ispirazione nichilista \"PSE?!\" .La sua scrittura, nel secondo dopoguerra, vicina al realismo socialista si svilupp\u00f2 seguendo gli sviluppi storici del paese."}
{"id": "2123957", "revid": "1632387", "url": "https://it.wikipedia.org/wiki?curid=2123957", "title": "Better Live Than Dead", "text": "Better Live Than Dead \u00e8 il primo album live del gruppo musicale Exciter, realizzato nel 1993.\nIl disco ripropone in versione live alcuni dei pi\u00f9 famosi brani dei primi tre album del gruppo."}
{"id": "2123959", "revid": "339392", "url": "https://it.wikipedia.org/wiki?curid=2123959", "title": "Chiesa Assira orientale", "text": ""}
{"id": "2123960", "revid": "287204", "url": "https://it.wikipedia.org/wiki?curid=2123960", "title": "Chhatral", "text": " \nChhatral INA \u00e8 una citt\u00e0 dell'India di 1.679 abitanti, situata nel distretto di Gandhinagar, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone). L'acronimo INA sta per Industrial Notified Area (\"Area Industriale Pianificata\").\nGeografia fisica.\nLa citt\u00e0 \u00e8 situata a 23\u00b0 17' 33 N e 72\u00b0 27' 33 E.\nSociet\u00e0.\nEvoluzione demografica.\nAl censimento del 2001 la popolazione di Chhatral INA assommava a 1.679 persone, delle quali 984 maschi e 695 femmine. I bambini di et\u00e0 inferiore o uguale ai sei anni assommavano a 312, dei quali 152 maschi e 160 femmine. Infine, coloro che erano in grado di saper almeno leggere e scrivere erano 975, dei quali 674 maschi e 301 femmine."}
{"id": "2123962", "revid": "1543377", "url": "https://it.wikipedia.org/wiki?curid=2123962", "title": "Macedoni (gruppo etnico)", "text": "I macedoni (in macedone: \"M\u0430\u043a\u0435\u0434\u043e\u043d\u0446\u0438\"/makedonci) sono il gruppo etnico pi\u00f9 numeroso della Macedonia del Nord. Sono un popolo slavo meridionale, caratterizzato dall'uso della lingua macedone, una delle lingue slave meridionali.\nOrigini.\nLe \"origini\" dei macedoni sono varie e ricche. Nell'antichit\u00e0, gran parte della Macedonia centro-settentrionale (il bacino del fiume Vardar) era abitata dai Peoni. La pianura Pelagonia era invece abitata dagli omonimi Pelagoni, una popolazione macedone; mentre la regione occidentale era abitata dagli Illiri. Nel tardo periodo classico, si erano gi\u00e0 sviluppate varie citt\u00e0-stato, simili alle polis greche, e una fiorente attivit\u00e0 mineraria, e la Peonia divenne una provincia costituente del Regno di Macedonia. La conquista romana port\u00f2 con s\u00e9 una significativa romanizzazione della regione, ove ancora perdura l'etnia arumena. Durante il periodo di dominazione romana, a varie popolazioni barbariche \"foederate\" con l'Impero venne concesso di stabilirsi nella regione corrispondente all'odierna Macedonia; tra questi, i Sarmati durante il regno di Costantino o i Goti di Alarico (che vi rimasero per dieci anni). A differenza delle provincie di confine, durante la tarda antichit\u00e0 e nell'Alto Medio Evo, tutta la Macedonia fu una provincia florida e di fede cristiana.\nLe popolazioni di lingua slava giunsero in Macedonia dopo il periodo romano, sebbene il meccanismo esatto di tale espansione linguistica rimanga oggetto di discussione tra gli studiosi. Tali cambiamenti sono stati tradizionalmente associati alle scorrerie degli \"Sclaviniae\" e degli Anti dalla Valacchia e dall'Ucraina occidentale durante il VI e il VII secolo. Considerazioni antropologiche e archeologiche pi\u00f9 recenti, invece, vedono la comparsa degli Slavi in Macedonia - e in generale in tutti i Balcani - come parte di un ampio e complesso processo di trasformazione del panorama culturale, politico ed etno-linguistico balcanico dopo il collasso dell'autorit\u00e0 romana. Non sono ancora noti i dettagli e la cronologia degli spostamenti delle singole popolazioni. \u00c8 invece certo che la Macedonia settentrionale, a differenza della Bulgaria, rimase culturalmente romana fino al VII secolo e oltre. Nello stesso tempo, le fonti attestano la presenza di numerose trib\u00f9 slave a Tessalonica e nelle regioni limitrofe, inclusi i Berziti in Pelagona. Oltre agli Slavi e ai Bizantini, nel tardo VII secolo la pianura circostante Bitola era abitata da Romani, Bulgari ed Avari e i Cudriguri si erano stabiliti nella regione. Stanziamenti minori di Vardariotai (Magiari) avvennero nel IX secolo, di Armeni nel X-XII secolo, di Cumani nel XI-XIII secolo e di minatori sassoni nel XIV-XV secolo.\nDopo la met\u00e0 del IX secolo, la regione macedone venne gradualmente incorporata nell'Impero bulgaro, sebbene manchino i dettagli che vi hanno condotto. Clienti dei Bizantini, gli \"Sklaviniae\" della Macedonia probabilmente divennero vassalli dei Bulgari durante il regno dell'imperatrice Irene. Successivamente, il centro ecclesiastico e letterario di Ocrida non solo divenne una seconda capitale culturale per la Bulgaria medievale, ma presto ecliss\u00f2 la stessa Preslav. Molti aspetti che definiscono la cultura macedone odierna rappresentano il culmine della cultura derivata dall'incontro tra quella bizantina, bulgara e serba (descritta da Dimitri Obolensky come un \"commonwealth bizantino\"). La regione macedone, dove si concentrarono molti sviluppi culturali, liturgici e politici, fu la \"culla\" della cultura slava ortodossa.\nAntropologicamente, i macedoni posseggono linguaggi genetici assunti come rappresentativi dei processi demografici preistorici e storici dei Balcani, tipicamente trovati anche in altre popolazioni degli Slavi meridionali e soprattutto tra i bulgari, serbi, bosniaci, montenegrini e anche tra gli abitanti della Grecia settentrionale e della Romania.\nLa controversia sul nome.\nIl nome utilizzato per identificare il gruppo etnico dei macedoni, al posto del termine slavo-macedoni, e l'uso di alcuni simboli antichi come il Sole di Verghina vengono contestati dalla Grecia mentre la Bulgaria non riconosce l'esistenza di una nazionalit\u00e0 macedone distinta da quella bulgara.\n\"Slavo-macedoni\" pu\u00f2 essere tradotto in macedone come \"\u041c\u0430\u043a\u0435\u0434\u043e\u043d\u0441\u043a\u0438 \u0421\u043b\u043e\u0432\u0435\u043d\u0438\" (\"Makedonski Sloveni\"). Slavi \u00e8 il primo aggettivo qualificativo utilizzato dagli studiosi per distinguere il gruppo etnico dei macedoni da tutti gli altri abitanti della regione. Il linguista, storico ed etnografo Krste Misirkov stesso \u2014 il cui contributo \u00e8 stato fondamentale per la creazione di un'identit\u00e0 macedone distinta da quella bulgara \u2014 utilizz\u00f2 ripetutamente tale qualifica nei primi testi patriottici sull'etnia macedone.\nSecondo lo storico locale Pavlos Koufis, cittadino greco di etnia macedone, anche i cittadini slavo-macedoni della Grecia accettarono il termine con favore perch\u00e9 li inseriva all'interno della grande famiglia delle popolazioni slave.\nAd ogni modo, l'uso di \"slavo-macedoni\" in riferimento al gruppo etnico ed alla lingua, sebbene accettabile in passato, attualmente pu\u00f2 essere considerato peggiorativo ed offensivo da alcuni macedoni residenti in Grecia. L\"'International Helsinki Federation for Human Rights\" riporta:\nNote.\n31. Karl Hron. Das Volksthum der Slaven Makedoniens. Wien, 1890."}
{"id": "2123967", "revid": "300067", "url": "https://it.wikipedia.org/wiki?curid=2123967", "title": "Warren Jabali", "text": ""}
{"id": "2123970", "revid": "729019", "url": "https://it.wikipedia.org/wiki?curid=2123970", "title": "Blefaroplastica", "text": "La blefaroplastica \u00e8 una procedura di chirurgia plastica atta alla ricostruzione o alla correzione delle palpebre. Viene effettuata per rimuovere le borse adipose sopra e sotto agli occhi, attenuare le rughe e rendere lo sguardo meno appesantito e triste. Talvolta pu\u00f2 facilitare la vista e affaticare meno l'occhio.\nL'intervento limita il processo di invecchiamento nella zona palpebrale ma non in modo definitivo.\nL'intervento.\nPrima dell'esecuzione dell'intervento verranno effettuati dal medico i disegni pre operatori. Essi segneranno il tipo di asportazione da eseguire e le zone di incisione.\nL'esportazione dell'eccesso di pelle della palpebra superiore viene eseguita incidendo la piega che si forma quando l'occhio \u00e8 in posizione aperta. Attraverso questa procedura si rimuovono anche le borse adipose superiori.\nL'esportazione delle borse di grasso della palpebra inferiore pu\u00f2 essere effettuata incidendo:La congiuntiva cos\u00ec da eliminare solo il tessuto adiposo della borsa sottopalbebrale oppure al di sotto delle ciglia inferiori cos\u00ec da esportare la pelle in eccesso.\nDecorso post operatorio.\nSulle incisioni vengono posti dei cerotti che lasciano al paziente la possibilit\u00e0 di vedere. Vengono prescritti di norma antidolorifici, collirio e antibiotici in modo da prevenire le infezioni.\nI punti di sutura vengono rimossi dai tre ai cinque giorni dopo l'intervento."}
{"id": "2123974", "revid": "15756", "url": "https://it.wikipedia.org/wiki?curid=2123974", "title": "Laticauda colubrina", "text": "Il (Laticauda colubrina) noto anche come , appartiene alla famiglia degli elapidi e alla sottofamiglia Hydrophiinae, che comprende tutti i serpenti di mare che, come lui, si sono adattati alla vita marina.\nAspetto.\nIl serpente bocca gialla \u00e8 caratterizzato da strisce bianche e nere di pari lunghezza che si alternano tra loro. La testa, contornata da una parte bianca che arriva fino alla bocca, ha la parte superiore quasi completamente nera. Molto simile a Laticauda laticaudata, se ne distingue per via della bocca completamente gialla. La coda \u00e8 appiattita in modo da favorirne i movimenti in acqua. Le femmine sono pi\u00f9 grandi e pi\u00f9 pesanti rispetto ai maschi e possono arrivare a pesare fino a 3 volte i maschi.\nHabitat.\nIl Laticauda colubrina vive nelle acque del Golfo del Bengala, dell\u2019oceano Indiano e dell\u2019Oceano Pacifico. Gli stati nelle cui coste vivono questi serpenti marini sono: Thailandia, Malaysia, Singapore, India, Taiwan, Giappone, Australia, Papua Nuova Guinea, Indonesia, Vietnam, Cina, Isole Salomone, Filippine, Samoa e Sri Lanka. Questo serpente marino si trova in una vasta gamma di habitat. Si trova tra le barriere coralline, tra le mangrovie, nei pressi delle isole ed anche in mare aperto. In generale per\u00f2 il Laticauda colubrina sembra prediligere le acque poco profonde.\nComportamento.\nQuesto rettile, essendo tale, ha bisogno di uscire dall\u2019acqua per respirare, trascorrendo circa il 25% della giornata sulla terraferma ed il restante in acqua (dato ancora da ufficializzare).\nLa durata della vita di questi serpenti \u00e8 ancora sconosciuta, quel che \u00e8 certo \u00e8 che non possono essere tenuti in cattivit\u00e0 poich\u00e9 muoiono. Se messi in un acquario di solito rifiutano il cibo e diventano anoressici. I loro principali predatori sono le aquile di mare e gli squali.\nAlimentazione.\nLa loro diversit\u00e0 di peso e di dimensioni si riflette anche sul tipo di dieta. Questi serpenti marini si nutrono prevalentemente di anguille. Le femmine mangiano anguille di grandi dimensioni mentre i maschi si nutrono di quelle pi\u00f9 piccole. La stessa cosa vale per le murene, i maschi cacciano le murene giovani e piccole mentre le femmine quelle pi\u00f9 grandi. Per procurarsi il cibo questi serpenti marini sondano le crepe e le fessure delle barriere coralline e delle rocce. Sono dotati di denti veleniferi che contengono potenti neurotossine. Quando un\u2019anguilla viene morsa, le neurotossine agiscono molto velocemente. In poco tempo l\u2019anguilla non \u00e8 pi\u00f9 in grado di nuotare e di respirare. Dopo essersi nutrito, il Laticauda colubrina non riesce pi\u00f9 a nuotare con agilit\u00e0. Se dovesse restare in acqua sarebbe pi\u00f9 vulnerabile ai predatori. Per questo motivo si sposta sulla terraferma dove digerisce in un ambiente pi\u00f9 sicuro.\nVeleno.\nIl veleno del Laticauda colubrina \u00e8 molto potente, il suo LD50 \u00e8 di 0,45 mg per Kg. Contiene una neurotossina che attacca le membrane postsinaptiche dei muscoli. Le vittime muoiono in breve tempo per arresto respiratorio e conseguente collasso cardiovascolare. Tuttavia il Laticauda colubrina \u00e8 noto per essere un serpente di mare molto docile. Difficilmente attacca l\u2019uomo, mordendo solo se costretto, ed anche quando morde spesso lo fa a secco, senza iniettare veleno. Quando minacciato preferisce spesso la fuga.\nRiproduzione.\nIl serpente marino \u00e8 oviparo e quindi torna a terra per deporre le uova gi\u00e0 fecondate dal maschio. Il periodo di accoppiamento va da settembre a dicembre, mentre la schiusa delle uova avviene da giugno ad agosto. Non appena le uova si schiudono, i piccoli che ne fuoriescono assomigliano in tutto e per tutto agli adulti e non hanno bisogno di subire alcuna metamorfosi. Si sviluppano in breve tempo ed i maschi raggiungono la maturit\u00e0 sessuale in circa un anno e mezzo. Le femmine invece sono mature sessualmente da un anno e mezzo ai due anni e mezzo di et\u00e0."}
{"id": "2123975", "revid": "287204", "url": "https://it.wikipedia.org/wiki?curid=2123975", "title": "Chiloda", "text": " \nChiloda \u00e8 una suddivisione dell'India, classificata come \"census town\", di 4.457 abitanti, situata nel distretto di Gandhinagar, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 13' 25 N e 72\u00b0 44' 10 E.\nSociet\u00e0.\nEvoluzione demografica.\nAl censimento del 2001 la popolazione di Chiloda assommava a 4.457 persone, delle quali 2.448 maschi e 2.009 femmine. I bambini di et\u00e0 inferiore o uguale ai sei anni assommavano a 662, dei quali 379 maschi e 283 femmine. Infine, coloro che erano in grado di saper almeno leggere e scrivere erano 2.885, dei quali 1.854 maschi e 1.031 femmine."}
{"id": "2123979", "revid": "287204", "url": "https://it.wikipedia.org/wiki?curid=2123979", "title": "Berkholz-Meyenburg", "text": "Berkholz-Meyenburg \u00e8 un comune di 1.266 abitanti del Brandeburgo, in Germania.\nAppartiene al circondario (\"Landkreis\") dell'Uckermark (targa UM) ed \u00e8 parte della comunit\u00e0 amministrativa (\"Amt\") di Oder-Welse.\nSuddivisione amministrativa.\nIl territorio comunale comprende 2 centri abitati, privi per\u00f2 dello \"status\" ufficiale di frazione:"}
{"id": "2123982", "revid": "767487", "url": "https://it.wikipedia.org/wiki?curid=2123982", "title": "Walt Piatkowski", "text": ""}
{"id": "2123984", "revid": "287204", "url": "https://it.wikipedia.org/wiki?curid=2123984", "title": "Chhaya", "text": " \nChhaya \u00e8 una suddivisione dell'India, classificata come \"municipality\", di 38.525 abitanti, situata nel distretto di Porbandar, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 39' 09 N e 69\u00b0 40' 29 E.\nSociet\u00e0.\nEvoluzione demografica.\nAl censimento del 2001 la popolazione di Chhaya assommava a 38.525 persone, delle quali 20.323 maschi e 18.202 femmine. I bambini di et\u00e0 inferiore o uguale ai sei anni assommavano a 4.785, dei quali 2.543 maschi e 2.242 femmine. Infine, coloro che erano in grado di saper almeno leggere e scrivere erano 27.259, dei quali 15.930 maschi e 11.329 femmine."}
{"id": "2123986", "revid": "135224", "url": "https://it.wikipedia.org/wiki?curid=2123986", "title": "Trattamento antisepsi", "text": ""}
{"id": "2123988", "revid": "287204", "url": "https://it.wikipedia.org/wiki?curid=2123988", "title": "Chhaprabhatha", "text": "Chhaprabhatha \u00e8 una suddivisione dell'India, classificata come \"census town\", di 23.411 abitanti, situata nel distretto di Surat, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nNel censimento del 2001 la popolazione di Chhaprabhatha assommava a 23.411 persone, delle quali 13.433 maschi e 9.978 femmine. I bambini di et\u00e0 inferiore o uguale ai sei anni assommavano a 3.330, dei quali 1.760 maschi e 1.570 femmine. Infine, coloro che erano in grado di saper almeno leggere e scrivere erano 17.019, dei quali 10.460 maschi e 6.559 femmine."}
{"id": "2123989", "revid": "51535", "url": "https://it.wikipedia.org/wiki?curid=2123989", "title": "Bigodina", "text": ""}
{"id": "2123990", "revid": "599013", "url": "https://it.wikipedia.org/wiki?curid=2123990", "title": "Darel Carrier", "text": ""}
{"id": "2123991", "revid": "51535", "url": "https://it.wikipedia.org/wiki?curid=2123991", "title": "Mr. Resetti", "text": ""}
{"id": "2123995", "revid": "1048993", "url": "https://it.wikipedia.org/wiki?curid=2123995", "title": "Jonis Bascir", "text": "Biografia.\nDi padre somalo e di madre italiana, tra i 6 e i 10 anni vive in Somalia. Nipote di Haji Bashir Ismail Yusuf, primo presidente della Assemblea Nazionale Somala, studia recitazione, musica e danza; si laurea in Scienze umanistiche indirizzo cinema, con una tesi sul rapporto tra cinema e musica presso l'Universit\u00e0 di Roma La Sapienza.\n\u00c8 stato il presidente della squadra di calcio ItalianAttori e il vicepresidente dell'associazione culturale Under, che promuove i giovani scrittori attraverso il premio letterario Under30.\nHa prestato la sua immagine per la pubblicit\u00e0 del Caff\u00e8 Kos\u00e9; ha lavorato in radio come conduttore dei programmi radiofonici \"Tempi moderni\" (2006) e \"L'agente segreto\" (2007) per Radio Citt\u00e0 Futura. Partecipa a vari programmi televisivi: Stracult, Base Luna, Subbuglio e molti altri."}
{"id": "2124001", "revid": "599013", "url": "https://it.wikipedia.org/wiki?curid=2124001", "title": "James Silas", "text": "\u00c8 padre del cestista Xavier Silas."}
{"id": "2124003", "revid": "1573940", "url": "https://it.wikipedia.org/wiki?curid=2124003", "title": "Cophyla milloti", "text": "Cophyla milloti \u00e8 una rana della famiglia Microhylidae, endemica del Madagascar.\nEtimologia.\nIl nome proprio della specie \u00e8 in onore dello zoologo ed aracnologo francese Jacques Millot (1897-1980)\nBiologia.\nLo sviluppo dei girini avviene nell'acqua che si raccoglie nell'ascella di alcune piante (fitotelmi) della foresta pluviale (p.es. \"Pandanus\" spp.).\nDistribuzione e habitat.\nHa un areale ristretto al Madagascar nord-occidentale, da Tsaratanana a Manongarivo, e alla parte meridionale dell'isola di Nosy Be.\nLa si trova esclusivamente in poche aree di foresta pluviale tropicale sino ai 600\u00a0m di altitudine.\nConservazione.\nLa \"IUCN red list\" classifica \"Cophyla milloti\" come specie in pericolo di estinzione (\"Endangered\").\n\u00c8 protetta all'interno della Riserva naturale integrale di Lokobe, nella Riserva naturale integrale dello Tsaratanana e nella Riserva speciale di Manongarivo."}
{"id": "2124005", "revid": "62221", "url": "https://it.wikipedia.org/wiki?curid=2124005", "title": "Axymyiomorpha", "text": ""}
{"id": "2124006", "revid": "62221", "url": "https://it.wikipedia.org/wiki?curid=2124006", "title": "Axymyioidea", "text": ""}
{"id": "2124007", "revid": "767487", "url": "https://it.wikipedia.org/wiki?curid=2124007", "title": "Willie Wise", "text": ""}
{"id": "2124009", "revid": "1123126", "url": "https://it.wikipedia.org/wiki?curid=2124009", "title": "Francesco Suriano", "text": "Scrisse il \"Trattato di Terra Santa e dell'Oriente\" utile per la conoscenza della Palestina, dell'Egitto, della Siria e dell'Abissinia dell'epoca."}
{"id": "2124010", "revid": "827882", "url": "https://it.wikipedia.org/wiki?curid=2124010", "title": "Blood (videogioco)", "text": "Blood \u00e8 un videogioco di tipo sparatutto in prima persona sviluppato da Monolith Productions e commercializzato dalla GT Interactive nel 1997.\nPubblicato negli USA il 20 giugno 1997, e poco pi\u00f9 tardi in Europa, il gioco inizialmente doveva essere sviluppato da 3D Realms e intitolato \"Horror 3D\"; in seguito i diritti sono stati venduti a Monolith.\nIl 9 maggio 2019 riceve una Remastered chiamata \"Blood Fresh Supply\" a cura di Nightdive Studios e Atari.\nHa avuto un sequel, \"\", sviluppato dalla stessa Monolith e uscito nel 1998.\nTrama.\nCaleb, il protagonista, \u00e8 uno spietato pistolero del far west americano, che nel 1871 conosce una donna, Ophelia Price, il cui marito \u00e8 stato ucciso da membri di una setta chiamata \"The Cabal\", adoratori del dio \"Tchernobog\". I due si uniranno all'oscuro culto, per poi col tempo assumere un ruolo sempre pi\u00f9 importante e raggiungere il cerchio pi\u00f9 alto della setta, chiamato \"The Chosen\"; ma per un non specificato motivo verranno uccisi da \"Tchernobog\" stesso. Svariati anni pi\u00f9 tardi Caleb resuscita misteriosamente dalla tomba, ansioso di vendicarsi e di scoprire che cosa \u00e8 successo.\nModalit\u00e0 di gioco.\nBlood \u00e8 stato uno dei primi sparatutto ad avere armi con una doppia modalit\u00e0 di utilizzo, ovvero dotate di due modalit\u00e0 di fuoco. Solitamente quella secondaria \u00e8 pi\u00f9 devastante di quella primaria, ma pi\u00f9 lunga ad eseguirsi e pi\u00f9 esigente in termini di munizioni; un esempio \u00e8 rappresentato dal fucile a canne mozze. Infatti, sparando con la prima modalit\u00e0, si utilizza una sola cartuccia; con la seconda modalit\u00e0 il danno inferto ai nemici sar\u00e0 maggiore, ma vengono utilizzate due munizioni e il tempo di ricarica \u00e8 superiore. Questa caratteristica \u00e8 stata ripresa in molti titoli successivi, tra i quali \"Unreal\", \"Half-Life\" e \"Painkiller\".\nLe armi.\nIn Blood ci sono dieci armi differenti, selezionate con i tasti numerici:\nNemici.\nNel gioco sono presenti numerosi nemici, attinti a piene mani dal classico immaginario horror: zombi, gargoyle, fantasmi, enormi ragni velenosi, topi e pipistrelli. Inoltre appaiono diverse classi di fanatici seguaci di \"Tchernobog\": quest'ultimo \u00e8 il boss finale del gioco.\nAspetti tecnici.\n\"Blood\" utilizza il motore grafico Build Engine di Ken Silverman, gi\u00e0 utilizzato da \"Duke Nukem 3D\" della 3D Realms; rispetto a quest'ultimo titolo \"Blood\" utilizza una versione dotata di alcune migliorie, come l'uso di oggetti Voxel per la rappresentazione delle armi o di alcune decorazioni (ad esempio le lapidi del cimitero nel primo livello di gioco).\nEspansioni.\nUfficiali.\nFurono pubblicate due espansioni ufficiali:\nEntrambe le espansioni sono state incluse nella compilation \"One Unit Whole Blood\", insieme all'originale \"Blood\" e ad una guida interattiva.\nNon ufficiali.\nTra le relativamente numerose espansioni non-ufficiali reperibili in rete merita una citazione la total conversion \"Bloodlines\" di Necrosoft, che \u00e8 in realt\u00e0 pi\u00f9 un'espansione che una total conversion vera e propria, pubblicata nella versione beta l'11 febbraio 2002, ma mai pubblicata nella versione definitiva.\nUn altro progetto amatoriale relativo a \"Blood\" \u00e8 \"Transfusion\", progetto che mira al rifacimento del gioco attraverso il motore grafico di \"Quake\", il Quake engine: attualmente \u00e8 possibile reperire nel sito ufficiale la parte relativa alla modalit\u00e0 multiplayer.\nCitazioni.\nBlood \u00e8 ricco di citazioni cinematografiche, in particolare di film horror: \u00e8 possibile ad esempio vedere la tomba vuota di Eric Draven, protagonista del film \"Il corvo\"; ci si pu\u00f2 imbattere nella maschera e nel machete di Jason Voorhees o nel cadavere congelato di Jack Torrance, dal film \"Shining\". Appaiono inoltre anche riferimenti audiovisivi a opere letterarie di Howard Phillips Lovecraft, Edgar Allan Poe, William Shakespeare. Nel gioco \u00e8 possibile incontrare anche un verso di Walt Whitman, che conclude i Canti Orfici di Dino Campana:"}
{"id": "2124012", "revid": "1573940", "url": "https://it.wikipedia.org/wiki?curid=2124012", "title": "Cerastes cerastes", "text": "La ceraste cornuta (Cerastes cerastes ()) o vipera della sabbia \u00e8 un serpente velenoso della famiglia Viperidae \nDescrizione.\n\u00c8 un serpente corto e tozzo, che non supera i 60 cm di lunghezza. La parte superiore del corpo, rivestite di squame fortemente carenate, \u00e8 giallo sabbia o bruna, ricoperta di macchie pi\u00f9 scure e varie sequenze di forme disposte in modo regolare. La livrea richiama le sabbie del deserto e garantisce alla vipera un mimetismo ottimale. La colorazione della parte inferiore \u00e8 biancastra e ci\u00f2 \u00e8 dovuto al fatto che essendo a contatto con la sabbia rovente, una colorazione chiara risulta pi\u00f9 efficace rispetto ad una scura, visto che attira meno calore, ed impedisce quindi che l'animale si scotti. La testa \u00e8 larga e piatta con 2 corna sopra gli occhi, che caratterizzano la specie. Ha le pupille verticali e gli occhi sono coperti da una squama dalla funzione probabilmente protettiva che si rinnova con il compimento di ogni muta.\nBiologia.\nLa ceraste cornuta esce dalla propria tana durante il giorno solamente quando le temperature lo consentono, mentre \u00e8 attiva prevalentemente di notte per quanto concerne la stagione estiva. \u00c8 infatti, come altri serpenti, una vipera ectoterma e, poich\u00e9 la sua temperatura varia a seconda delle circostanze ambientali, uscendo di giorno correrebbe il pericolo di assumere troppo calore che ne provocherebbe inevitabilmente il decesso. Durante l'inverno entra in letargo, rintanandosi sotto la sabbia o in qualche tana di roditore. Quando \u00e8 allarmata o, talvolta, per cacciare si seppellisce velocemente per met\u00e0 nella sabbia e, nel caso della predazione, scatta improvvisamente catturando uccelli, sauri e roditori, che morde con i suoi denti velenosi. \u00c8 una vipera capace di muoversi con agilit\u00e0 sulla sabbia, con un movimento caratteristico, molto simile a quello dei crotali americani: si sposta muovendosi lateralmente, alzando la testa e \"lanciandola\" di lato, mentre il suo corpo resta del tutto immobile. Una volta che questa tocca terra il resto del corpo la segue. Il tutto \u00e8 volto a minimizzare il contatto con la superficie molto calda. \u00c8 minacciata dalle uccisioni intenzionali da parte dell'uomo e dagli investimenti accidentali lungo le piste che attraversano le zone di presenza. \nRiproduzione.\nIl periodo riproduttivo \u00e8 compreso tra aprile e giugno: le femmine attraggono i maschi con delle sostanze odorose e l'accoppiamento \u00e8 simile ad una danza. Dopo la femmina cerca un luogo idoneo e sicuro per deporre le sue uova bianche che si schiudono dopo 6-8 settimane. Alla nascita i piccoli misurano 16-18 cm di lunghezza, sono velenosi ed in grado di procacciarsi il cibo.\nDistribuzione e habitat.\nLa ceraste cornuta vive negli ambienti desertici e sudesertici dell'Africa settentrionale, del Medio e Vicino Oriente. Si pu\u00f2 trovare anche a 1500 metri di altitudine.\nCollegamenti esterni.\nhttp://www.biodiversityjournal.com/pdf/10(3)_213-220.pdf"}
{"id": "2124021", "revid": "287204", "url": "https://it.wikipedia.org/wiki?curid=2124021", "title": "Invito a una decapitazione", "text": "Invito a una decapitazione (russo: \u041f\u0440\u0438\u0433\u043b\u0430\u0448\u0435\u043d\u0438\u0435 \u043d\u0430 \u043a\u0430\u0437\u043d\u044c, \"Prigla\u0161enie na kazn'\"; inglese: \"Invitation to a Beheading\") \u00e8 un romanzo di Vladimir Vladimirovi\u010d Nabokov che tratta, in forma surreale, della dittatura bolscevica instaurata in Russia.\nStoria editoriale.\nIl romanzo, scritto originariamente in russo a Berlino nel 1934, fu pubblicato a puntate fra il 1935 e il 1936 sulla rivista dell'emigrazione russa \"Note contemporanee\" (Sovremennye zapiski) di Parigi. Apparve in volume nel 1938, mentre la versione inglese usc\u00ec nel 1959 dopo che, ormai residente ad Old Creek Canyon, Arizona, Nabokov diede incarico al figlio Dmitri di tradurlo in inglese, supervisionando lui per mantenere la struttura della versione russa, ma innovandolo stilisticamente.\nL'opera, ambientata in una societ\u00e0 distopica, fantastica metafora del regime staliniano e dei suoi processi, racconta in terza persona la detenzione di Cincinnatus C. dalla sua condanna a morte nel processo per \"opacit\u00e0\" (non condivisione di sentimenti) fino al giorno della prevista decapitazione.\nTrama.\nAl processo, Cincinnatus \u00e8 condannato a morte e rientra alla fortezza. Rodion il carceriere lo riporta in cella e successivamente lo invita a ballare un valzer. Dopo cena il direttore del carcere visita Cincinnatus, ma rifiuta di dire, o non conosce, la data prevista per l'esecuzione.\nSi racconta la giovinezza di Cincinnatus che fin dai primi anni aveva dovuto nascondere la propria diversit\u00e0 consistente nell'essere \u00abimpenetrabile ai raggi altrui\u00bb. Purtroppo impedire agli altri di accorgersi della cosa richiedeva una continua concentrazione che col passare degli anni riusciva sempre meno a mantenere. A ventidue anni sposa Marthe che presto lo tradisce e gli d\u00e0 due figli di altri.\nDopo qualche giorno viene presentato un nuovo carcerato: \"M'sieur Pierre\", che si riveler\u00e0 essere il boia sotto mentite spoglie. La procedura prevede infatti che boia e condannato si conoscano e facciano amicizia. Cincinnatus viene finalmente portato al patibolo, ma, rifiutando di sottomettersi ai riti previsti, provoca il disfacimento del mondo e pu\u00f2 incamminarsi libero \nEdizioni italiane.\nSulle copertine delle edizioni italiane l'autore \u00e8 sempre riportato come \"Vladimir Nabokov\", senza il patronimico."}
{"id": "2124024", "revid": "767487", "url": "https://it.wikipedia.org/wiki?curid=2124024", "title": "Louie Dampier", "text": "\u00c8 membro del Naismith Memorial Basketball Hall of Fame dal 2015 in qualit\u00e0 di giocatore."}
{"id": "2124027", "revid": "287204", "url": "https://it.wikipedia.org/wiki?curid=2124027", "title": "Enzo Ragazzini", "text": "Biografia.\nDopo aver studiato architettura a Roma, inizia la propria professione negli anni cinquanta. Nel 1959 realizza le scenografie per la commedia di Cesare Zavattini al Piccolo Teatro di Milano. Nel 1963 realizza le immagini per il padiglione di Gae Aulenti e Carlo Aimonino alla Triennale di Milano.\nNel 1965 realizza la sua prima mostra persona presso la Libreria Einaudi in contemporanea alla mostra a New York intitolata The Responsive Eye. Si trasferisce a Londra fino al 1975, luogo dove partecipa all'Expo 1967 a Montr\u00e9al, alla prima mostra fotografica presso l'Institute of Contemporary Arts nel 1969 e inoltre tiene una mostra personale al Modern Art Oxford.\nPartecipa poi nel 1972 alla Biennale di Venezia nel padiglione inglese. Realizza in seguito con le sue fotografie il volume di Elio Vittorini intitolato \"Conversazioni in Sicilia\" e per un altro volume di Mario Tobino. Negli anni ottanta collabora con il Touring Club Italiano, che pubblica due monografie di sue immagini, \"Mediterraneo\" e \"Tropici Prima del Motore\", con introduzione di Goffredo Parise (ristampato nel 2000 con il titolo \"Mondi senza motore\") , lavoro che \u00e8 stato oggetto di una mostra presso l'International Center of Photography di New York presentata dal fotografo Cornell Capa.\nDal 1989 al 1994 realizza, assieme con il fratello Paolo, una serie di reportage di viaggio (Russia, Cina, Vietnam, Filippine, Argentina, Guatemala, Colombia) per conto dell'Italtel. Nel 2001 realizza una mostra personale presso la Galleria comunale d'arte moderna e contemporanea di Roma. Negli anni 2000 e 2010 ha realizzato altre mostre personali."}
{"id": "2124032", "revid": "33689", "url": "https://it.wikipedia.org/wiki?curid=2124032", "title": "Lucio Taruzio", "text": "Lucio Taruzio e Publio Nigidio Figulo sono i primi astrologi romani di cui si ha testimonianza storica.\nGli \u00e8 stato dedicato il cratere Taruntius sulla Luna.\nNome e origini.\nIl suo \"nomen\", Firmanus, era ritenuto denotare un'origine dalla citt\u00e0 di \"Firmum\" (oggi Fermo), di area picena ricompresa nella \"regio V\", mentre \"Tarutius\" veniva indicato come appellativo etrusco. Nell'Ottocento si riteneva che tale origine fosse la causa della sua inclinazione agli studi matematici, ritenuta insolita presso i Romani.\nDatazione della nascita di Romolo e della fondazione di Roma.\nOroscopo di Romolo.\nTaruzio era amico di Cicerone e dell'erudito Varrone. Su richiesta di quest'ultimo, aveva studiato l'oroscopo di Romolo, un'impresa ritenuta comica e stravagante da Cicerone e Plutarco e una cui versione \u00e8 riportata da Solino. Dopo aver esaminato le circostanze della vita e della morte del fondatore di Roma, calcol\u00f2 che Romolo fosse nato il 23 settembre, nel secondo anno della seconda Olimpiade, cio\u00e8 il 771 a.C. La coincidenza di questa data con un'eclissi di sole, riferita da Plutarco, \u00e8 ripresa e discussa da Giuseppe Giusto Scaligero senza rivelarne la fonte.\nFondazione di Roma.\nDalle vicende della vita e della morte di Romolo, calcol\u00f2 anche che la Fondazione di Roma dovesse essere avvenuta il 9 aprile, tra la seconda e la terza ora del giorno. Anche questo evento fu accompagnato, secondo Plutarco, da un'eclissi di sole, una coincidenza discussa anche da Giuseppe Giusto Scaligero. Plutarco non dice in quale anno Taruzio collocasse la fondazione di Roma, ma il giorno da lui individuato, il 9 aprile, \u00e8 anteriore al 21 aprile, data in cui si svolgevano le Palilie, da cui si fa tradizionalmente iniziare il conteggio dell'et\u00e0 di Roma.."}
{"id": "2124036", "revid": "20688477", "url": "https://it.wikipedia.org/wiki?curid=2124036", "title": "Subculture", "text": ""}
{"id": "2124037", "revid": "599013", "url": "https://it.wikipedia.org/wiki?curid=2124037", "title": "Joe Smith (cestista 1977)", "text": "\u00c8 il fratello di Jaime, a sua volta cestista."}
{"id": "2124040", "revid": "287204", "url": "https://it.wikipedia.org/wiki?curid=2124040", "title": "Stenella attenuata", "text": "La stenella maculata pantropicale (Stenella attenuata) \u00e8 un delfino del genere \"Stenella\", simile al tursiope e alle suse.\nEsistono due forme principali riconoscibili anche dal luogo in cui vivono (una pi\u00f9 vicina alla costa a differenza dell'altra).\nDescrizione.\nLa stenella maculata pantropicale \u00e8 lunga fino a 2,2 metri e pesa circa 120\u00a0kg. Presenta dorso grigio scuro con macchie pi\u00f9 chiare, mentre la zona ventrale \u00e8 chiara, coperta da macchie nerastre, il becco \u00e8 invece bianco.\nLa speranza di vita \u00e8 di circa 40 anni.\nDistribuzione.\nDiffusa nei mari tropicali, subtropicali e in alcune acque caldo-temperate, preferisce ambienti marini dove la temperatura risulti di 25\u00a0\u00b0C."}
{"id": "2124045", "revid": "767487", "url": "https://it.wikipedia.org/wiki?curid=2124045", "title": "Redunca", "text": "Redunca \u00e8 un genere di mammiferi artiodattili della famiglia Bovidae noti come redunche o antilopi dei canneti, presenti in Africa.\nTassonomia.\nComprende tre specie:"}
{"id": "2124049", "revid": "1005847", "url": "https://it.wikipedia.org/wiki?curid=2124049", "title": "Movement for the Democratic Change", "text": ""}
{"id": "2124061", "revid": "290948", "url": "https://it.wikipedia.org/wiki?curid=2124061", "title": "Sistema diatermico", "text": ""}
{"id": "2124065", "revid": "188323", "url": "https://it.wikipedia.org/wiki?curid=2124065", "title": "Pomidoro", "text": ""}
{"id": "2124067", "revid": "767487", "url": "https://it.wikipedia.org/wiki?curid=2124067", "title": "Rio Conchos (film)", "text": "Rio Conchos \u00e8 un film del 1964 diretto da Gordon Douglas e interpretato da Richard Boone, Anthony Franciosa e Edmond O'Brien.\nTrama.\nNel 1867, poco lontano da Chihuahua, un folle ex ufficiale confederato si impadronisce di duemila nuovi fucili a ripetizione con l'intenzione di venderli agli indiani apache per scatenare una nuova guerra civile americana. Il capitano Haven e il sergente Franklyn ricevono l'ordine di rintracciare l'ufficiale ribelle per impedirgli la cessione delle armi agli indiani. Ai due uomini si uniranno il maggiore Lassiter, anch'egli un ex combattente sudista (la cui famiglia \u00e8 stata massacrata dagli apaches), e il bandito messicano Rodriguez."}
{"id": "2124071", "revid": "287204", "url": "https://it.wikipedia.org/wiki?curid=2124071", "title": "Problema mente-corpo", "text": ""}
{"id": "2124072", "revid": "290948", "url": "https://it.wikipedia.org/wiki?curid=2124072", "title": "Coordinata curvilinea", "text": ""}
{"id": "2124073", "revid": "109469432", "url": "https://it.wikipedia.org/wiki?curid=2124073", "title": "Repubblica del Rio Grande", "text": "La Repubblica del Rio Grande esistette brevemente in Nordamerica tra la Repubblica del Texas ed il Messico, dal 17 gennaio al 6 novembre 1840.\nStoria.\nDopo due decenni di conflitti, nel 1821 il Messico ottenne l'indipendenza dalla Spagna. Dopo una monarchia fallita, nel 1824 adott\u00f2 una nuova costituzione, la Costituzione del 1824. La nuova costituzione istitu\u00ec gli \"Estados Unidos Mexicanos\", gli Stati Uniti Messicani, e cre\u00f2 una repubblica federale, sul modello degli Stati Uniti d'America.\nNel 1833 Antonio L\u00f3pez de Santa Anna fu eletto per il suo primo periodo come presidente. Con la promulgazione nel 1835 delle Basi Costituzionali, Santa Anna realizz\u00f2 la riforma centralista dello Stato, abolendo le costituzioni degli Stati della Federazione e tramutandoli in dipartimenti, convertendo, cos\u00ec, la repubblica federale in stato unitario.\nGli Stati di Coahuila, Nuevo Le\u00f3n e Tamaulipas dichiararono la secessione dal Messico, per preservare i diritti dei singoli Stati che la Costituzione del 1824 garantiva. La secessione fu de facto ma non de iure.\nAltre secessioni, conseguenti alla riforma centralista dello Stato voluta da Santa Anna, furono quelle della Repubblica del Texas e della Repubblica dello Yucat\u00e1n.\nDichiarazione d'indipendenza.\nIl 7 gennaio 1840, nel ranch Oreve\u00f1a, vicino alla citt\u00e0 di Laredo, fu convocata un'assemblea costituzionale, che fece nascere la Repubblica del Rio Grande con Laredo come capitale.\nVenne eletto il governo, che era formato:"}
{"id": "2124074", "revid": "1573940", "url": "https://it.wikipedia.org/wiki?curid=2124074", "title": "Macaca nigra", "text": "Il cinopiteco (Macaca nigra ) \u00e8 una scimmia del Vecchio Mondo appartenente alla sottofamiglia dei Cercopitecini.\nDescrizione.\nDifferisce dalle altre specie di macachi per il caratteristico colore nero, il maschio \u00e8 pi\u00f9 grande dell'esemplare femmina (con una lunghezza di 65\u00a0cm e un peso di 10\u00a0kg). Ha la coda molto corta e sulla testa ha una cresta di lunghi peli che normalmente restato appiattiti e che si rizzano quando l'animale \u00e8 eccitato.\nBiologia.\nQuesta specie si riunisce in gruppi misti di pi\u00f9 di 100 individui. Solitamente vive nelle foreste e conduce un'esistenza tranquilla cercando di non dare nell'occhio.\nDieta.\nQueste scimmie si nutrono di frutta, di foglie, insetti, uova, uccelli e piccoli mammiferi.\nDistribuzione e habitat.\nQuesta specie \u00e8 endemica di Sulawesi (Indonesia) e delle vicine isole di Pulau Manadotua e Pulau Talise.\nVive nelle foreste pluviali tropicali primarie e secondarie\nTassonomia.\nIn passato denominata \"Cynopithecus niger\", \u00e8 ora inclusa nel genere \"Macaca\". Il primatologo J. Fooden, di Chicago, nel 1969, ha pubblicato uno studio sulla evoluzione dei primati di Celebes.\nConservazione.\nLa \"IUCN Red List\" considera \"M. nigra\" una specie in pericolo critico di estinzione (\"Critically Endangered\").\nLa disputa sullo \"autoscatto del macaco\".\nNel 2011, il fotografo naturalista David Slater, durante un viaggio in Indonesia, stava scattando delle fotografie ad una femmina di \"Macaca nigra\"; durante la preparazione dell'attrezzatura, il macaco si \u00e8 impossessato della macchina fotografica, scattando diverse fotografie. Alcune erano sfocate, mentre altre erano foto tecnicamente perfette, ribattezzate da Slater \"monkey's selfie\". Queste fotografie sono state poi caricate su Wikimedia Commons da un utente, avvalendosi del fatto che il macaco \u00e8 il vero fotografo e non Slater, perch\u00e9 secondo le leggi del copyright in vigore degli Stati Uniti gli animali non possono essere possessori di copyright. Slater ha subito chiesto di rimuovere la foto da Wikimedia Commons, rivendicandone il copyright, ma nel 2014 la Wikimedia Foundation ha rigettato il suo reclamo, basandosi anch'essa sulla circostanza che la foto fosse stata scattata dal macaco e non fosse quindi soggetta ad alcun copyright. \nIl fotografo David Slater ha in seguito detto alla BBC News che ha sofferto una perdita finanziaria come risultato della causa di Wikipedia, visto che contava sulle entrate generate dalla sua fotografia. \"Ho guadagnato \u00a32,000 [per quella foto] nei primi anni dopo che \u00e8 stata scattata. Dopo che \u00e8 finita su Wikipedia tutti gli interessi nel comprarlo sono spariti. \u00c8 difficile immaginare quanto abbia perduto, ma ipotizzo di aver perso \u00a310,000 o di pi\u00f9 in entrate. Sta uccidendo il mio business.\u201d"}
{"id": "2124076", "revid": "729019", "url": "https://it.wikipedia.org/wiki?curid=2124076", "title": "Joseph MacDonald", "text": ""}
{"id": "2124079", "revid": "1573940", "url": "https://it.wikipedia.org/wiki?curid=2124079", "title": "Globicephala macrorhynchus", "text": "Il globicefalo di Gray (Globicephala macrorhynchus ) \u00e8 un cetaceo della famiglia Delphinidae, una delle due specie nel suo genere. In acqua \u00e8 molto difficile non confonderlo con il suo congenere \"Globicephala melas\". Riescono ad eseguire il \"porpoising\".\nDescrizione.\nIl globicefalo di Gray ha testa larga e rotonda, sprovvista di rostro e con il labbro superiore lievemente sporgente, le pinne laterali, invece, sono corte, a forma di falce, mentre la pinna dorsale \u00e8 in una posizione pi\u00f9 avanzata rispetto ad altri cetacei. Misura fino a quasi 6 metri di lunghezza.\nAssieme all'orca e all'uomo, \u00e8 una delle 3 specie animali le cui femmine vanno in menopausa vivendo anche molti anni dopo l'et\u00e0 fertile.\nDistribuzione.\nDiffuso nei vari mari non si conosce un'esatta stima della loro popolazione, spesso consus con quelli dei suoi simili. Anche se spesso viaggiano si sono osservate delle colonie fisse: quella delle Hawaii e quelle delle Canarie. "}
{"id": "2124085", "revid": "1934238", "url": "https://it.wikipedia.org/wiki?curid=2124085", "title": "Caprolagus hispidus", "text": "Il coniglio ispido (\"Caprolagus hispidus\" Pearson, 1839) \u00e8 un mammifero lagomorfo della famiglia dei Leporidi, con peso di 2,5 kg e lunghezza di 48 cm viene considerato di media grandezza.\nDistribuzione e habitat.\nDiffuso nell'Assam, nel Bangladesh occidentale, le province superiori del Kheri settentrionale e il Bihar, in India. Il suo habitat naturale prevede pianure e vallate. Anche se nel XX secolo si sono registrati numerosi avvistamenti, dal 1958 si teme per l'estinzione della specie. Negli anni '60 si soapettava che fosse estinta, ma ne venne avvistata una nel 1971, e da allora si inizi\u00f2 il programma di riproduzione in cattivit\u00e0.\nL'habitat di questi leporidi si \u00e8 ormai ridotto a meno di 500 km quadrati, frammentati in un'area inferiore ai 20.000 km quadrati."}
{"id": "2124089", "revid": "574302", "url": "https://it.wikipedia.org/wiki?curid=2124089", "title": "British Independent Film Awards 2007", "text": "La cerimonia di premiazione della 10\u00aa edizione dei British Independent Film Awards si \u00e8 svolta il 28 novembre 2007 alla Roundhouse, Londra, ed \u00e8 stata presentata dall'attore James Nesbitt.\nVincitori e candidati.\nI vincitori sono indicati in grassetto."}
{"id": "2124090", "revid": "123381408", "url": "https://it.wikipedia.org/wiki?curid=2124090", "title": "Gordon Willis", "text": "Carriera.\nAttivo principalmente dagli anni settanta e ottanta (la sua attivit\u00e0 si \u00e8 limitata a pochi titoli negli anni successivi), Willis \u00e8 entrato nella storia del cinema americano per essere stato il direttore della fotografia della trilogia de \"Il padrino\" di Francis Ford Coppola e per aver dato luci e ombre ad alcuni indimenticati capolavori di Woody Allen, come \"Io e Annie\", \"Manhattan\", \"Interiors\" e \"Zelig\".\nDue volte candidato all'Oscar (1984 e 1991), non si \u00e8 mai aggiudicato la statuetta sebbene la critica gli avesse riconosciuto un ruolo decisivo nella realizzazione delle atmosfere dei suoi film, anche e soprattutto in quelli poi effettivamente premiati con l'Oscar (\u00e8 il caso di \"Il padrino\" e \"Io e Annie\", migliori film dell'anno, 1972 e 1977). Si \u00e8 anche cimentato con la regia, firmando il cupo \"Windows\", dove ha diretto Talia Shire. Oltre a Coppola e Allen, ha spesso lavorato anche con Alan J. Pakula.\nCaratteristiche.\nA Willis va riconosciuta una capacit\u00e0 fuori dall'ordinario di filmare sequenze notturne o in penombra (\u00e8 stato per questo soprannominato \"The Prince of darkness\"), che contribuiscono ad alimentare conflitti interiori dei protagonisti e situazioni di estrema suspense: \u00e8 evidente nella trilogia de \"Il Padrino\", in cui la sua \"mano\" si vede in ogni dettaglio.\nCon Allen la sua attivit\u00e0 si differenzia maggiormente: \"(...) In \"Manhattan\" e \"Stardust Memories\" usa uno splendido b/n, passando poi a un'illuminazione solare e pastorale per \"Una commedia sexy in una notte di mezza estate\"\"\", toccando anche ricostruzioni d'epoca e atmosfere rarefatte e retr\u00f2 in \"La rosa purpurea del Cairo\" e soprattutto realizzando un altro b/n suggestivo e particolare, quello del \"finto documentario\" di \"Zelig\", per cui venne nominato per la prima volta all'Oscar."}
{"id": "2124093", "revid": "339392", "url": "https://it.wikipedia.org/wiki?curid=2124093", "title": "Idiot savant", "text": ""}
{"id": "2124101", "revid": "1573940", "url": "https://it.wikipedia.org/wiki?curid=2124101", "title": "Turnicidae", "text": "I Turnicidi (Turnicidae ) sono una famiglia di uccelli caradriiformi diffusi in Africa, Asia e Australia.\nDescrizione.\nI Turnicidi sono piccoli uccelli corridori, di colorazione non appariscente, che solitamente evitano di volare; sono simili nell'aspetto alle quaglie, ma non sono imparentati. Le femmine hanno colori pi\u00f9 brillanti, corteggiano i maschi e praticano la poliandria, scacciando le altre femmine dal proprio territorio. Entrambi i sessi partecipano alla costruzione del nido, ma solo i maschi covano le uova e si prendono cura dei pulcini. Le uova si schiudono in 12-13 giorni e i giovani saranno capaci di volare dopo due settimane dalla nascita.\nDistribuzione e habitat.\nVivono nelle distese erbose di Africa, Asia e Australia.\nSistematica.\nI Turnicidi erano tradizionalmente classificati o tra i Galliformi o tra i Gruiformi. La tassonomia di Sibley-Ahlquist li aveva elevati ad ordine (Turniciformes), ma i successivi studi filogenetici hanno rilevato che questa famiglia appartiene all'ordine dei Caradriiformi e sembra che sia uno dei pi\u00f9 antichi gruppi all'interno di esso.\nLa famiglia raggruppa 17 specie suddivise in due generi; e una probabile specie fossile (\"Turnipax\") della prima parte dell'Oligocene."}
{"id": "2124105", "revid": "46291", "url": "https://it.wikipedia.org/wiki?curid=2124105", "title": "Ortyxelos", "text": ""}
{"id": "2124106", "revid": "1573940", "url": "https://it.wikipedia.org/wiki?curid=2124106", "title": "Turnix", "text": "Turnix \u00e8 un genere della famiglia dei Turnicidi.\nTassonomia.\nComprende le seguenti specie:"}
{"id": "2124109", "revid": "187240", "url": "https://it.wikipedia.org/wiki?curid=2124109", "title": "Sindrome di Bernard Soulier", "text": ""}
{"id": "2124110", "revid": "1573940", "url": "https://it.wikipedia.org/wiki?curid=2124110", "title": "Ortyxelos meiffrenii", "text": "La quaglia-piviere (Ortyxelos meiffrenii ) \u00e8 un uccello caradriiforme della famiglia dei Turnicidi, unico rappresentante del genere Ortyxelos assieme alla specie fossile \"Ortyxelos janossyi\".\nDistribuzione e habitat.\nQuesto uccello vive in Benin, Burkina Faso, Camerun, Ciad, Etiopia, Ghana, Kenya, Mali, Mauritania, Niger, Nigeria, Senegal, Sudan e Uganda. \u00c8 di passo in Costa d'Avorio, Togo e Tanzania."}
{"id": "2124111", "revid": "1573940", "url": "https://it.wikipedia.org/wiki?curid=2124111", "title": "Bitis gabonica", "text": "La vipera del Gabon (Bitis gabonica ()) \u00e8 un serpente velenoso della famiglia dei Viperidi, diffuso nell'Africa subsahariana.\nDescrizione.\nConosciuta anche come \u00abla morte vestita a festa\u00bb per la colorazione particolare della sua livrea, \u00e8 una delle specie pi\u00f9 grandi della sottofamiglia Viperinae, raggiunge infatti in alcuni casi 2 metri di lunghezza ed 11kg di peso, ed \u00e8 superata solo dalla vipera del Gabon occidentale. Un ulteriore segno distintivo della \"Bitis Gabonica\" sono le due protuberanze situate all'estremit\u00e0 della testa dell'animale, simili a piccole corna. Il capo \u00e8 di forma triangolare e massiccio, il corpo, molto tozzo, pu\u00f2 raggiungere una circonferenza di 40\u00a0cm e presenta una forte muscolatura. Come in molti altri viperidi, questo \u00e8 molto spesso nella parte centrale e va restringendosi con l'avvicinarsi alla coda, molto pi\u00f9 sottile. Trattandosi di una specie proteroglifa, i denti veleniferi di questa vipera sono anteriori. Una loro altra particolarit\u00e0 \u00e8 di avere una lunghezza superiore a quella delle altre specie di serpente velenose: possono raggiungere i 4,5 cm. \nBiologia.\nSi nutre di mammiferi e uccelli; \u00e8 un predatore da imboscata che sfrutta i suoi colori criptici per confondersi al meglio con il suo terreno di caccia, ricco di fogliame secco che ne aiuta la mimetizzazione. \u00c8 una vipera notturna che passa la maggior parte della giornata nascosta. La sua indole, generalmente tranquilla dal momento che attacca soltanto se si sente minacciata, subisce un sensibile e drastico cambiamento durante la stagione degli amori. I maschi infatti sono molto pi\u00f9 attivi e non esitano a mordere qualunque cosa possa minacciarli. La femmina pu\u00f2 partorire fino a 50 esemplari completamente formati al termine di una gestazione che pu\u00f2 durare oltre i 9 mesi. \nVeleno.\nIl suo morso \u00e8 estremamente doloroso ed inietta con ciascuno di essi una dose pari a 600mg di un veleno costituito da 35 proteine appartenenti a 12 famiglie di tossine. Questo ha un effetto citotossico e un'azione anticoagulante. Esiste un siero polivalente efficace per il veleno di questo rettile che va iniettato direttamente in vena.\nHabitat.\nIl suo areale comprende l'Africa Orientale e buona parte dell'Africa Subsahariana, Mozambico ed anche alcune regioni del Sudan. La Bitis gabonica rhinoceros invece si pu\u00f2 trovare nell'Africa centro-occidentale."}
{"id": "2124113", "revid": "2221454", "url": "https://it.wikipedia.org/wiki?curid=2124113", "title": "Contrafactum", "text": "Il Contrafactum, nella musica vocale, \u00e8 un metodo che si riferisce alla sostituzione di un testo cantato per un altro, pur non apportando modifiche alla musica.\nStoria ed evoluzioni.\nIl procedimento \u00e8 molto antico e venne largamente usato a partire dal XII secolo per temi popolari gi\u00e0 conosciuti dal pubblico o per i mottetti sacri, i cui adattamenti in versione profana con testi romanzi erano realizzati soprattutto dai trovatori e dai trovieri. La \"contraffattura\" (probabilmente derivante dal tedesco \"Kontrafactur\"), era infatti la tecnica tipica della tradizione poetica europea con cui un testo veniva composto ricalcando melodie preesistenti, soprattutto gradite al pubblico, la cui facilit\u00e0 di memorizzazione consentiva ai cantastorie di comporre \"sirventes\", canti di forte ispirazione politica e morale con cui appoggiavano un signore o un protettore, o con cui l'esecutore narrava le vicende di un paese o di un eroe: fra i maggiori esponenti si ricorda Bertrand de Born. Il contrafactum per\u00f2, diveniva uno strumento che i trovatori adoperavano anche per generi dialogati come la \"tenzone\", il \"partimen\" e la \"cobla\", talora per sottolineare delle virt\u00f9 proprie del personaggio o degli eventi narrati, oppure per averne una rilettura in chiave parodica, grazie all'effetto ottenuto dallo schema musicale. Accadeva sovente che musiche e testi valicassero i confini delle nazioni d'origine, creando a seguito di sostituzioni e sovrapposizioni, una loro trasformazione d'uso.\nAnche nella musica religiosa il contrafactum fece la sua comparsa, precisamente nel XVI secolo a seguito della riforma protestante, servendo all'adattamento di pi\u00f9 testi liturgici per un'identica composizione musicale.\nVari celebri \"contrafacta\" possono essere rintracciati sino ai giorni nostri. Primo fra tutti l'inno nazionale tedesco \"Das Lied der Deutschen\", ricavato nel 1841 da quello che Franz Joseph Haydn scrisse per Francesco I d'Austria. Altri esempi sono i canti popolari e militari del risorgimento, oppure i canti politici riadattati dal fascismo come \"Faccetta nera\" e \"Giovinezza\", ex inno degli universitari italiani. Appartengono al periodo della resistenza, alcuni celebri canti come \"Bella Ciao\" o \"Fischia il vento\", mentre all'estero la tradizione anglosassone con \"Greensleeves\", ci ha restituito una nuova versione con le parole del canto natalizio \"What Child Is This?\""}
{"id": "2124114", "revid": "834", "url": "https://it.wikipedia.org/wiki?curid=2124114", "title": "Antinfiammatori", "text": ""}
{"id": "2124115", "revid": "1442080", "url": "https://it.wikipedia.org/wiki?curid=2124115", "title": "Turnix castanotus", "text": "La quaglia tridattila dorsocastano (Turnix castanotus, Gould 1840) \u00e8 un uccello caradriiforme della famiglia dei Turnicidi.\nSistematica.\n\"Turnix castanotus\" ha una sottospecie:\nDistribuzione e habitat.\nQuesto uccello vive unicamente in Australia: nel \"Top End\" del Territorio del Nord e nella regione di Kimberley nella parte nordoccidentale dell'Australia Occidentale."}
{"id": "2124116", "revid": "212348", "url": "https://it.wikipedia.org/wiki?curid=2124116", "title": "Joseph Cao", "text": "Membro del partito Repubblicano, nel 2008 \u00e8 stato eletto alla Camera dei Rappresentanti nel secondo distretto dello stato della Louisiana, sconfiggendo il democratico William J. Jefferson. \u00c8 la prima persona di origine vietnamita ad essere eletta al Congresso.\nNato a Saigon, ha lasciato il Vietnam del sud nel 1976 per gli Stati Uniti con la madre e le sorelle. Dopo aver studiato fisica ottenendo un bachelor, \u00e8 stato seminarista dai Gesuiti e ha ottenuto una laurea magistrale in filosofia."}
{"id": "2124117", "revid": "1442080", "url": "https://it.wikipedia.org/wiki?curid=2124117", "title": "Turnix everetti", "text": "La quaglia tridattila di Sumba (Turnix everetti, Hartert 1898) \u00e8 un uccello caradriiforme della famiglia dei Turnicidi.\nSistematica.\n\"Turnix everetti\" non ha sottospecie, \u00e8 monotipico.\nDistribuzione e habitat.\nQuesto uccello vive unicamente sull'isola di Sumba in Indonesia."}
{"id": "2124118", "revid": "879070", "url": "https://it.wikipedia.org/wiki?curid=2124118", "title": "Turnix hottentottus", "text": "La quaglia tridattila ottentotta (Turnix hottentottus, Temminck 1815) \u00e8 un uccello caradriiforme della famiglia dei Turnicidi.\nSistematica.\n\"Turnix hottentottus\" ha due sottospecie:\nQuest'ultima viene talvolta elevata al rango di specie con il nome di Quaglia tridattila groppanera (\"Turnix nanus\" Sundevall 1850), che a sua volta possiederebbe tre sottospecie:\nQuando non vengono considerate come due specie distinte, si menziona \"Quaglia tridattila groppanera\" come nome comune della stessa \"Turnix hottentottus\".\nDistribuzione e habitat.\nQuesto uccello vive nell'Africa centro-meridionale, dalla Repubblica Centrafricana fino al Sudafrica."}
{"id": "2124119", "revid": "287204", "url": "https://it.wikipedia.org/wiki?curid=2124119", "title": "Turnix maculosus", "text": "La quaglia tridattila dorsorosso (Turnix maculosus, Temminck 1815) \u00e8 un uccello caradriiforme della famiglia dei Turnicidi.\nSistematica.\n\"Turnix maculosus\" ha 16 sottospecie:\nDistribuzione e habitat.\nQuesto uccello vive in Australia, Indonesia, Filippine, Papua Nuova Guinea, Isole Salomone e Timor Est."}
{"id": "2124120", "revid": "125384808", "url": "https://it.wikipedia.org/wiki?curid=2124120", "title": "Emma Stone", "text": "Nel 2017 ha vinto l'Oscar alla miglior attrice per la sua interpretazione nel film \"La La Land\", mentre nel 2015 e nel 2019 \u00e8 stata candidata all'Oscar alla miglior attrice non protagonista per la sua interpretazione rispettivamente nel film \"Birdman\" e ne \"La favorita\". Acclamata dalla critica per la sua interpretazione nei panni di Mia Dolan nel pluripremiato film musicale \"La La Land\", oltre al premio Oscar ha vinto anche la Coppa Volpi per la migliore interpretazione femminile alla 73\u00aa Mostra del cinema di Venezia, il Golden Globe per la migliore attrice in un film commedia o musicale, lo Screen Actors Guild Award per la migliore attrice cinematografica e il BAFTA alla migliore attrice protagonista.\nBiografia.\nEmily Jean Stone nasce a Scottsdale, in Arizona, figlia di Krista Jean Stone, una casalinga, e di Jeffrey Charles Stone, fondatore e CEO di una societ\u00e0 di appalti generali. Ha un fratello minore, Spencer. Il nonno paterno proveniva da una famiglia svedese che ha convertito il proprio cognome in \"Stone\" quando sono emigrati negli Stati Uniti attraverso Ellis Island. Ha inoltre delle origini tedesche, inglesi, scozzesi ed irlandesi. \nDa bambina aveva le \"coliche del neonato\" e piangeva frequentemente; di conseguenza ha sviluppato noduli e calli sulle corde vocali da piccola. Soffriva di attacchi di panico, che le hanno causato un declino nelle sue capacit\u00e0 sociali. \u00c8 stata sottoposta ad una terapia, ma ha affermato che sono state le sue partecipazioni ad alcuni spettacoli teatrali a curare gli attacchi.\nHa studiato alla \"Sequoya Elementary Schoo\"l e frequentato la \"Cocopah Middle School\", anche se non era una grande amante della scuola. Voleva recitare sin dall'et\u00e0 di quattro anni; inizialmente voleva una carriera negli sketch comici, ma spost\u00f2 la sua attenzione verso il teatro musicale, prendendo lezioni di canto per diversi anni. Ha debuttato come attrice all'et\u00e0 di undici anni, in una produzione teatrale de \"Il vento tra i salici\", interpretando la parte di Otter. L'attrice ha avuto un'istruzione domiciliare per due anni, durante i quali \u00e8 apparsa in sedici diverse produzioni teatrali al \"Valley Youth Theathre\" a Phoenix, tra cui \"La principessa sul pisello\" e \"Le avventure di Alice nel Paese delle Meraviglie\", esibendosi inoltre con una compagnia d'improvvisazione teatrale. In seguito i suoi genitori, la mandarono a delle lezioni private di recitazione con un insegnante che aveva lavorato presso la William Morris Agency.\nHa frequentato lo \"Xavier College Preparatory\", una scuola superiore cattolica femminile, ma abbandon\u00f2 dopo un semestre per diventare un'attrice. Prepar\u00f2 una presentazione con PowerPoint per i suoi genitori, intitolata \"Project Hollywood\", per convincerli a lasciarla trasferire in California e intraprendere la carriera d'attrice. Nel gennaio del 2004, si trasfer\u00ec assieme alla madre in un appartamento a Los Angeles.\nCarriera.\nNel 2004 ha fatto il suo debutto televisivo nel reality show \"The New Partridge Family\", ed \u00e8 in seguito apparsa nella serie \"Lucky Louie\" di Louis C.K., \"Zack e Cody al Grand Hotel\", \"Malcolm\" e nel dramma d'azione \"Drive\", cancellato dopo sette episodi.\nNel 2007 debutta sul grande schermo nella commedia \"Suxbad - Tre menti sopra il pelo\", al fianco di Jonah Hill. Un recensore della rivista The Hollywood Reporter, la defin\u00ec \"attraente\", ritenendo per\u00f2 che il suo ruolo fosse stato scritto male. L'attrice ha definito la sua prima esperienza cinematografica come \"incredibile ma, molto diversa dalle altre esperienza avute in passato\". Il film \u00e8 stato un successo e le \u00e8 valso il Young Hollywood Awards come Exciting New Face.\nNel 2008 prende parte alla commedia \"The Rocker - Il batterista nudo\", interpretando la bassista di una band, ruolo con il quale ha imparato a suonare il basso. Lo stesso anno recita in \"La coniglietta di casa\", diventato un discreto successo al botteghino, ricevendo recensioni generalmente negative, che elogiavano per\u00f2 la sua interpretazione.\nNel 2009 recita al fianco di Matthew McConaughey in \"La rivolta delle ex\", pellicola basata liberamente sul romanzo \"Canto di Natale\" di Charles Dickens, che la vede interpretare un fantasma che perseguita il suo ex fidanzato. Successivamente recita nella commedia horror \"Benvenuti a Zombieland\", al fianco di Woody Harrelson e Jesse Eisenberg. Nel film interpreta una truffatrice sopravvissuta ad un'apocalisse zombie, performance elogiata da un critico della rivista The Daily Telegraph, che l'ha definita come \"un biscotto duro che proietta l'aura d'essere pi\u00f9 saggia dei suo anni\". \u00c8 inoltre co-protagonista nel film \"Paper Man\", commedia drammatica che non convinse la critica.\nNel 2010 presta la sua voce ad un Australian Shepherd nel film \"Sansone\", commedia basata sul fumetto di Brad Anderson. Lo stesso anno arriva la svolta con il ruolo da protagonista nel film \"Easy Girl\", commedia diretta da Will Gluck. Basato in parte sul romanzo storico \"La lettera scarlatta\" di Nathaniel Hawthorne. La pellicola ha ricevuto molte recensioni positive dalla critica e la sua performance \u00e8 stata considerata la risorsa principale. Con questo ruolo si \u00e8 aggiudicata una candidatura ai British Academy Film Awards come miglior stella emergente, ai Golden Globe come miglior attrice in un film commedia o musicale, e vincendo un MTV Movie Awards per la miglior performance comica.\nNell'ottobre del 2010 ha condotto un episodio del \"Saturday Night Live\", definendo l'esperienza come \"la pi\u00f9 grande settimana della sua vita\". Lo ha poi condotto nuovamente nel 2011, ed \u00e8 apparsa in un episodio nel 2014, e nell'episodio speciale dedicato al quarantesimo anniversario del 2015.\nNel 2011 ha avuto una breve apparizione nella commedia \"Amici di letto\", che l'ha riunita con il regista Will Gluck. In seguito ottiene un ruolo nella commedia romantica \"Crazy, Stupid, Love\", al fianco di Steve Carell e Ryan Gosling. Disillusa di essere considerata come il \"sarcastico interesse del ragazzo\", l'attrice ha recitato assieme a Viola Davis nel film drammatico \"The Help\", ambientato negli anni sessanta a Jackson, dove interpreta Eugenia \"Skeeter\" Phelan, un aspirante scrittrice che impara a conoscere la vita delle cameriere afroamericane. Per prepararsi al ruolo, ha imparato a parlare con un accento del sud e si \u00e8 istruita sul movimento per i diritti civili attraverso la letteratura e il cinema. Sia il film che la sua performance hanno ricevuto recensioni molto positive dalla critica.\nNel 2012 veste i panni di Gwen Stacy, l'interesse amoroso di Peter Parker, nel reboot della serie \"Spider-man\" dal titolo \"The Amazing Spider-Man\", diretto da Marc Webb. Al The Vancouver Sun ha dichiarato di non aver mai letto i fumetti sull\"'Uomo ragno\" e che conosceva le gesta del supereroe solamente per i film diretti in precedenza da Sam Raimi. Lo stesso anno doppia un personaggio nel videogioco \"Sleeping Dogs\" che le \u00e8 valso una candidatura agli Spike Video Game Awards come miglior performance femminile.\nNel 2013 presta la sua voce nel film d'animazione \"I Croods\", film che si rivela un ottimo successo commerciale, ricevendo la candidatura come miglior film d'animazione ai Premi Oscar del 2014. \u00c8 apparsa successivamente nel film \"Comic Movie\", e nel film \"Gangster Squad\", un thriller poliziesco ambientato negli anni quaranta a Los Angeles, al fianco nuovamente di Ryan Gosling.\nNel 2014 riprende il ruolo di Gwen Stacy in \"The Amazing Spider-Man 2 - Il potere di Electro\", con una performance ben accolta dalla critica, tanto che un recensore del magazine Empire l'ha elogiata definendola \"come l'Heath Ledger di questa serie, che sta facendo qualcosa d'inaspettato con un personaggio secondario\". Nello stesso anno \u00e8 co-protagonista al fianco di Colin Firth, nella commedia romantica \"Magic in The Moonlight\" di Woody Allen, rivelatosi un modesto successo commerciale. Successivamente appare nella commedia drammatica \"Birdman\" al fianco di Michael Keaton ed Edward Norton, diretta da Alejandro Gonz\u00e1lez I\u00f1\u00e1rritu, in cui interpreta Sam Thomson, la figlia tossicodipendente del protagonista. La pellicola \u00e8 stata fortemente acclamata dalla critica, e la performance dell'attrice \u00e8 ritenuta dalla rete televisiva The Movie Network come una delle sue migliori interpretazioni. Grazie a questo ruolo ha ricevuto numerosi riconoscimenti tra cui una candidatura al Premio Oscar, ai British Academy Film Awards, ai Golden Globe, ai Screen Actors Guild Award, ed ai Critics' Choice Awards, come miglior attrice non protagonista. Da novembre del 2014 sino a febbraio del 2015, ha recitato nel musical revival \"Cabaret\" a Broadway, nei panni di Sally Bowles, definendo quest'esperienza come \"la pi\u00f9 snervante di sempre\".\nNel 2015 lavora nuovamente con Woody Allen, interpretando l'interesse amoroso di Joaquin Phoenix nel film \"Irrational Man\" e successivamente nella pellicola \"Sotto il cielo delle Hawaii\", assieme a Bradley Cooper e diretta da Cameron Crowe. Entrambi i film sono stati dei fallimenti critici e commerciali e i suoi ruoli sono stati stroncati dalla critica. Lo stesso anno \u00e8 protagonista del video musicale del singolo \"Anna\" di Will Butler.\nDurante l'esibizioni nel revival di \"Cabaret\", l'attrice conosce il regista Damien Chazelle, che impressionato dalla sua interpretazione la sceglie come protagonista nella sua commedia musicale \"La La Land\". Il progetto segna la sua terza collaborazione con l'attore Ryan Gosling, che la vede nel ruolo di Mia un'aspirante attrice che vive a Los Angeles. L'attrice ha preso spunto da diverse esperienza della sua vita per interpretare il ruolo ed in preparazione al suo personaggio, ha guardato i film con Fred Astaire e Ginger Rogers. La pellicola \u00e8 stato il film d'apertura alla 73\u00aa Mostra internazionale d'arte cinematografica di Venezia, dove ha ottenuto il plauso della critica e l'attrice si \u00e8 aggiudicata la prestigiosa Coppa volpi per la migliore interpretazione femminile. Grazie a questo ruolo si \u00e8 aggiudicata il Premio Oscar come miglior attrice, il Golden Globe come miglior attrice in un film commedia o musicale, il British Academy Film Awards come miglior attrice protagonista, e lo Screen Actors Guild Award come migliore attrice protagonista cinematografica. Dopo il successo di \"La La Land\", assieme al collega Ryan Gosling, lascia le impronte delle mani e dei piedi al TCL Chinese Theatre.\nNel 2017 interpreta la tennista Billie Jean King nel film biografico \"La battaglia dei sessi\", basata sull'omonimo match tra la King e Bobby Riggs. Per prepararsi al ruolo l'attrice ha conosciuto personalmente la tennista e guardato sue vecchie interviste e filmati. Per questo ruolo ha ottenuto la sua quarta ai candidatura ai Golden Globe, partecipando alla cerimonia con la King. Lo stesso anno il settimanale Time la inserisce nella lista delle cento persone pi\u00f9 influenti nel mondo, e viene inoltre nominata dalla rivista Forbes come l'attrice pi\u00f9 pagata dell'anno, con un guadagno di ventisei milioni di dollari.\nNel 2018 lavora al fianco di Rachel Weisz ed Olivia Colman, nel film \"La favorita\" diretta da Yorgos Lanthimos. Il film \u00e8 stato un grande successo di critica e le \u00e8 valsa la sua terza candidatura al Premio Oscar, la quinta candidatura ai Golden Globe, e la quarta ai British Academy Film Awards. Lo stesso anno \u00e8 produttrice esecutiva e recita per la seconda volta assieme a Jonah Hill nella miniserie \"Maniac\", diretta da Cary Fukanaga. Da grande ammiratrice del regista, l'attrice ha accettato il ruolo senza leggere la sceneggiatura. Judy Berman della rivista Time, \u00e8 rimasta molto colpita dalla crescita dei due attori dopo \"Suxbad\", notando la complessit\u00e0 delle loro interpretazioni. Successivamente appare nel video musicale del singolo \"\"Who Cares\" di Paul McCartney.\nNel 2019 riprende il ruolo di Wichita nel film sequel \"Zombieland - Doppio Colpo\", narra la serie Netflix di documentari \"The Mind, Explained\" e riprestando la sua voce nella pellicola d'animazione \"I Croods 2 - Una nuova era\".\nNel 2021 \u00e8 protagonista del film \"Crudelia\", live-action Disney e prequel del film d'animazione \"La carica dei cento e uno\" del 1961, in cui interpreta la celebre cattiva Cruella de Vil.\nVita privata.\nNel 2010 durante le riprese di \"The Amazing Spider-Man\", ha iniziato a frequentare il suo co-protagonista Andrew Garfield. La relazione \u00e8 stata seguita dei media ed \u00e8 stata oggetto di numerose speculazioni, nonostante la coppia abbia sempre rifiutato di parlarne pubblicamente, i due sono apparsi insieme in diverse occasioni pubbliche. Nel 2014 a New York entrambi hanno incoraggiato i paparazzi a visitare siti web che sensibilizzano riguardo a cause come l'autismo. Nel 2015 si sono lasciati.\nNel 2017 comincia a frequentare Dave McCary, regista e sceneggiatore del \"Saturday Night Live\". Si sono fidanzati ufficialmente nel 2019, sposandosi l'anno seguente. Il 13 marzo 2021 l'attrice ha dato alla luce la loro prima figlia, Louise Jean McCary.\nHa dichiarato di soffrire d'asma, scoprendolo solamente dopo aver avuto difficolt\u00e0 a respirare durante le riprese di \"Easy Girl\". A sua madre venne diagnosticato un cancro al seno, venendo poi curata nel 2008. L'attrice e la madre hanno festeggiato, facendosi tatuare delle zampe di uccello disegnate da Paul McCartney, in riferimento alla canzone \"Black Bird\"\" dei The Beatles, che entrambe adorano. \u00c8 apparsa in una campagna della Revlon, che promuoveva la consapevolezza del cancro al seno, e nel 2011 in un video collaborativo tra \"Star Wars\" e \"Stand Up to Cancer\", che mirava a raccogliere fondi per la ricerca sul cancro.\nNel 2014 ha partecipato all'Ora della Terra, un movimento mondiale per il pianeta organizzato dal WWF. Nel 2015 ha partecipato ad un evento di raccolta fondi a sostegno del \"Motion Picture &amp; Television Fund\", che aiuta le persone nel settore cinematografico e televisivo con risorse limitate o assenti. Nel 2018 ha collaborato con trecento donne a Hollywood, per avviare l'iniziativa Time's Up per proteggere le donne da molestie e discriminazioni.\nFilmografia.\nProduttrice.\nCinema\nDoppiatrici italiane.\nNelle versioni in italiano dei suoi film, Emma Stone \u00e8 stata doppiata da:\nDa doppiatrice \u00e8 sostituita da:"}
{"id": "2124123", "revid": "76963", "url": "https://it.wikipedia.org/wiki?curid=2124123", "title": "Hellraiser", "text": ""}
{"id": "2124125", "revid": "216538", "url": "https://it.wikipedia.org/wiki?curid=2124125", "title": "Uomo Alto", "text": ""}
{"id": "2124126", "revid": "599013", "url": "https://it.wikipedia.org/wiki?curid=2124126", "title": "The Tall Man", "text": ""}
{"id": "2124128", "revid": "216538", "url": "https://it.wikipedia.org/wiki?curid=2124128", "title": "Market", "text": ""}
{"id": "2124133", "revid": "28592", "url": "https://it.wikipedia.org/wiki?curid=2124133", "title": "Yuri Temirkanov", "text": ""}
{"id": "2124136", "revid": "28592", "url": "https://it.wikipedia.org/wiki?curid=2124136", "title": "Popolo iranico", "text": ""}
{"id": "2124138", "revid": "438678", "url": "https://it.wikipedia.org/wiki?curid=2124138", "title": "Il giardino di limoni - Lemon Tree", "text": "Il giardino di limoni - Lemon Tree (, ) \u00e8 un film del 2008 diretto da Eran Riklis.\nIl film racconta la battaglia legale di una donna palestinese in difesa del proprio limoneto e affronta il lungo conflitto israelo-palestinese, descrivendo l'inatteso coinvolgimento della moglie del Ministro della Difesa israeliano.\nSoggetto.\nLo spunto narrativo \u00e8 tratto da una vicenda reale che ha avuto per protagonista il ministro Shaul Mofaz, che ottenne di tagliare il limoneto di Salma Zidane, una agricoltrice cisgiordana, nonostante il ricorso di questi alla Corte Suprema d'Israele.\nTrama.\nIl Ministro della Difesa israeliano Israel Navon decide di costruire la sua nuova dimora proprio sul confine cisgiordano. Le misure di sicurezza obbligano a farne una casa blindata con infissi d'acciaio, recinzioni, telecamere ovunque e torretta d'osservazione armata, ma il limoneto della confinante vedova palestinese Salma Zidane resta un potenziale pericolo prestandosi ad agguati cui le rigogliose piante fornirebbero la necessaria schermatura a potenziali attacchi terroristici.\nCos\u00ec, su precisa indicazione degli organi di sicurezza, lo stesso ministro ordina lo sradicamento dei limoni. La legittima proprietaria, che pure vedrebbe riconoscersi un risarcimento, non pu\u00f2 accettare che le venga tolto l'unico mezzo di sussistenza, il frutteto che ha ereditato dal padre e nel quale lavora da sempre. Cos\u00ec, appoggiata da un giovane e bravo avvocato, indice una battaglia legale che porta fino alla Corte Suprema, nonostante risulti evidente che una povera donna palestinese non potr\u00e0 mai sconfiggere in tribunale lo stato israeliano. Ed infatti dopo i primi gradi di giudizio le viene persino interdetto l'accesso al frutteto con il conseguente deperimento delle piante sotto i suoi occhi impotenti.\nIl caso di Salma Zidane diventa per\u00f2 un caso internazionale e tra le tante coscienze mosse dalla ferma ostinazione della vedova palestinese, c'\u00e8 anche la moglie del ministro, Mira, che assiste coi suoi occhi alle conseguenze concrete dell'arroganza israeliana, impersonata dal suo stesso marito. \nLa Corte Suprema ribadisce il principio che la sicurezza dello stato israeliano ha la priorit\u00e0 sui diritti di chicchessia ma, clamorosamente, fa un piccolo passo indietro rispetto ai giudizi precedenti, sostituendo allo sradicamento la potatura alla base e limitando l'intervento ad un preciso numero di piante.\nLa causa \u00e8 comunque sostanzialmente persa, ma l'impossibile battaglia della tenace donna palestinese non pu\u00f2 dirsi condotta invano. Mentre Salma brucia il giornale che annuncia il fidanzamento del suo avvocato del quale si era invaghita, Mira lascia il marito e la sua bella casa, di fronte alla quale, al posto di uno stupendo giardino di limoni, ora c'\u00e8 un alto muro di cemento."}
{"id": "2124140", "revid": "446353", "url": "https://it.wikipedia.org/wiki?curid=2124140", "title": "Impavido (D 570)", "text": ""}
{"id": "2124141", "revid": "154893", "url": "https://it.wikipedia.org/wiki?curid=2124141", "title": "Dialogo sopra i due Massimi Sistemi", "text": ""}
{"id": "2124142", "revid": "446353", "url": "https://it.wikipedia.org/wiki?curid=2124142", "title": "Intrepido (D 571)", "text": ""}
{"id": "2124143", "revid": "287204", "url": "https://it.wikipedia.org/wiki?curid=2124143", "title": "Temple (Texas)", "text": "Temple \u00e8 un comune (\"city\") degli Stati Uniti d'America della contea di Bell nello Stato del Texas. La popolazione era di 66,102 abitanti al censimento del 2010.\nSituata vicino al capoluogo di contea di Belton, Temple si trova nella regione denominata Texas centrale ed \u00e8 una delle principali citt\u00e0 dell'area metropolitana di Killeen-Temple-Fort Hood. La regione metropolitana ha una popolazione di 450,051 abitanti. Situata fuori della Interstate 35, Temple si trova a nord di Austin e a sud di Waco.\nGeografia fisica.\nSecondo lo United States Census Bureau, la citt\u00e0 ha una superficie totale di 179,8 km\u00b2, dei quali 178,72\u00a0km\u00b2 di territorio e 1,07\u00a0km\u00b2 di acque interne (0,6% del totale).\nStoria.\nLa citt\u00e0 \u00e8 stata fondata nel 1881 come stazione ferroviaria, e cos\u00ec chiamata in onore di Bernard Moor Temple, un ingegnere ferroviario.\nSociet\u00e0.\nEvoluzione demografica.\nSecondo il censimento del 2010, la popolazione era di 66,102 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 68,14% di bianchi, il 16,93% di afroamericani, lo 0,62% di nativi americani, il 2,08% di asiatici, lo 0,14% di oceanici, l'8,75% di altre razze, e il 3,35% di due o pi\u00f9 etnie. Ispanici o latinos di qualunque razza erano il 23,74% della popolazione."}
{"id": "2124144", "revid": "438678", "url": "https://it.wikipedia.org/wiki?curid=2124144", "title": "Hunger (film 2008)", "text": "Hunger \u00e8 un film del 2008 diretto da Steve McQueen, vincitore della Cam\u00e9ra d'or per la miglior opera prima del 61\u00ba Festival di Cannes e dell'European Film Awards per la miglior rivelazione - Prix Fassbinder.\nIl film ricostruisce il trattamento riservato ai prigionieri politici nel carcere di Long Kesh, nell'Irlanda del Nord. Protagonista delle vicende narrate \u00e8 Bobby Sands, esponente della Provisional IRA, che per ottenere il riconoscimento dello status di prigionieri politici per i membri dell'IRA organizz\u00f2 uno sciopero della fame in cui perse la vita. Prima di ricorrere ad esso i detenuti repubblicani avevano adottato anche altri tipi di protesta, come la \"blanket protest\" (cio\u00e8 il rifiuto di indossare l'uniforme carceraria coprendosi solo con delle coperte) e la \"dirty protest\" (rifiuto di radersi, tagliarsi i capelli e di usare i bagni, spargendo i propri escrementi sui muri e rovesciando l'urina nei corridoi).\nNel film vengono inoltre evidenziate la violenza e l'efferatezza con cui le guardie carcerarie malmenarono e torturarono i prigionieri nonch\u00e9 l'incrollabile determinazione e lo spirito di sacrificio del protagonista e degli altri prigionieri, che persero la vita lottando per la causa in cui credevano.\nTrama.\nIl film inizia con l'agente di custodia Raymond Lohan che si prepara per andare al lavoro: controlla la presenza di bombe sotto la sua auto, veste l'uniforme e ignora il cameratismo dei suoi colleghi. Piccoli scorci della sua giornata si susseguono mentre si nota la presenza di tagli e sangue sulle sue nocche.\nDavey Gillian, un nuovo prigioniero attivista dell'IRA, arriva in carcere e viene registrato come \"prigioniero non conforme\" per il suo rifiuto di indossare l'uniforme: viene quindi rinchiuso nudo con solo una coperta come effetto personale. Il suo compagno di cella, Gerry, ha coperto i muri con le sue feci dal pavimento fino al soffitto. I due si presentano e viene quindi mostrata la loro vita all'interno della cella, una routine spezzata dalle visite da parte dei familiari, durante le quali Sands parla ai suoi genitori ed altri detenuti che scambiano messaggi con i propri visitatori attraverso la bocca. La ragazza di Gerry riesce a passargli una radio dopo averla impacchettata e nascosta all'interno della sua vagina.\nViene poi mostrato il regime della prigione, dove i detenuti vengono uno ad uno rimossi dalle celle e forzati con la violenza a farsi tagliare brutalmente barba e capelli, simboli della \"protesta dello sporco\". I prigionieri resistono e Sands sputa sul volto di Lohan, che lo colpisce e, tentando di sferrargli un secondo pugno, manca il bersaglio e colpisce il muro, ferendosi le nocche. Lohan taglia barba e capelli a Sands, le guardie carcerarie lo gettano in una vasca e, anche con l'ausilio di uno spazzolone, gli grattano via la sporcizia dal corpo, prima di trascinarlo nuovamente in cella.\nPi\u00f9 tardi i prigionieri vengono fatti uscire dalle celle per consegnare loro dei vestiti civili di seconda mano, mentre le loro celle vengono ripulite. Tornati nelle celle, ripulite dagli escrementi con delle idropulitrici, dopo un primo scatto d'ira di Sands, tutti i detenuti lacerano i vestiti e distruggono il mobilio di ogni cella. Vengono chiamati molti agenti anti-sommossa che urlano e battono i propri sfollagente sugli scudi per intimorire i carcerati, che vengono fatti uscire dalle celle e picchiati. Lohan e i colleghi controllano ano e bocche dei detenuti per cercare l'eventuale presenza di messaggi, usando lo stesso paio di guanti per ogni prigioniero. Uno degli agenti viene visto piangere solo, in un'altra stanza, mentre i detenuti vengono picchiati.\nIn seguito Lohan fa visita alla madre catatonica alla casa di riposo, cerca di parlarle e le porge delle margherite. Un attimo dopo viene ucciso da un colpo di pistola alla nuca, sparato da un combattente dell'IRA, che lascia la casa di riposo senza che nessuno lo fermi.\nSands incontra Padre Dominic Moran e discute lungamente insieme a lui della moralit\u00e0 dello sciopero della fame, spiegandogli con quanta forza egli creda nella propria causa. Sands racconta di un viaggio nel Donegal durante il quale lui e i suoi amici trovarono in riva al fiume un puledro con una zampa spezzata e prossimo alla morte: nessuno voleva porre finire alla sua sofferenza ma Sands prese l'iniziativa e affog\u00f2 il puledro, finendo nei guai perch\u00e9 venne visto da uno dei preti che accompagnava la gita. Sands \u00e8 per\u00f2 certo di aver fatto la cosa giusta e di aver guadagnato il rispetto di tutti i compagni per essersi preso l'intera colpa del gesto; spiega quindi a Padre Dominic che sa cosa sta facendo e cosa gli accadr\u00e0 e questa consapevolezza lo fortifica nella sua decisione.\nIl resto del film mostra le sofferenze che Sands prova durante lo sciopero della fame, le piaghe sanguinanti su tutto il corpo, l'insufficienza renale, la bassa pressione sanguigna, le ulcere allo stomaco e l'impossibilit\u00e0 di stare in piedi da solo. Negli ultimi giorni un nuovo infermiere sostituisce quello solito e mentre lui si trova in una vasca gli mostra il tatuaggio che ha sulle nocche, che riporta la sigla UDA. Sands cerca di uscire dalla vasca e rimettersi in piedi; ci riesce raccogliendo tutte le forze che gli restano e fissa con aria di sfida il funzionario, che non lo aiuta nel suo sforzo, per poi cadere a terra, sfinito. Viene quindi riaccompagnato alla sua stanza. I suoi genitori saranno al suo fianco negli ultimi giorni di vita.\nIl film si chiude spiegando che Sands, durante lo sciopero, fu eletto membro del Parlamento del Regno Unito per la circoscrizione di Fermanagh e South Tyrone. Nove altri uomini morirono per lo sciopero da lui organizzato, prima che il governo britannico accogliesse le richieste dei detenuti senza riconoscere loro per\u00f2 lo stato di prigionieri politici.\nDistribuzione.\nUscito nel 2008, \"Hunger\" arriva nelle sale italiane nella primavera del 2012 grazie alla BIM dopo il buon successo di \"Shame\"."}
{"id": "2124145", "revid": "339392", "url": "https://it.wikipedia.org/wiki?curid=2124145", "title": "Impetuoso (D 558)", "text": ""}
{"id": "2124146", "revid": "1149807", "url": "https://it.wikipedia.org/wiki?curid=2124146", "title": "Settimo cielo (film 2008)", "text": "Settimo cielo (\"Wolke 9\") \u00e8 un film del 2008 diretto da Andreas Dresen, presentato al 61\u00ba Festival di Cannes nella sezione Un Certain Regard, vincendo il riconoscimento Coup de coeur della giuria.\nTrama.\nIl film racconta la storia di Inge, una signora di circa sessant'anni sposata felicemente da trenta, che conduce un\u2019esistenza tutto sommato tranquilla e nella norma per una donna della sua et\u00e0.\nLa sua vita cambier\u00e0 improvvisamente quando avverr\u00e0 l'incontro con il pi\u00f9 anziano Karl, che la porter\u00e0 a tradire il marito e a instaurare una relazione extraconiugale piena di passione, un sentimento che Inge mai avrebbe pensato, prima di conoscere Karl, di provare ancora in modo cos\u00ec forte e trascinante.\nIn seguito alla separazione e all'abbandono del tetto coniugale di lei, che si stabilisce da Karl, il marito di Inge si uccide.\nCritica.\nNell'occasione della manifestazione francese l'opera ha ricevuto unanimi giudizi di approvazione da parte della critica, che ne ha sottolineato in particolare il sapiente montaggio e lo stile raffinato, quasi iperrealistico, dato dall'eccellente fotografia di Michael Hammon."}
{"id": "2124148", "revid": "339392", "url": "https://it.wikipedia.org/wiki?curid=2124148", "title": "Indomito (D 559)", "text": ""}
{"id": "2124151", "revid": "110157", "url": "https://it.wikipedia.org/wiki?curid=2124151", "title": "Longview (Texas)", "text": "Longview \u00e8 una \"city\" degli Stati Uniti d'America, capoluogo della contea di Gregg dello Stato del Texas. \u00c8 situata nella regione dell'East Texas ed occupa parzialmente il territorio della contea di Harrison.\nSociet\u00e0.\nEvoluzione demografica.\nAl censimento del 2000 la citt\u00e0 contava abitanti, passati a nel 2010."}
{"id": "2124154", "revid": "117732249", "url": "https://it.wikipedia.org/wiki?curid=2124154", "title": "Atanasio l'Atonita", "text": "Biografia.\nNacque a Trebisonda, l'attuale Trabzon in Turchia, con il nome di \"Abraamios\", in una famiglia dell'alta aristocrazia bizantina originaria di Antiochia. Orfano in giovane et\u00e0, venne allevato da una parente della madre, sposa di una delle persone pi\u00f9 importanti della citt\u00e0. Complet\u00f2 i suoi studi a Costantinopoli dove divenne professore. Conobbe e divenne grande amico di Michele Maleinos, egumeno di un monastero situato sul monte Kyminas in Bitinia. L'incontro con il santo monaco fece nascere nel giovane professore la vocazione e si ritir\u00f2 nel monastero retto da Michele, assumendo il nome di Atanasio; nel monastero conobbe Niceforo Foca, futuro imperatore di Bisanzio. \nLa sua vocazione eremitica lo port\u00f2 a isolarsi completamente, portando con s\u00e9 oltre alle vesti solo due libri e il cappuccio da monaco del suo maestro. Si rifugi\u00f2 sul Monte Athos che era gi\u00e0 abitato da molti eremiti. Qui l'amico Niceforo lo ritrov\u00f2 nel 960 e lo convinse a partire per una campagna di guerra contro i Saraceni a Creta. In ricordo della vittoria, Atanasio accett\u00f2 i fondi necessari per costruire una chiesa dedicata alla Santa Vergine a cui fece seguito nel 963 la costruzione del monastero della Grande lavra che ancora oggi ospita i monaci eremiti. La chiesa cambi\u00f2 nome in seguito e venne dedicata al santo che in essa trov\u00f2 sepoltura. Questo monastero incorpor\u00f2 diverse skita. Questo si ottenne in mezzo a molte polemiche sorte tra gli anacoreti della Santa Montagna, per un certo periodo Atanasio abbandon\u00f2 il monte ritirandosi a Cipro. Una visione lo fece tornare sulla Santa Montagna dove divenne egumeno della Grande Lavra e dove compose il \"typikon\" (la regola del cenobio), regola che si rifaceva a santi monaci Teodoro Studita e Basilio Magno. L'imperatore Giovanni I Zimisce, avvertito delle polemiche che accompagnavano il lavoro del nostro, invi\u00f2 l'ispettore Eutimio a controllare quanto avveniva: questi approv\u00f2 la riforma di Atanasio e l'imperatore la ufficializz\u00f2 con una crisobolla nel 971. Confortato e sostenuto dalla corte il santo riprese con gran lena l'opera di costruttore di monasteri, facendosi muratore e carpentiere. \nLa morte lo colse mentre con altri cinque monaci tentava di sollevare l'architrave di una chiesa in costruzione, che rovin\u00f2 sui monaci provocando la morte dei costruttori: era il 5 luglio del 1000."}
{"id": "2124157", "revid": "1543377", "url": "https://it.wikipedia.org/wiki?curid=2124157", "title": "Jackie Shroff", "text": "Si tratta di uno dei pi\u00f9 famosi attori di Bollywood, di ascendenza uigura. \nBiografia.\nSuo padre, Kakubhai Haribhai Shroff, era di etnia gujarati mentre sua madre, Rita Hurinnisa, era di etnia uigura proveniente dal Kazakistan; la famiglia abitava nella zona Teen Batti di Malabar Hill, a Mumbai. Prima di entrare nell'industria cinematografica, Shroff lavorava in una ditta locale, e ha posato come modello in alcune pubblicit\u00e0. Fu uno dei suoi compagni di scuola a soprannominarlo \"Jackie\", nome che il regista e produttore Subhash Ghai ha poi dato ufficialmente a Shroff come nome d'arte quando lo ha fatto recitare nel film \"Hero\". Shroff \u00e8 stato giudice dello show di magia \"India's Magic Star\", andato in onda sul canale \"Star One\" dal 3 luglio al 5 settembre 2010.\nCarriera.\nHa esordito nel 1982 con il film \"Swami Dada\", diretto da Dev Anand. Nel 1983, Subhash Ghai lo ha voluto nel ruolo principale per il film \"Hero\", insieme a Meenakshi Seshadri. Dopo \"Hero\", ha cominciato a interpretare svariati film, tra le altre cose continuando a collaborare con Subhash Ghai, indipendentemente da qualsiasi ruolo che gli venisse offerto. Nel 1986 ha interpretato il film \"Karma\", di grandissimo successo. Ha vinto tre Filmfare Awards: il primo nel 1990 come Miglior Attore Protagonista per l'interpretazione in \"Parinda\"; gli altri due come Miglior Attore non Protagonista nel 1995 con \"\", e l'anno successivo con \"Rangeela\".\nVita privata.\n\u00c8 sposato con Ajesha Dutt con la quale ha avuto due figli: l'attore Tiger Shroff, nato nel 1990, e Krishna, nata nel 1993.\nHa ricevuto un dottorato in arte per il suo contributo in campo cinematografico dalla Invertis University.\nHa una fattoria biologica, dove coltiva piante biologiche, alberi ed erbe. Ha partecipato all'apertura dell'ambiente Jaldhaara Foundation."}
{"id": "2124158", "revid": "1233442", "url": "https://it.wikipedia.org/wiki?curid=2124158", "title": "Bacini &amp; Scali Napoletani", "text": ""}
{"id": "2124163", "revid": "767487", "url": "https://it.wikipedia.org/wiki?curid=2124163", "title": "European Film Awards 1997", "text": "La 10\u00aa edizione della cerimonia di premiazione dei European Film Awards si \u00e8 tenuta il 7 dicembre 1997 all'Hangar 2, presso l'ex aeroporto di Tempelhof di Berlino, Germania e presentata da Tania Bryer.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2124165", "revid": "200568", "url": "https://it.wikipedia.org/wiki?curid=2124165", "title": "Petropavlovsk", "text": ""}
{"id": "2124168", "revid": "1144479", "url": "https://it.wikipedia.org/wiki?curid=2124168", "title": "Sidone", "text": "Sidone () \u00e8 una citt\u00e0 del Libano, di circa 57.800 abitanti (stime 2008), capoluogo del Governatorato del Sud Libano. Si trova a circa 40\u00a0km a sud della capitale libanese Beirut.\nStoria.\nI primi insediamenti urbani nell'area dell'attuale Sidone paiono risalire al quarto millennio avanti Cristo. Come altri insediamenti fenici, la citt\u00e0 si svilupp\u00f2 attorno a un'area portuale ricavata in una rada riparata da un promontorio. Fu nei secoli successivi nota con diversi nomi (in fenicio: , \"\u1e62dn\"; in ebraico \u05e6\u05b4\u05d9\u05d3\u05d5\u05b9\u05df; in egizio \"\u1e0edn\"; in assiro \"\u1e62id\u016bna/u\"; in greco antico \u03a3\u03b9\u03b4\u03ce\u03bd).\nIn parallelo con la vicina citt\u00e0 di Tiro, anche Sidone emerse come centro mercantile a partire dal XIV secolo a.C., e entr\u00f2 nell'orbita egizia sotto la XIX e la XX dinastia, arricchendosi soprattutto grazie alla lavorazione del murice, un mollusco da cui veniva estratto un pigmento di colore porpora utilizzato per la tinteggiatura dei tessuti, e al commercio del legno di cedro (1 Re 5, 29; 1 Cr, 22, 4).\nNel XII secolo a.C. un'armata filistea attacc\u00f2 Sidone, distruggendone la flotta e segnando un temporaneo declino politico ed economico della citt\u00e0 a favore di Tiro. Entrata nella sfera di influenza assira, Sidone fu nuovamente distrutta dal re sargonide Esarhaddon nel 677 (o forse 675) a.C.\nSotto il re achemenide Ciro II (590 a.C.-529 a.C.), Sidone, come le altre citt\u00e0 della costa fenicia, entr\u00f2 a far parte dell'impero persiano, conoscendo il periodo di maggior splendore, anche grazie allo sviluppo dell'industria vetraria, e divenendo capoluogo di una delle satrapie dell'impero.\nDurante il regno del sovrano locale Eshmunazor II venne ampliato il complesso templare dedicato a Eshmun, il nume titolare della citt\u00e0.\nUn nuovo assedio, descritto dallo storico greco Diodoro, avvenne nel 351 a.C. per opera del re Artaserse III (358 a.C.-338 a.C.), il quale intendeva reprimere una ribellione fenicia guidata da Sidone. Distrutta da un rogo, la citt\u00e0 si arrese nel 333 a.C. ad Alessandro Magno senza praticamente opporre alcuna resistenza.\nLa citt\u00e0 godette di una limitata libert\u00e0 e di un certo rinascimento economico e culturale sotto la dinastia seleucide, prima di diventare romana e, in seguito, bizantina.\nNel 551, sotto il regno dell'imperatore Giustiniano I (527-565), Sidone divenne la nuova sede della Scuola di Diritto di Beirut, che contribu\u00ec alla raccolta del materiale giurisprudenziale di diritto romano e all'elaborazione del \"Corpus iuris civilis\".\nLa citt\u00e0 pass\u00f2 sotto il controllo omayyade nel 667.\nNel 1110 Sidone venne assediata dalle armate crociate di Baldovino I, a cui capitol\u00f2 dopo quasi due mesi di resistenza, ma fu ripresa nel 1187 dall'esercito zengide guidato da \u1e62al\u0101\u1e25 al-D\u012bn ibn Ayy\u016bb. La citt\u00e0 pass\u00f2 di mano varie volte in questo periodo: nel 1228, mentre era sede di una signoria feudale del Regno di Gerusalemme, venne edificato il Castello del Mare (\ufed7\ufee0\ufecc\ufe94 \ufe8d\u0644\u0628\u062d\u0631, \"Qal\u02bfat al-ba\u1e25r\" ), sui resti del tempio fenicio dedicato alla divinit\u00e0 Melkart, l\u2019Ercole romano, una fortezza situata su un isolotto dinanzi al porto e collegato alla terraferma da un ponte fortificato di 80 metri, originariamente ligneo. La marche lapidarie di cottimo lasciate dagli scalpellini sul prodotto del lavoro in cava e in cantiere erano un \u00abelemento distintivo...del cantiere [medievale] di marca occidentale, prevalentemente di committenza religiosa\u00bb e attestano che, durante l'occupazione delle Terre d'Oriente, architetti e maestranze edili viaggiarono dall'Europa insieme a monaci, militari e commercianti.\nCon l\u2019accordo del febbraio 1229, il sultano al-K\u0101mil riconsegnava ai cristiani sia Gerusalemme che i distretti minori intorno a Sidone. FedericoII non intervenne significativamente sulle opere di difesa esistenti.\nA partire dal 1254, sotto la direzione di Simone di Montb\u00e9liard e su progetto del re Luigi IX, i Templari iniziarono a ristrutturare il castello di terra (\"Qal\u2018at al-Mu\u2018izz\"'), in vista del passaggio al loro controllo di Sidone, della Cava di Sidon e di Beaufort, avvenuto sei anni pi\u00f9 tardi. Nel 1291, i Mamelucchi riconcquistarono la citt\u00e0, in contemporanea con la presa di Acri e Tiro. Le condizioni della citt\u00e0 si risollevarono dopo la conquista ottomana nel 1516, quando Sidone divent\u00f2 il principale sbocco marittimo di Damasco. Gli ottomani eressero una piccola moschea cupolata (sul corpo settentrionale del castello a mare), mentre i mercati ripresero a fiorie sotto il principe druso Fakhr el-Dine Maan I. Le fortune commerciali di Sidone furono ulteriormente accresciute durante il periodo di Fa\u1e2br al-D\u012bn II della famiglia Ma\u02bfan (1590-1634), che ricopriva la carica di \"m\u00fcltezim\" (esattore fiscale e signore feudale ottomano). Egli stabil\u00ec un regime particolarmente aperto per i mercanti francesi e toscani ed edific\u00f2 il caravanserraglio noto come Khan al-Firanj (\u062e\u0627\u0646 \u0627\u0644\u0641\u0631\u0627\u0646\u062c, \"\u1e2b\u0101n al-Firan\u01e7\", \"Caravanserraglio degli Ifranj\" ), nel classico modello a corte centrale con due ordini di portici.\nNel 1664 la citt\u00e0 divenne capoluogo del nuovo \"eyalet\" di Acri e Sidone, che includeva parte della regione storica della Palestina, la Galilea e gran parte della costa e delle aree montane dell'attuale Libano.\nNel 1775, dopo la fine della Quinta guerra russo-turca e il ritiro delle unit\u00e0 navali russe dal Mar Mediterraneo orientale, la marina ottomana attacc\u00f2 Acri e Sidone per schiacciare la ribellione del notabile locale \u1e0c\u0101hir al-\u02bfUmar. Il nuovo governatore Ahmet Pa\u015fa detto \"al-\u01e7azz\u0101r\" (\"il macellaio\") attu\u00f2 una violenta repressione, sopprimendo i tradizionali privilegi dei mercanti stranieri.\nIl definitivo spostamento degli assi commerciali internazionali verso Beirut avvenne durante il governo del vicer\u00e9 d'Egitto Mehmet Ali Pa\u015fa, che estese il proprio potere sul Levante dal 1832 fino all'intervento militare britannico e austriaco dell'autunno 1840, che ripristin\u00f2 la sovranit\u00e0 ottomana.\nDopo il 1888, Sidone entr\u00f2 a far parte del \"vilayet\" di Beirut. Il 1\u00ba settembre 1920 fu infine accorpata al nuovo mandato francese del Grande Libano, divenendo capoluogo del Governatorato del Sud Libano.\nLo sviluppo economico di Sidone, legato all'agricoltura e al vicino terminal petrolifero di Zahrani, \u00e8 stato fortemente frenato dagli anni della guerra civile libanese, durante i quali la citt\u00e0 \u00e8 stata a lungo contesa tra milizie palestinesi, israeliani, siriani, Hezbollah e Amal.\nLe tormentate vicende di Sidone durante il conflitto sono state trasposte poeticamente nella toccante canzone \"Sid\u00f9n\" di Fabrizio De Andr\u00e9, contenuta nell'album \"Cr\u00eauza de m\u00e4\".\nNel dopoguerra, alcuni progetti di ricostruzione e di recupero del patrimonio architettonico sono stati finanziati dalla Fondazione Hariri (creata dall'ex-primo ministro libanese Raf\u012bq al-\u1e24ar\u012br\u012b, originario della citt\u00e0), come il ripristino del Khan al-Franj, e dalla Fondazione Audi (legata al gruppo bancario libanese Bank Audi), che ha trasformato l'antica \"Corte del sapone\" (\ufea8\ufe8e\ufee5 \u0627\u0644\u0635\u0628\u0648\u0646, \"\u1e2b\u0101n al-\u1e63\u0101b\u016bn\") nel \"Museo del Sapone\", che mostra l'intero processo di produzione artigianale.\nUn avveniristico impianto sportivo \u00e8 stato costruito per ospitare le partite del gruppo C e due quarti di finale della Coppa AFC d'Asia di calcio del 2000.\nLa citt\u00e0 \u00e8 stata oggetto di bombardamenti israeliani nel luglio 2006 durante la Guerra del Libano.\nBibliografia.\nPer i riferimenti bibliografici si rimanda alla voce Libano."}
{"id": "2124169", "revid": "122561459", "url": "https://it.wikipedia.org/wiki?curid=2124169", "title": "Breve ma veridica storia della pittura italiana", "text": "La Breve ma veridica storia della pittura italiana \u00e8 un saggio di Roberto Longhi sulla storia dell'arte italiana. L'opera fa parte delle opere giovanili dello studioso, ma riveste una grande importanza nel panorama storico-critico dell'arte europea per le nuove idee che vi si trovano pubblicate, che si ritrovano negli scritti successivi di Longhi e influenzarono tutta la critica successiva.\nStoria.\nL'opera nacque come compendio per gli studenti maturandi nel 1914 dei licei romani Tasso e Visconti, dove Longhi, laureato a Torino due anni prima, aveva ottenuto la cattedra.\nL'opera venne pubblicata la prima volta nel 1961 nel primo volume degli \"Scritti giovanili\" e poi riproposta da Sansoni a s\u00e9 stante. L'autore reca sul frontespizio del manoscritto originale le date 15 giugno-4 luglio 1914.\nIl merito pi\u00f9 importante della \"Breve storia\" \u00e8 quello di tracciare, dai mosaici dell'arte ravennate a C\u00e9zanne, nuovi percorsi di lettura attraverso alcuni grandi registri stilistici, legati essenzialmente alla prospettiva, al linearismo, alla plasticit\u00e0 e ai rispettivi ibridi, che permettevano di unire la \"linea floreale\" da Simone Martini all'arte giapponese, la plasticit\u00e0 di Giotto, Masaccio e Michelangelo, il colorismo dei mosaici di San Vitale e dei pittori veneziani.\nStruttura.\nL'opera \u00e8 divisa in due parti: la prima, intitolata \"Idee\", dove sono indicati nuovi metodi per lo studio dello stile degli artisti; la seconda \"Storia\", che analizza la storia dell'arte italiana alla luce della metodologia indicata nella prima parte.\nIdee.\nPittura.\nLa prima parte dell'opera individua \"gli stili pittorici capitali\", attraverso i quali si possa avere una maggior comprensione delle opere e del loro valore. Per la pittura individua sei stili:\nQuesti elementi hanno una funzione di orientamento e sfatarono il mito dell'opera \"ben disegnata, ben colorita, ben chiaroscurata e molt'altro, insieme\", rivelando come l'eccellenza in alcuni singoli elementi fosse sufficiente per avere un'opera perfetta e come anzi talvolta la commistione di pi\u00f9 elementi di contrasto formale vanificasse la bravura dell'artista.\nScultura.\nPer la scultura Longhi fa una trattazione pi\u00f9 breve, legata a quanto detto sulla pittura. Innanzitutto ribadisce la valenza del colore, anche per la scultura. Esso non ha la funzione di contraffare la realt\u00e0, ma di accentuare con la stesura di pochi toni il valore della masse scultoree. Altrimenti si deve comunque tenere in considerazione il materiale della scultura che crea \"il tessuto anatomico sostanziale\". \nUn anello di congiunzione tra pittura e scultura \u00e8 il bassorilievo. Nei bassorilievi ci possono essere i valori linearistici della linea funzionale o floreale. Esempio di linea funzionale \u00e8 l'altare del Santo di Padova scolpito da Donatello; esempio di linea floreale sono i rilievi del tempio Malatestiano e dell'oratorio di San Bernardino a Perugia di Agostino di Duccio. \nNell'altorilievo emerge pi\u00f9 una dimensione plastica o architettonica (quest'ultima assimilabile allo stile prospettivo in pittura). Per il primo caso porta come esempio la \"Battaglia dei Centauri\" di Michelangelo, per il secondo la losanga del \"Sacramento della Messa\" dal Campanile di Giotto. \nNella scultorea a tutto tondo la linea si pu\u00f2 percepire solo davanti a uno sfondo neutro, che possa evidenziare un profilo elegante e vibratile. La tendenza plastica \u00e8 ovviamente pi\u00f9 rilevante che in pittura e crea effetti di fisicit\u00e0 suprema, come nelle opere di Donatello o di Michelangelo, che pu\u00f2 anche portare a un quasi-realismo. Un'impostazione pi\u00f9 statica che invece squadra il soggetto in piani scultorei impersonali e ben definiti si definisce invece \"architettonica\". Ci\u00f2 si percepisce nelle opere dove ancora si avverte la traccia della forma del blocco di pietra dal quale sono state cavate, come nei non-finiti di Michelangelo o nello \"Schiavo morente\" del Louvre, o nelle opere di scultura egizia, in quelle di Arnolfo di Cambio, Antonio Rizzo, Francesco Laurana.\nArchitettura.\nCome per la scultura, Longhi indicava come di maggior valore le forme pi\u00f9 semplici, statiche e regolari. Per l'architettura egli suggerisce di astrarre nella mente l'idea dell'edificio, senza soffermarsi troppo nelle molteplici percezioni possibili. Come tendenze essenziali indica quella \"statica\" (o di volume) e quella dinamica (plastica e lineare), che a volte si compenetrano. Nel primo caso domina una sensazione di massa e di peso, con forme regolari (come le Piramidi) e con la sensazione di ciascun blocco che regge quello superiore (sistema trilitico). \nNel caso dell'architettura \"dinamica\" invece si ha la sensazione che l'equilibrio sia dato da tutti gli elementi che si sorreggono a vicenda, con un generale senso di spazialit\u00e0 e di vuoto."}
{"id": "2124171", "revid": "247933", "url": "https://it.wikipedia.org/wiki?curid=2124171", "title": "Greater New York", "text": ""}
{"id": "2124172", "revid": "773636", "url": "https://it.wikipedia.org/wiki?curid=2124172", "title": "Vyborgskij rajon", "text": ", indica"}
{"id": "2124174", "revid": "984922", "url": "https://it.wikipedia.org/wiki?curid=2124174", "title": "Smita Jaykar", "text": "Il suo nome viene trascritto a volte come Smita Jaikar o Smita Jayakar.\n\u00c8 nota a Bollywood per i ruoli da madre, che le sono stati affidati spesso."}
{"id": "2124175", "revid": "474175", "url": "https://it.wikipedia.org/wiki?curid=2124175", "title": "Stadio Malvinas Argentinas", "text": "Lo stadio Malvinas Argentinas \u00e8 un impianto calcistico di Mendoza, in Argentina, all'interno del Parque General San Mart\u00edn e ai piedi del Cerro de la Gloria.\n\u00c8 la sede delle principali partite casalinghe del Godoy Cruz, da quando la squadra \u00e8 salita in Primera Division. In alternativa, il club utilizza il pi\u00f9 piccolo Stadio \"Feliciano Gambarte\".\nNel 1978 ha ospitato sei partite della Coppa del Mondo (nella prima fase, le tre partite del Gruppo 4 disputate dai Paesi Bassi e, nella seconda fase, le tre partite del Gruppo B che non vedevano in campo l'Argentina) e nel 2011 ha ospitato alcune partite della Copa Am\u00e9rica, fra cui la semifinale fra Paraguay e Venezuela"}
{"id": "2124186", "revid": "767487", "url": "https://it.wikipedia.org/wiki?curid=2124186", "title": "Solarizzazione (agricoltura)", "text": "La solarizzazione, in agricoltura, \u00e8 una tecnica di geodisinfestazione sostenibile, di basso impatto economico ed ambientale in colture con una bassa impronta geografica (&lt; 1 ha), facilmente applicabile durante la stagione estiva. \nSul terreno liberato da tutti i residui della coltura precedente, lavorato e irrigato, si stende un film di plastica facendolo aderire bene e interrandone i bordi. Si lascia per almeno 30-40 giorni sottoposto all'azione dei raggi del sole. Le alte temperature sviluppate nei primi strati del terreno hanno un'azione di sterilizzazione o di pastorizzazione, abbattendo entro certi limiti la carica microbica fitopatogena. \nAl termine di questo periodo si pu\u00f2 praticare la coltivazione eseguendo solo lavori superficiali."}
{"id": "2124187", "revid": "287204", "url": "https://it.wikipedia.org/wiki?curid=2124187", "title": "Bryan (Texas)", "text": "Bryan \u00e8 un comune (\"city\") degli Stati Uniti d'America e capoluogo della contea di Brazos nello Stato del Texas. La popolazione era di 76.201 abitanti al censimento del 2010. Si trova nel cuore della valle del Brazos (sud-est del Texas centrale). Confina con la citt\u00e0 di College Station, che si trova a sud. Insieme formano l'area metropolitana di Bryan-College Station, che possiede una popolazione di oltre 250.000 abitanti.\nGeografia fisica.\nBryan \u00e8 situata a (30.665547, \u221296.366745).\nSecondo lo United States Census Bureau, la citt\u00e0 ha una superficie totale di 115,25 km\u00b2, dei quali 115,03\u00a0km\u00b2 di territorio e 0,23\u00a0km\u00b2 di acque interne (0,2% del totale).\nLa citt\u00e0 si trova in una posizione centrale, approssimativamente equidistante da tre delle dieci citt\u00e0 pi\u00f9 grandi degli Stati Uniti. Si trova a nord-ovest di Houston, a nord-est di San Antonio e a sud di Dallas. Si trova ad est di Austin, la capitale statale.\nStoria.\nL'area intorno al futuro sito di Bryan venne colonizzato da membri della colonia di Stephen F. Austin negli anni 1820 e 1830. La terra per il sito fu dunque offerta nel 1859 alla Houston and Texas Central Railway da un nipote di Austin, William Joel Bryan.\nSociet\u00e0.\nEvoluzione demografica.\nSecondo il censimento del 2010, la popolazione era di 76.201 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 64,22% di bianchi, il 18,04% di afroamericani, lo 0,55% di nativi americani, l'1,72% di asiatici, lo 0,07% di oceanici, il 12,82% di altre razze, e il 2,57% di due o pi\u00f9 etnie. Ispanici o latinos di qualunque razza erano il 36,24% della popolazione."}
{"id": "2124188", "revid": "767487", "url": "https://it.wikipedia.org/wiki?curid=2124188", "title": "Vyborgskij rajon (Oblast' di Leningrado)", "text": "Il Vyborgskij rajon () \u00e8 un rajon dell'Oblast' di Leningrado, nella Russia europea occidentale; il capoluogo \u00e8 la citt\u00e0 di Vyborg."}
{"id": "2124193", "revid": "767487", "url": "https://it.wikipedia.org/wiki?curid=2124193", "title": "European Film Awards 1998", "text": "La 11\u00aa edizione della cerimonia di premiazione dei European Film Awards si \u00e8 tenuta il 4 dicembre 1998 al Old Vic Theatre di Londra, Regno Unito e presentata da Carole Bouquet e Mel Smith.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2124195", "revid": "33689", "url": "https://it.wikipedia.org/wiki?curid=2124195", "title": "Mel Bernstein", "text": ""}
{"id": "2124196", "revid": "633073", "url": "https://it.wikipedia.org/wiki?curid=2124196", "title": "Viverrinae", "text": ""}
{"id": "2124199", "revid": "767487", "url": "https://it.wikipedia.org/wiki?curid=2124199", "title": "Piney Woods", "text": "Piney Woods \u00e8 ecoregione terrestre degli Stati Uniti meridionali che copre una superficie di 140.900\u00a0km\u00b2, compresa tra l'East Texas, Arkansas meridionale, la Louisiana occidentale e Oklahoma meridionale. L'ecoregione \u00e8 dominata dalle foreste di conifere, e presenta diverse specie di pino, compreso il \"Pinus palustris\", il \"Pinus echinata\", il \"Pinus taesa\", cos\u00ec come diverse essenze vegetali dai legni duri, tra cui quelle del genere \"Carya\" e \"Quercus\". Il World Wide Fund for Nature (WWF) ritiene che la Piney Woods sia una delle ecoregioni in pericolo critico negli Stati Uniti."}
{"id": "2124201", "revid": "767487", "url": "https://it.wikipedia.org/wiki?curid=2124201", "title": "This Morn' Omina", "text": "I This Morn' Omina sono un gruppo musicale sperimentale proveniente da Roeselare, in Belgio. Il suo fondatore Mika Goedrijk, partecip\u00f2 attivamente anche in altri progetti come i Pow[d]er Pussy, Nebula-H, Andraculoid and Project Arctic.\nIl loro sound \u00e8 stato definito come \"ritual trance\", \"tribal industrial\" o power noise.\nStoria dei This Morn' Omina.\nIl gruppo fu fondato nel 1996 da Mika Goedrijk, nella piccola cittadina belga di Roeselare\nTra il 1996 auto-produsse su marchio Afterfurcht tre nastri intitolati \"The Future Has Taken Root In The Present\" (Afterfurcht, 1996), \"Terra Tramuit et Quievit\" (Afterfurcht, 1997), \"Decline and Fall of Empires\" (Afterfurcht, 1997), prima di arrivare al primo album pubblicato dalla italiana Old Europa Cafe dal titolo \"Nezeru Enti Sebauem Neterxertet (Hegira Trilogy part 1)\".\nDiscografia.\nVinile.\nTutti i loro vinile furono pubblicati in edizione limitata a 399 copie."}
{"id": "2124203", "revid": "767487", "url": "https://it.wikipedia.org/wiki?curid=2124203", "title": "Ananya Khare", "text": "Ha recitato prevalentemente in ruoli da non protagonista a Bollywood."}
{"id": "2124206", "revid": "287204", "url": "https://it.wikipedia.org/wiki?curid=2124206", "title": "Shinkansen Fastech 360", "text": "Lo Shinkansen Fastech 360 era un elettrotreno sperimentale per linee veloci giapponesi (Shinkansen), attualmente in fase di studio per conto della compagnia JR East. \nCaratteristiche.\nIl nome \u00e8 un portmanteau tra le parole inglesi Fast (veloce) e Technology (Tecnologia), 360 indica la velocit\u00e0 espressa in km/h che i progettisti pensano possa utilizzare nei servizi commerciali di linea. I test condotti sul prototipo sono stati fondamentali per lo sviluppo e la costruzione degli Shinkansen Serie E5 e Serie E6, gli E5 sono entrati in servizio a marzo 2011 mentre per gli E6 nel 2013 operando ad una velocit\u00e0 di 320\u00a0km/h.\nI treni Fastech 360 sono equipaggiati con un aerofreno di emergenza. A causa di questi aerofreni il loro aspetto \u00e8 simile alle orecchie di un gatto e per questo vengono chiamati con il soprannome , che letteralmente significa \"Shinkansen dalle orecchie di gatto\".\nCome per la serie 500, lo studio del design aerodinamico del Fastech 360S (serie E954) \u00e8 stato affidato all'istituto tedesco Neumeister Industrial Design.\nModelli.\nEsistono 2 modelli:"}
{"id": "2124208", "revid": "729019", "url": "https://it.wikipedia.org/wiki?curid=2124208", "title": "Il romanzo di un giovane povero (miniserie televisiva)", "text": "Il romanzo di un giovane povero \u00e8 uno sceneggiato televisivo in quattro puntate da un'ora e mezza ciascuna, trasmesso da sabato 27 aprile 1957 al 18 maggio dal Programma Nazionale RAI.\nTratto dal romanzo omonimo di Octave Feuillet, era diretto da Silverio Blasi su adattamento di Carlo Maria Pensa.\nSul medesimo tema sono stati girati diversi altri film.\nCome ricorda l\"'Enciclopedia della televisione\", lo sceneggiato consent\u00ec di riscoprire un'opera letteraria di un autore tutto sommato poco conosciuto e fece scalpore anche per il bacio appassionato scambiato in una scena tra i protagonisti Massimo e Margherita - impersonati da Paolo Carlini e Lea Padovani - che costituisce \"il vero primo bacio del piccolo schermo\".\nCarlini godeva gi\u00e0 a quel tempo di vasta notoriet\u00e0 e proprio nel 1957 era stato premiato con il \"Microfono d'argento\" come attore televisivo pi\u00f9 popolare."}
{"id": "2124209", "revid": "28592", "url": "https://it.wikipedia.org/wiki?curid=2124209", "title": "Rajony", "text": ""}
{"id": "2124210", "revid": "119982", "url": "https://it.wikipedia.org/wiki?curid=2124210", "title": "Fastech 360", "text": ""}
{"id": "2124218", "revid": "729019", "url": "https://it.wikipedia.org/wiki?curid=2124218", "title": "Gai Mattiolo", "text": "Biografia.\nAiutato economicamente dal padre, che gli presta 50 milioni di lire, Gai Mattiolo ad appena 19 anni apre una boutique al centro di Roma e la caratteristica principale delle sue creazioni sono i bottoni, realizzati in materiali preziosi, e spesso piccole sculture.\nIl successo del lavoro di Mattiolo, gli permette di aprire numerose filiali in vari paesi, e di allargare le proprie collezioni con i marchi \"Gai Mattiolo Maglia\", \"Schoking Gai\", \"Gai Mattiolo Tessuti Couture\" e \"Gai Mattiolo Royale\" che nel 1994 ottiene un considerevole successo sulle passerelle di Milano e Parigi.\nIl 23 dicembre del 1996 Gai Mattiolo ha l'onore di consegnare in regalo a papa Giovanni Paolo II quattro casule per celebrare la messa: Papa Wojtyla riceve lo stilista in udienza privata ed accetta il dono. Le preziose casule firmate Gai Mattiolo sono le prime create da uno stilista per un Papa e conservate al Vaticano.\nNel gennaio 1997, in occasione del passaggio di Hong Kong dalla Gran Bretagna alla Cina, viene organizzata una sfilata dedicata all'Oriente. In quell'occasione, Gai Mattiolo chiede a Diana Ross (con un ingaggio record di 90 milioni di lire) di sfilare per lui, indossando un kimono nero di strass e pizzo. Lo stilista giustifica la sua scelta dicendo \"Ho visto Diana su \"Vogue\" e me ne sono innamorato; inoltre, volevo un personaggio che fosse un mito per l'occidente e lei lo \u00e8, in quanto \u00e8 famosa come la Coca Cola\".\nNel 2000 inventa lo stile, ed il neologismo, \"pr\u00eat-\u00e0-couture\", sintesi fra il lusso dell'alta moda e l'industria artigianale. Nello stesso periodo realizza quattro casule per Papa Giovanni Paolo II. Gai Mattiolo diventa anche lo stilista ufficiale della celebre conduttrice televisiva Raffaella Carr\u00e0, oltre che di Valeria Marini e Ivana Trump, mentre le sue campagne pubblicitarie vengono firmate da David LaChapelle.\nMolte dive straniere come Sharon Stone, Halle Berry, Mariah Carey, Cher, Susan Sarandon scelgono le sue creazioni per partecipare agli eventi mondani.\nNel dicembre 2008, Gai Mattiolo \u00e8 stato arrestato con l'accusa di bancarotta fraudolenta per pi\u00f9 di un milione e mezzo di euro, sottratti dalla societ\u00e0 italiana per essere trasferiti in una societ\u00e0 di Lussemburgo, la \"Gai Mattiolo Holding\", oltre che aver sottratto i proventi dei diritti delle ultime campagne pubblicitarie per un totale di circa 350.000 euro.\nIl 27 aprile 2015 Gai Mattiolo viene prosciolto dal Tribunale dall'accusa di bancarotta e da ogni altra accusa con formula piena. Dopo 7 anni di processo la X sezione del tribunale penale di Roma lo assolve con formula piena \u00abperch\u00e9 il fatto non sussiste\u00bb."}
{"id": "2124222", "revid": "400694", "url": "https://it.wikipedia.org/wiki?curid=2124222", "title": "Raima Sen", "text": "Biografia.\nAppartiene ad una delle famiglie pi\u00f9 importanti di Tollywood: infatti, \u00e8 la figlia di Moon Moon Sen e la nipote della leggendaria Suchitra Sen.\nAnche la sorella, Riya Sen \u00e8 un'attrice."}
{"id": "2124227", "revid": "1745361", "url": "https://it.wikipedia.org/wiki?curid=2124227", "title": "Barong tagalog", "text": "Il barong Tagalog (o semplicemente barong) \u00e8 un indumento elegante tradizionale delle Filippine.\nSi tratta di una sorta di camicia leggera e ricamata, da indossare al di fuori dei pantaloni, e al di sopra di una maglietta interna. \u00c8 un tipico capo da matrimonio o da cerimonia per gli uomini, ma spesso anche per le donne, nelle Filippine. La parola \"barong tagalog\", letteralmente vuol dire \"abito che \u00e8 tagalog\" o \"tagalog abito\" (specificatamente la parola esatta \u00e8 \"baro na Tagalog\") in lingua filippina.\nIl barong fu reso popolare come abito formale dal presidente delle Filippine Ramon Magsaysay, che lo indoss\u00f2 in quasi tutti gli eventi ufficiali, inclusa la propria investitura a presidente. Il barong \u00e8 stato ufficialmente riconosciuto come costume nazionale da un decreto del presidente Ferdinand Marcos nel 1975.\n\u00c8 incerto se il barong sia una variante locale o un precursore della guayabera, una camicia diffusa nell'America Latina. Chi sostiene che il barong sia precursore della guayabera asserisce che la guayabera era originariamente chiamata \"filipina\" durante il periodo in cui i galeoni spagnoli percorrevano la rotta commerciale tra Manila e il Messico."}
{"id": "2124232", "revid": "124164264", "url": "https://it.wikipedia.org/wiki?curid=2124232", "title": "MYmovies.it", "text": "MYmovies.it \u00e8 un sito web e database italiano online di informazione cinematografica, edito da Mo-Net S.r.l., societ\u00e0 sotto la direzione e coordinamento di GEDI Gruppo Editoriale S.p.A.\nStoria.\nVenne fondato a Firenze nel 2000 da Gianluca Guzzo insieme a Luciano Belli e Mario Mancini. Esord\u00ec online in occasione della 57\u00aa edizione della Mostra Internazionale d'Arte Cinematografica di Venezia con l'obiettivo di costruire una biblioteca del cinema su Internet. Divenne poi il primo sito in Italia di cinema per utenti unici e la pi\u00f9 grande risorsa online sul cinema in lingua italiana.\nAl gennaio 2018 MYmovies.it contava oltre 500.000 utenti unici giornalieri, 100.000 schede di film dal 1895 in poi e oltre 600.000 recensioni e commenti dei lettori. La programmazione include 3.500 sale cinematografiche.\nNel febbraio 2010 MYmovies.it lancia la propria piattaforma streaming MYMOVIESLIVE che permette la visione di un film online (l'utente per vedere il film dovr\u00e0 prima prenotare un posto e poi accedere alla visione a un orario preciso, in compagnia virtuale di altri spettatori online).\nNel 2014 MYmovies.it debutta nella distribuzione cinematografica con il documentario \"Altman\" di Ron Mann, selezionato alla 71\u00aa Mostra internazionale d'arte cinematografica di Venezia nella sezione Venezia Classici.\nL'esordio nella produzione arriva, invece, nel 2015 con il documentario \"Louisiana \u2013 The Other Side\" di Roberto Minervini, prodotto in partecipazione con MYmovies.it e selezionato alla 68\u00aa edizione del Festival di Cannes nella sezione Un Certain Regards.\nCon Newton-Compton pubblica dal 2009 \"\"Il Farinotti Dizionario di tutti i film\" e con Zanichelli \"Il Morandini-MYmovies.it Dizionario del film di fantascienza e di animazione\"\". MYmovies.it \u00e8 inoltre content provider di informazione cinematografica per Editori e Player Internet come La Repubblica, ANSA, Yahoo!, Sky, Corriere della Sera.\nA febbraio 2013 il sito \u00e8 stato acquisito per il 51% dal Gruppo Editoriale l'Espresso, oggi GEDI Gruppo Editoriale S.p.A che dal 2016 \u00e8 passato al controllo dell'83% di MYmovies.it. Gianluca Guzzo, cofondatore e amministratore delegato della societ\u00e0, detiene il restante 17%.\nServizi.\nMYmovies Live.\nMYmovies Live \u00e8 la piattaforma streaming in abbonamento di MYmovies.it, che offre l'accesso a una library di film indipendenti e di qualit\u00e0, spesso in anticipo sulle uscite cinematografiche. Debutta nel 2009 con il film \"La bocca del lupo\" di Pietro Marcello\":\" per la prima volta un film veniva reso disponibile su Internet prima che al cinema.\nOggi l'offerta streaming di MYMOVIESLIVE \u00e8 caratterizzata da una selezione di film con importanti riconoscimenti ai maggiori Festival Internazionali, anteprime web delle migliori release cinematografiche e home video, impreziosite da una proposta di grandi classici della storia del cinema.\nIn collaborazione con le maggiori societ\u00e0 italiane di distribuzione e i pi\u00f9 importanti Festival di cinema, la piattaforma MYmovies Live \u00e8 un punto di riferimento per la diffusione digitale del cinema indipendente e di qualit\u00e0. Dal 2013, grazie alla collaborazione con la Mostra Internazionale d\u2019Arte Cinematografica di Venezia, i film delle sezioni Orizzonti e Biennale College vengono presentati nella Sala Web di MYmovies Live in contemporanea con le proiezioni ufficiali al lido.\nTrovastreaming.\nNel 2016 MYmovies.it lancia un nuovo servizio dedicato allo streaming e al digital download: il primo motore di ricerca in Italia di film disponibili per il noleggio e l'acquisto nei formati SD (\"Standard Definition\") e HD (\"High Definition\"). Trovastreaming \u00e8 uno strumento di orientamento per favorire la ricerca legale dell'audiovisivo sulle maggiori piattaforme digitali operanti sul mercato italiano. Salgono a bordo fin da subito TIMvision, iTunes, Google Play, Rakuten TV, Chili, Infinity e RaiPlay.\nGi\u00e0 dal 2015, invece, in occasione del debutto in Italia di Netflix, MYmovies.it sviluppa in collaborazione con la pi\u00f9 grande piattaforma streaming del mondo, una sezione dedicata alle migliori serie TV, film, documentari e produzioni originali Netflix.\nVideo recensioni.\nCon l'esigenza di raggiungere il proprio pubblico anche attraverso l'immagine in movimento, MYmovies.it lancia nel maggio 2017 la sua prima video recensione. Ideato da Gianluca Guzzo e realizzato in collaborazione con Repubblica.it, il \"format\" si distingue per un \"concept\" originale e accattivante, che coniuga la scrittura dei critici di MYmovies.it, con il volto di alcuni tra i pi\u00f9 promettenti interpreti del cinema italiano.\nCreato principalmente con l'obiettivo di valorizzare le opere cinematografiche, il nuovo progetto sulle video recensioni posiziona MYmovies.it anche come interlocutore privilegiato per la promozione di giovani talenti."}
{"id": "2124233", "revid": "761306", "url": "https://it.wikipedia.org/wiki?curid=2124233", "title": "MyMovies.it", "text": ""}
{"id": "2124234", "revid": "56818", "url": "https://it.wikipedia.org/wiki?curid=2124234", "title": "Yacuza", "text": ""}
{"id": "2124235", "revid": "11959", "url": "https://it.wikipedia.org/wiki?curid=2124235", "title": "Mustafa Barghuti", "text": ""}
{"id": "2124237", "revid": "212348", "url": "https://it.wikipedia.org/wiki?curid=2124237", "title": "Cardinal Richelieu", "text": ""}
{"id": "2124238", "revid": "767487", "url": "https://it.wikipedia.org/wiki?curid=2124238", "title": "Dingus, quello sporco individuo", "text": "Dingus, quello sporco individuo (\"Dirty Dingus Magee\") \u00e8 una commedia western del 1970, tratta dal romanzo \"The Ballad of Dingus Magee\" di David Markson, con Frank Sinatra nella parte del fuorilegge Dingus e George Kennedy in quella dello sceriffo che tenta di catturarlo."}
{"id": "2124240", "revid": "7", "url": "https://it.wikipedia.org/wiki?curid=2124240", "title": "Addio giovinezza", "text": ""}
{"id": "2124244", "revid": "1318658", "url": "https://it.wikipedia.org/wiki?curid=2124244", "title": "Palazzo Giorgio Spinola", "text": "Il palazzo Giorgio Spinola \u00e8 un edificio sito in salita di Santa Caterina al civico 4 a Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria e descrizione.\nCompare nel rollo del 1588 a nome degli eredi di Gio Batta Spinola, mentre in seguito passa ad Agostino Ayrolo. Situato nella contrada degli Spinola di Luccoli, accanto all'antico convento di Santa Caterina (fondato dalle Clarisse nel 1228), il palazzo parrebbe essere appena anteriore alla prima iscrizione.\nLa scala loggiata che si svolge attorno al cortile interno con fontana (oggi coperto in vetrocemento) conduce a un'ampia area verso villetta Dinegro.\nAncora un documento evidente di quanto fosse difficile \"fabbrica in costa\" via via che si alzavano fabbriche sul lato a monte, come era avvenuto nei palazzi a nord di Strada Nuova opportunamente tracciata in quota.\nNel 1798 appartiene ancora alla famiglia Ayrolo che lo rinnova, sostituendo il portale esterno in marmo, aggiornando i particolari dell'atrio, aggiungendo le ringhiere alle finestre e decorando i salotti. Qui visse il Doge Giovanni Battista Ayroli (1783-85).\nNel XIX secolo passa ai Franzoni, anteriormente al 1818, e infine alla famiglia Tedeschi. Una recente manutenzione ha ripristinato la decorazione a quadrature delle facciate prospicienti salita di Santa Caterina e salita Di Negro."}
{"id": "2124246", "revid": "741067", "url": "https://it.wikipedia.org/wiki?curid=2124246", "title": "Franco Graziosi", "text": "Biografia.\nDopo il diploma d'attore all'Accademia nazionale d'arte drammatica, conseguito nel 1953, inizia la sua carriera teatrale nella compagnia del Piccolo Teatro di Milano, dove partecipa, nei quattro decenni successivi, a circa cinquanta spettacoli, la maggior parte dei quali sotto la direzione di Giorgio Strehler. Oltre alla sua attivit\u00e0 in seno al teatro stabile milanese, ha lavorato in compagnie private, venendo diretto, tra gli altri, da Orazio Costa, Luigi Squarzina, Luca Ronconi, Diego Fabbri, Giorgio Albertazzi, Vittorio Gassman, Mario Missiroli.\nAl cinema ha preso parte a film come \"Uomini contro\" di Francesco Rosi, \"Gi\u00f9 la testa\" di Sergio Leone e \"La grande bellezza\" di Paolo Sorrentino, quest'ultimo vincitore del Premio Oscar 2014 come miglior film straniero. L'attore, che ha sposato l'8 settembre 1960 Esperia Pieralisi, sorella di Virna Lisi da cui ha avuto due figli, ha partecipato tra il 1956 e il 1980 a numerosi sceneggiati televisivi e radiofonici."}
{"id": "2124254", "revid": "48344", "url": "https://it.wikipedia.org/wiki?curid=2124254", "title": "Francis Toye", "text": ""}
{"id": "2124258", "revid": "3115", "url": "https://it.wikipedia.org/wiki?curid=2124258", "title": "Oak Park, Illinois", "text": ""}
{"id": "2124262", "revid": "36426", "url": "https://it.wikipedia.org/wiki?curid=2124262", "title": "Tomba dei Boschetti", "text": ""}
{"id": "2124264", "revid": "1005847", "url": "https://it.wikipedia.org/wiki?curid=2124264", "title": "Marwan Barghuthi", "text": "\u00c8 considerato come uno dei leader della prima e seconda intifada. Barghouti ha inizialmente supportato il processo di pace israelo-palestinese, ma se ne \u00e8 successivamente disilluso e dopo il 2000 \u00e8 divenuto uno dei leader della seconda intifada in West Bank. Barghouti \u00e8 stato uno dei leader di Tanzim, un gruppo paramilitare afferente a Fatah.\n\u00c8 stato accusato dalle autorit\u00e0 militari israeliane di essere un terrorista, responsabile di vari attacchi, tra i quali attacchi suicidi contro obiettivi militari e civili. \u00c8 stato arrestato dalle Forze di difesa israeliane nel 2002 a Ramallah. \u00c8 stato quindi processato e condannato per omicidio, con cinque sentenze a vita. Barghouti si \u00e8 rifiutato di presentare una difesa alle accuse, ribadendo nel corso del processo che il tribunale fosse illegale e illegittimo.\nBiografia.\nBargh\u016bth\u012b nasce nel villaggio di Kobar, vicino a Ramallah, da un padre migrato per lavoro dal Libano. Entra a far parte di \"Fat\u1e25\" all'et\u00e0 di 15 anni. \u00c8 arrestato dalle forze di sicurezza israeliane per la prima volta nel 1976, all'et\u00e0 di 18 anni, per partecipazione a una sommossa. Impara la lingua ebraica durante la sua detenzione in carcere. Al suo rilascio, entra in Cisgiordania e studia all'Universit\u00e0 di Bir Zeit. Diventa rappresentante degli studenti nel Consiglio d'Amministrazione dell'Ateneo. Ottiene una laurea in Storia, una seconda in Scienze Politiche e un Master of Arts in Relazioni Internazionali.\nBargh\u016bth\u012b \u00e8 uno dei principali capi politici della prima Intifada per la Striscia di Gaza nel 1987. Viene arrestato nel 1987 dall'esercito israeliano ed espulso in Giordania. Pu\u00f2 tornare dall'esilio solo dopo la firma degli Accordi di Oslo nel 1994. Bargh\u016bth\u012b \u00e8 eletto nel Consiglio legislativo palestinese nel 1996, in cui difende il processo di pace israelo-palestinese come una \"necessit\u00e0\". Oratore talentuoso ed esperto, Barghuthi si afferma all'interno della struttura politica di al-Fata\u1e25 e ne diviene Segretario Generale per la Cisgiordania.\nNel settembre 2000 inizia la seconda Intifada e la situazione politica muta. Bargh\u016bth\u012b, capo del Tan\u1e93\u012bm-Fat\u1e25, la branca armata del Fat\u1e25 si diversifica dando il via a un sottogruppo chiamato le Brigate dei Martiri di al-Aqsa.\nNel 2001 viene sventato un tentativo d'assassinio ai suoi danni preparato dall'apparato militare israeliano. Il 15 aprile 2002, Israele cattura Bargh\u016bth\u012b, che viene imputato di omicidio con finalit\u00e0 terroristiche condotto da uomini al suo comando. I Palestinesi catturati per fatti terroristici sono abitualmente giudicati da tribunali militari, ma per Bargh\u016bth\u012b Israele, a causa delle pressioni internazionali, \u00e8 costretto a organizzare un regolare processo pubblico.\nDurante il processo Bargh\u016bth\u012b rifiuta di riconoscere la legittimit\u00e0 del tribunale israeliano e rifiuta di difendersi, criticando la legalit\u00e0 del processo. \u00c8 condannato il 20 maggio 2004 per cinque omicidi provocati da un gruppo armato, fra cui quello di un monaco greco-ortodosso, e di tre altri attentati: uno a nord di Gerusalemme, uno a Tel-Aviv e un altro in Cisgiordania. Bargh\u016bth\u012b \u00e8 anche dichiarato reo d'un tentato omicidio per un attentato suicida sventato dalle forze di sicurezza israeliane. Per contro, egli dichiara di essere innocente di tutti i capi d'imputazione elevati contro di lui. \u00c8 dichiarato colpevole di 21 capi d'imputazione per omicidio, avvenuti nel corso di 33 attentati. Il 6 giugno, Bargh\u016bth\u012b \u00e8 condannato a cinque ergastoli per i cinque omicidi di cui \u00e8 stato dichiarato colpevole e a 40 anni di carcere per il suo tentato omicidio.\nNegli anni successivi vi sono state numerose campagne per la liberazione di Bargh\u016bth\u012b. Tra coloro che si sono spesi in questa causa, alcune eminenti personalit\u00e0 palestinesi, membri del Parlamento Europeo e il gruppo israeliano Gush Shalom. La Reuters ha affermato che la figura di Barghouti \u00e8 assimilata da molti a quella di un \"Nelson Mandela palestinese\".\nIn seguito alla rielezione di Barghouti nelle elezioni del gennaio 2006 del Consiglio legislativo palestinese, un nuovo dibattito sulle sue sorti \u00e8 nato in Israele, tra i partecipanti il politico israeliano Yossi Beilin, che ha supportato un perdono presidenziale per le accuse mosse, contrariamente all'opinione del ministro degli esteri Silvan Shalom. Tuttavia, numerosi membri del parlamento tra i quali Meir Sheetrit hanno espresso la possibilit\u00e0 di un probabile rilascio di Barghouti come parte di future negoziazioni di pace. Nel gennaio 2007, il vice-primo ministro israeliano Shimon Peres ha dichiarato che avrebbe firmato il perdono presidenziale qualora fosse stato eletto presidente. Nonostante la vittoria di Peres il perdono non \u00e8 mai stato emanato.\nBargh\u016bth\u012b \u00e8 sposato con l'avvocato Fadwa Bargh\u016bth\u012b.\nCitazioni.\n\u00abNon sono un terrorista, ma non sono neppure un pacifista. Sono semplicemente un normale uomo della strada palestinese, che difende la causa che ogni oppresso difende: il diritto di difendermi in assenza di ogni altro aiuto che possa venirmi da altre parti\u00bb.\n(Tribuna nel \"Washington Post\" nel 2002.). Hamas, ne ha chiesto la liberazione. "}
{"id": "2124269", "revid": "1305772", "url": "https://it.wikipedia.org/wiki?curid=2124269", "title": "Paperboy (videogioco)", "text": "Paperboy \u00e8 un videogioco d'azione sviluppato da Atari, con protagonista un ragazzo che consegna giornali in bicicletta, inizialmente prodotto come arcade nel 1984 e in seguito convertito per la maggior parte delle console e home computer disponibili sul mercato.\nEbbe un seguito, \"Paperboy 2\", ma solo per il mercato casalingo, e un remake per Nintendo 64, \"Paperboy 64\".\nModalit\u00e0 di gioco.\nNel gioco si controlla un ragazzo che, a bordo di una bicicletta, deve consegnare dei quotidiani agli abbonati. Nel contempo deve evitare svariati ostacoli fissi e mobili (da automobili a ballerini di break dance), oltre che vandalizzare le case di chi non \u00e8 abbonato al giornale. L'originale cabinato \u00e8 dotato di un manubrio con il quale controllare la bicicletta, che pu\u00f2 essere anche spinto avanti e indietro per regolare la velocit\u00e0 e include due tasti per lanciare il giornale.\nOgni livello si svolge lungo il lato sinistro di una strada piena di tipiche villette americane, con visuale isometrica e scorrimento in diagonale verso in alto a destra. Il ragazzo avanza costantemente ma pu\u00f2 sterzare e cambiare velocit\u00e0, muovendosi sul marciapiede, sui terreni di fronte alle abitazioni e su parte della strada. I giornali, in scorta limitata ma ricaricabile raccogliendone nuovi pacchi, si possono lanciare arrotolati verso sinistra e devono centrare le cassette della posta o le porte degli abbonati, mentre agli altri possono rompere finestre e altro per ottenere punti nel \"Breakage bonus\" (Bonus di distruzione). I giornali possono essere anche un'arma per eliminare alcuni dei pericoli.\nIniziando il gioco viene proposta una scelta di tre strade, rappresentanti i livelli di difficolt\u00e0: Easy Street (facile), Middle Road (medio) e Hard Way (difficile); ogni strada viene ripetuta per sette volte, dato che lo scopo \u00e8 quello di consegnare i giornali per una settimana. Se a un cliente non si consegna il giornale oppure si fanno dei danni, non sar\u00e0 pi\u00f9 abbonato dalla giornata successiva, e se si terminano gli abbonati si viene sconfitti a prescindere dalle vite rimaste. Ogni livello \u00e8 preceduto da una schermata simile alla prima pagina di un quotidiano, dotata di commenti sull'andamento delle consegne.\nAlla fine di ogni livello occorre affrontare un percorso bonus, su un terreno sterrato di allenamento con bersagli da tiro a segno, rampe e ostacoli, nel quale \u00e8 possibile guadagnare molti punti lanciando giornali ai bersagli; le vite perse qui non vengono conteggiate fra quelle dei livelli normali."}
{"id": "2124273", "revid": "125915972", "url": "https://it.wikipedia.org/wiki?curid=2124273", "title": "Personaggi di Mega Man Star Force", "text": "Lista dei personaggi dei videogiochi appartenenti alla serie di videogiochi \"Mega Man Star Force\" e dell'adattamento televisivo anime.\nProtagonisti.\nGeo Stelar &amp; Omega-Xis.\nGeo Stelar (Hoshikawa Subaru in giapponese) \u00e8 un ragazzino di undici anni che, dopo aver perso suo padre in un incidente spaziale durante una missione di contatto col Pianeta FM, si rifiuta di avere amici e tornara a scuola, preferendo stare in camera e studiare per conto suo. Cercando inutilmente di trovare suo padre incontra Omega-Xis (in giapponese War-Rock, poi chiamato semplicemente Mega/Rock), una creatura aliena formata di pura energia elettromagnetica. Esso dovr\u00e0 fondersi con Geo, trasformandosi in MegaMan un cyber-combattente che combatter\u00e0 pi\u00f9 volte per salvare il mondo dalla distruzione. Esprimer\u00e0 numerose volte il suo desiderio di assomigliare al padre per renderlo fiero; ha una cotta per Sonia Strumm, la sua prima amica.\nIn Mega Man Star Force i due, dopo essersi conosciuti e fusi insieme, combatteranno contro i corpi EM di un lontano pianeta alieno, inviati per distruggere Mega e recuperare la Chiave di Andromeda, un potente artefatto necessario a risvegliare l'arma distruttrice. Mega riveler\u00e0 di essere uno dei pochi superstiti (insieme agli Amministratori di Satellite DragonSky, LeoKingdom e PegasusMagic) di un pianeta distrutto dalla stessa arma moltissimi anni prima. Inoltre spiegher\u00e0 di aver conosciuto Kelvin, padre di Geo, che lo convinse a ribellarsi al controllo del re Cepheus. Inizialmente Mega \u00e8 particolarmente restio ad avvicinarsi a qualsiasi altro essere, ma, vivendo con Geo, si evolver\u00e0 mentalmente insieme a lui.\nIn \"Mega Man Star Force 2\" dovr\u00e0 affrontare nuovi nemici mandati da una misteriosa ex-scienziata di nome Vega, alla ricerca dell'antico continente sommerso di Mu per evocarlo e controllare il mondo tramite il potere di LeMu, antica divinit\u00e0 costituita da Onde EM. Nello stesso gioco otterr\u00e0 i poteri di un'antica trib\u00f9 (che dipende dalla versione) che gli permetter\u00e0 di opporsi a Vega e lo far\u00e0 scontrare diverse volte col misterioso e potente Solo, discendente dei Mu in grado di trasformarsi in un'entit\u00e0 EM in modo autonomo.\nLuna Platz, Ophiuca e Vogue.\nLuna Platz (Shirogane Luna in giapponese), per gli amici \"Prez\", \u00e8 la presidentessa della classe di Geo e, all'inizio, far\u00e0 di tutto per costringerlo a tornare a scuola. Sembra innamorarsi di MegaMan dopo che quest'ultimo la salva da TaurusFire, e, successivamente, sembra mostrare un certo interesse per Geo, provando grande gelosia quando lui (ma anche Bud e Zack) si avvicinano ad un'altra ragazza. Pi\u00f9 volte far\u00e0 coraggio a MegaMan per aiutarlo ad andare avanti, ma si comporter\u00e0 sempre in modo altamente spocchioso e prepotente.\nIn Mega Man Star Force viene rapita da Bud, posseduto da Taurus, e salvata da MegaMan, verso il quale prover\u00e0 sempre grande ammirazione. A causa della sua amicizia con Geo, si trover\u00e0 spesso in situazioni pericolose che convinceranno i suoi genitori a prendere la decisione di trasferirla in un'altra scuola. Immensamente furiosa, verr\u00e0 posseduta da Ophiuca e trasformata nella Regina Ophiuca, un serpente antropomorfo, che cercher\u00e0 di uccidere i suoi genitori e avvelener\u00e0 Sonia, ma verr\u00e0 sconfitta da MegaMan, che la riporter\u00e0 alla normalit\u00e0.\nIn Mega Man Star Force 2 viene invece rapita una prima volta da Hyde, e salvata ancora da MegaMan. Alla seconda volta Hyde risveglier\u00e0 in lei lo spirito di Ophiuca, ritrasformandola, ma verr\u00e0 sconfitta nuovamente da Geo, e, tornata normale, lo aiuter\u00e0 a controllare il potere dell'antica trib\u00f9.\nIn \"MegaMan Star Force 3\" possieder\u00e0 un Wizard chiamata Vogue (Mode in giapponese), una coniglietta verde dentro un cappello, che diventa la sua consulente di stile e manager.\nBud Bison e Taurus.\nBud Bison (Ushijima Gonta in giapponese) \u00e8 uno dei migliori amici di Luna Platz, al quale obbedisce ciecamente. Adora mangiare a volont\u00e0 ed \u00e8 pronto a difendere il suo \"capo\" anche con la forza. Successivamente diverr\u00e0 anche uno dei migliori amici di Geo.\nIn Mega Man Star Force verr\u00e0 posseduto da Taurus un essere alieno con aspetto taurino, sentendosi debole dopo essere stato involontariamente colpito da un pugno di Geo. Trasformatosi in TaurusFire perder\u00e0 il controllo di se stesso e rapir\u00e0 Luna e Zack, ma verr\u00e0 fermato e distrutto da MegaMan, di cui diverr\u00e0 grande ammiratore.\nIn Mega Man Star Force 2 si trasformer\u00e0 involontariamente in TaurusFire a causa della foga di una competizione tra mangioni a cui stava partecipando che risveglier\u00e0 i residui di Taurus presenti in lui; ovviamente MegaMan lo fermer\u00e0 nuovamente. Conoscer\u00e0 la sciatrice Amy Gelande (Nameshida Ai in giapponese), di cui sembra essere innamorato. Cadr\u00e0 nel paese di Heilah, dove perder\u00e0 la memoria e verr\u00e0 onorato come un dio dagli abitanti del luogo, che lo credono un emissario del continente perduto di Mu e verra chiamato Budicus. Questo titolo scatener\u00e0 l'ira di Solo che cercher\u00e0 di uccidere Budicus, ma verr\u00e0 salvato ancora da MegaMan e recuperer\u00e0 anche la memoria e aiuter\u00e0 gli abitanti di Heilah a diventare una meta turistica donando loro la sua ricetta delle costolette di maiale. Alla fine del gioco riprender\u00e0 a sognare Taurus, e chieder\u00e0 aiuto a Geo per liberarlo.\nIn MegaMan Star Force 3, dopo essersi nuovamente trasformato in Taurus Fire a causa del potere di una carta dei Dealer, accetter\u00e0 Taurus come suo Wizard, ottenendo col tempo la capacit\u00e0 di trasformarsi senza impazzire e diventando un importante alleato di MegaMan.\nZack Temple e Pedia.\nZack Temple (Sashoin Kizamaro in giapponese) \u00e8 il secondo migliore amico di Luna Platz, e successivamente anche di Geo; \u00e8 basso e pedante, ma anche estremamente intelligente e possiede un sorta di computer portatile chiamato \"Zackpedia\", sul quale sono presenti ogni genere di informazioni.\nNel primo gioco ha un ruolo molto marginale, limitandosi ad essere un braccio destro di Luna e a causare numerosi problemi a Geo a causa del suo carattere spione.\nIn Mega Man Star Force 2 cadr\u00e0 nel paese di Mess a seguito dell'attacco di Rogue, dove verr\u00e0 arruolato come assistente televisivo per un programma TV di Gerry Romero. Felice, Zack si rifiuter\u00e0 di tornare a casa, ma scoprir\u00e0 con delusione di essere stato ingannato; preoccupato per le conseguenze di questa scoperta, Gerry lo bloccher\u00e0 in un finto mostro marino e lo spedir\u00e0 sul fondo del lago, dove verr\u00e0 poi salvato da MegaMan.\nNel terzo gioco possieder\u00e0 un Wizard di nome Pedia dalla conoscenza enciclopedica come il suo nome.\nSonia Strumm e Lyra.\nSonia Strumm (Hibiki Misora in giapponese) \u00e8 una famosissima cantante rimasta orfana di madre da poco tempo. Rimasta senza nessuno che la protegga, viene sfruttata del suo manager che la costringe a cantare continuamente solo per fare soldi, ma si liberer\u00e0 di lui dopo l'incontro con Lyra. Sar\u00e0 la prima amica di Geo, verso il quale sembra provare qualcosa.\nIn Mega Man Star Force verr\u00e0 posseduta da Lyra, un essere EM a forma d'arpa, e trasformata in HarpNote. In questa forma attaccher\u00e0 prima il suo manager e poi gran parte dei suoi fan. Geo, dopo aver combattuto con lei, le far\u00e0 riprendere la ragione, convincendo anche Lyra dell'uso sbagliato che sta facendo dei suoi poteri. Si ritirer\u00e0 dalla musica, e continuer\u00e0 a vivere con Lyra, rimanendo l'unica, oltre a Geo, capace di combattere le onde EM.\nIn Mega Man Star Force 2 aiuter\u00e0 Geo distruggendo il Kamikakushi, artefatto muriano dalla forma di un occhio gigante che cercava di spazzarlo via. Verr\u00e0 spedita nel Labirinto delle Bermuda da Rogue e sar\u00e0 assoldata da Vega, che le prometter\u00e0 che, se avesse ricevuto suo aiuto, non avrebbe pi\u00f9 attaccato Geo. Quest'ultimo lotter\u00e0 nuovamente con HarpNote e, essendo felice del suo gesto la ringrazier\u00e0 e riporter\u00e0 alla realt\u00e0. Verr\u00e0 poi rapidamente sconfitta da Rogue e ridotta in fin di vita (tanto da trovarsi all'ospedale al suo risveglio), ma verr\u00e0 salvata da MegaMan.\nPat/Rey Sprigs e Gemini.\nPat Sprigs (Futaba Tsukasa in giapponese) \u00e8 uno dei compagni di classe di Geo, e mostrer\u00e0 subito amicizia e simpatia per quest'ultimo. Pat fu abbandonato dai suoi genitori appena nato, ed \u00e8 perci\u00f2 cresciuto sviluppando un disturbo di doppia personalit\u00e0, dando vita al suo alter ego malvagio Rey Sprigs (Futaba Hikaru in giapponese). Sentendosi un mostro per questo non accetter\u00e0 mai di avvicinarsi troppo a Geo per paura di fargli male.\nIn Mega Man Star Force diverr\u00e0 facile vittima di Gemini, una creatura EM, probabilmente la pi\u00f9 potente di tutte, che lo trasformer\u00e0 in GeminiSpark e dar\u00e0 un corpo a Rey, una coppia di guerrieri elettrici, uno pi\u00f9 buono, l'altro puramente malvagio. Verr\u00e0 sconfitto da Geo, ma fuggir\u00e0 via perch\u00e9 troppo addolorato dalle azioni da lui commesse.\nIn Mega Man Star Force 2 appare alla piramide di Heilah dicendo di essersi rifugiato l\u00ec per poter far sfogare Rey senza far male a nessuno. Parlandogli, si pu\u00f2 affrontare GeminiSpark come boss opzionale, che dice di voler combattere per imparare a controllare il suo lato malvagio.\nNell'anime Pat non ha il problema della doppia personalit\u00e0, ma combatte volontariamente contro Geo, avendo formato tempo prima un'alleanza con Gemini. Alla fine viene per\u00f2 privato dei suoi poteri e della sua memoria.\nPat non appare in Mega Man Star Force 3 e non viene neanche data una spiegazione concreta della sua assenza, e il suo banco in classe \u00e8 occupato da Jack.\nNemici.\nCepheus e Andromeda.\nCepheus \u00e8 il re di un lontano pianeta, ed \u00e8 cresciuto nella solitudine poich\u00e9 tutti coloro che gli erano intorno cercavano di ucciderlo per prendere il suo posto di sovrano. Per questo motivo Cepheus ha causato la distruzione del pianeta vicino al suo (casa di Mega e dei Saggi) ed ha torturato a lungo i suoi sudditi. Ha causato l'incidente sulla stazione spaziale PACE, dove lavorava Kelvin Stelar, ma Omega-Xis ha cercato di salvare coloro che vi risiedevano. Cepheus ha poi assoldato Gemini e gli altri guerrieri EM per recuperare la Chiave rubata da Mega, nel tentativo di risvegliare Andromeda per distruggere la terra. MegaMan lo fermer\u00e0 e si mostrer\u00e0 disposto ad essergli amico, convincendo Cepheus a partire con i Saggi per ricostruire il suo regno.\nVega e Le Mu.\nDr. Vega (Dr. Orihime in giapponese) \u00e8 una scienziata umana nata in un paese povero e lacerato dalle guerre; l\u00ec si innamor\u00f2 di un giovane di nome Altair (Hiko in giapponese), che l'amava a sua volta, ma egli fu mandato in guerra e cadde in battaglia. Straziata dalla sua morte, Vega studi\u00f2 le onde EM e cerc\u00f2 di utilizzarle per far rinascere Altair, ottenendo come risultato la creazione di Hollow (Empty in giapponese), un'onda EM che dedicher\u00e0 la sua vita a lei, ma non riuscir\u00e0 mai a recuperare i ricordi dell'amato. Convinta che il mondo sia governato da sciocchi che sanno solo pensare a se stessi, Vega cerca di far rinascere, assoldando Solo e Hyde, il grande impero di Mu, per spazzare via gli inetti dal pianeta, risvegliando Le Mu, il dio di tutte le onde EM. Verr\u00e0 fermata da MegaMan, ma, grazie ad Hollow, riuscir\u00e0 a sentire la voce di Altair un'ultima volta, convincendosi a vivere felicemente anche per lui. La sua sorte rester\u00e0, tuttavia, un mistero e non ne verr\u00e0 menzionata neanche nel terzo gioco.\nSolo/Rogue e Laplace.\nSolo \u00e8 un ragazzo di circa l'et\u00e0 di Geo - o forse pi\u00f9 grande - e l'ultimo superstite della civilt\u00e0 perduta di Mu. \u00c8 in grado di trasformarsi in Rogue (Burai in giapponese), il guerriero solitario, senza l'ausilio di un corpo EM ma solo grazie alla sua forza di volont\u00e0. A causa del suo aspetto insolito (capelli bianchi, occhi rossi e pelle scura) e della sua capacit\u00e0 di poter vedere le Onde EM senza l'ausilio del Visualizer, la gente lo considerava un mostro e si riuniva in gruppi per picchiarlo fin da quando era piccolo. Solo cap\u00ec per\u00f2 che, se non in gruppo, quelle persone erano deboli, e inizi\u00f2 a vendicarsi di loro singolarmente; inoltre, cresce in lui l'idea che solo i deboli hanno bisogno di amici su cui contare, mentre chi \u00e8 forte lo \u00e8 anche da solo e per questo rifiuta qualsiasi tipo di legame. Sconfitto ripetutamente da MegaMan otterr\u00e0 i poteri della Prova Indie, che lo render\u00e0 ancora pi\u00f9 potente donandogli un grosso spadone e la capacit\u00e0 di evocare barriere per difendersi, ma non abbastanza da sconfiggere il \"Blue Bomber\". Nonostante Rogue, anche dopo averlo sconfitto nella sua forma finale SX, non cambi mai idea riguardo all'amicizia, sembra avere in realt\u00e0 un buon cuore, poich\u00e9 sconfigge DarkPhantom e tiene occupato Hollow, aiutando MegaMan, e addirittura salvandogli la vita portandolo fuori da Mu che si sta sgretolando, sebbene giustificandosi dicendo che il corpo di Geo gli stava bloccando la via d'uscita e perci\u00f2, gi\u00e0 che c'era, l'ha portato con s\u00e9.\nIn Mega Man Star Force 3, nonostante continui a professare la sua avversione per i legami, viene affiancato da un Wizard chiamato Laplace, ultima UMA di origine muriana capace di esprimersi solo con suoni statici che, per\u00f2, risultano perfettamente comprensibili unicamente a Solo. Poich\u00e9 Solo \u00e8 in grado di trasformarsi in Rogue senza il bisogno di un essere EM, Laplace si trasforma in una colossale scimitarra che va a sostituire lo spadone inizialmente acquisito con la Prova Indie, utilizzabile da Solo sia da umano che come Rogue.\nHyde e Phantom.\nHyde \u00e8 uno degli aiutanti di Vega, ed \u00e8 il primo a sfruttare la potenza degli Star Carrier antichi, evocando Phantom e trasformandosi in DarkPhantom (PhantomBlack in giapponese). Sembra essere fissato con il teatro e con il cinema, poich\u00e9 utilizza spesso un linguaggio tipico di questi ambienti. Inizialmente viene sconfitto da Geo dopo aver rapito Luna, poi riprova lo stesso piano ma viene distrutto dall'energia della trib\u00f9 scatenata da MegaMan. Assolda numerosi umani cedendo loro la potenza dei navigatori antichi, ma tutti vengono abbattuti da MegaMan. Alla fine riceve un enorme potere da Vega, mettendo Geo in difficolt\u00e0, ma verr\u00e0 definitivamente sconfitto da Rogue.\nCompare anche in Megaman Starforce 3, dove \u00e8 sempre un antagonista, ma non lavora per Dealer.\n\u00c8 impazzito dopo aver perso il potere di Mu e vuole vendicarsi di MegaMan ottenendo il programma di controllo dei Noise e, per farlo, assalta il WAZA e prende in ostaggio la Dottoressa Goodall e Zack. Naturalmente verr\u00e0 nuovamente sconfitto da MegaMan, ma lo shock lo far\u00e0 arretrare una volta di troppo e cadr\u00e0 dalla Strada Onda e dentro il Cyber Core del computer centrale, sparendo (sebbene Mega sia convinto che torner\u00e0 in qualche modo).\nHollow.\nHollow (Empty in giapponese) \u00e8 la prima onda EM mai generata, ed \u00e8 stato creato da Vega nel tentativo di riportare Altair (Hiko in giapponese) in vita. Hollow \u00e8 l'unico essere di cui Vega si fidi ciecamente. Verr\u00e0 sconfitto da MegaMan, sfiancato in una dura battaglia contro Rogue e sacrificher\u00e0 la sua stessa vita per proteggere Vega dall'esplosione di Le Mu. Dopo essere morto riuscir\u00e0 ad evocare lo spirito di Altair, permettendo alla scienziata di parlare con l'amato un'ultima volta.\nApollo Flame.\nApollo Flame appare come boss opzionale nella TransDimensione, una dimensione parallela in cui il mondo \u00e8 come sarebbe stato senza MegaMan pronto a salvarlo. L\u00ec \u00e8 il governatore di tutto e tutti ed ha ridato vita ad ogni creatura EM sconfitta da Geo, ma il suo progetto verr\u00e0 infranto da quest'ultimo. Dopo averlo sconfitto si otterr\u00e0 la medaglia trib\u00f9 (Tribe Badge).\nSirius.\nSirius \u00e8 l'amministratore del Black Hole Server e si trova nel terzo gioco come boss opzionale nel dungeon post-game. \u00c8 un entit\u00e0 aliena sociopatica, estremamente infantile e viziata che tenter\u00e0 di distruggere il pianeta FM, casa di Cephus, facendolo inghiottire dal buco nero da lui controllato per puro diletto. Sconfitti i boss \"R\" seguaci suoi, Megaman lo dovr\u00e0 annientare, ma dovr\u00e0 prima affrontare ancora una volta Rogue, intento ad impedirgli di intervenire prima dei tre giorni necessari alla manifestazione del Metallo Mu presente nel corpo di Sirius, che Sirius stesso aveva rubato alla civilt\u00e0 tempo addietro e Rogue vuole recuperare (ma che avrebbe causato il completo assorbimento del Pianeta FM da parte del buco nero). Alla fine Sirius verr\u00e0 sconfitto e il pianeta FM sar\u00e0 salvo, ma, prima di sparire Sirius far\u00e0 un ultimo dispetto a Megaman trasferendo in lui il Metallo Mu cercato da Rogue, condannando i due ragazzi ad un'eterna lotta fino all'eventuale ottenimento del materiale. Sirius ingagger\u00e0 anche Apollo Flame per la sua missione e bisogner\u00e0 sconfiggere anche lui.\nPersonaggi minori.\nClaud Pincer e Cancer.\nClaud Pincer (Hasami Chiyokichi in giapponese) \u00e8 un ragazzino che frequenta la terza elementare e viene spesso sottovalutato per la sua bassa statura. Claud appare nei primi due titoli come boss opzionale nella sua forma EM, CancerBubble, un piccolo granchio agitato. Curiosamente sembra essere non del tutto capace di effettuare il cambio d'onda, in quanto talvolta CancerBubble indossa ancora gli abiti di Claud.\nNell'anime viene mostrato che Claud \u00e8 un grande fan di Sonia Strumm, e che si \u00e8 involontariamente fuso con Cancer, che invece cercava di unirsi alla guardia di sicurezza che stava gettando il ragazzo fuori da un concerto perch\u00e9 sprovvisto di biglietto.\nAaron Boreal.\nAaron Boreal (Amachi Mamoru in giapponese) \u00e8 uno studioso dello spazio che anni prima ha lavorato con Kelvin, padre di Geo, e per questo si mostra sempre amichevole e disponibile verso quest'ultimo. Doner\u00e0 a Geo il Visualizer, con cui potr\u00e0 vedere le onde EM. Lavora in un centro spaziale insieme a Tom Dubius, aiutante di cui si fida moltissimo.\nTom Dubius e Cygnus.\nTom Dubius (Utagai Shinsuke in giapponese) \u00e8 un timido scienziato che lavora con Aaron; tanti anni prima aveva costruito un qualcosa di molto importante, ma il suo capo, fingendosi suo amico, gli aveva sottratto il dovuto merito. Da allora non vuole avvicinarsi a nessuno, finch\u00e9 Aaron non lo aiuta a superare la sua crisi. Tuttavia, dubbioso, Tom ascolta un discorso di Boreal e si convince, erroneamente, che anch'egli gli avesse rubato una nuova invenzione, mentre quello gli aveva riconosciuto ampiamente il merito di tale oggetto. Deluso, Tom viene posseduto da Cygnus e trasformato in CygnusWing che cerca di uccidere Aaron e gli amici di Geo facendoli ballare all'infinito in una zona contenente poco ossigeno. Viene sconfitto da MegaMan e, dopo che Boreal gli mostra la fiducia che ripone in lui, si libera dal controllo dell'essere alieno\nIn Mega Man Star Force 3 sar\u00e0 in grado di trasformarsi in CygnusWing a suo piacimento e potr\u00e0 essere affrontato nel quartier generale della WAZA come boss opzionale.\nKelvin e Hope Stelar.\nKelvin e Hope Stelar (Hoshikawa Daigo e Akane in giapponese) sono rispettivamente il padre e la madre di Geo. Il primo non viene mai incontrato di persona fino al terzo gioco, ma viene frequentemente ricordato nei flashback di Geo e Mega. La seconda ha un ruolo poco importante nella trama, sostanzialmente cercando di consolare il figlio nei momenti difficili. Il padre, invece, lo si incontrer\u00e0 in un flashback in megaman starforce 2 zerker x ninja, e nel terzo capitolo, prima di sconfiggere Crimson Dragon e dopo la sua sconfitta in forma definitiva (dipendente dalla versione Black Ace o Red Joker, dove il nostro eroe acquister\u00e0 una delle due forme di queste versioni) ritorner\u00e0 insieme a un falso addio di Omega, atterrando sul tetto della scuola insieme a suo padre.\nMitch Shepar e Libra.\nMitch Shepar (Ikuta Michinori in giapponese) \u00e8 l'insegnante della scuola di Geo, ed usa metodi di istruzione molto alternativi, cercando pi\u00f9 di divertire i propri alunni che di insegnare loro qualcosa. Egli \u00e8 l'unico nella scuola a non accettare l'introduzione di un macchinario che dovrebbe inserire gli argomenti del programma scolastico nelle menti degli studenti, e rischi perci\u00f2 di essere licenziato. Dovdndo mantenere ben sette figli piccoli, non pu\u00f2 permetterlo e, non sapendo prendere una decisione sul da farsi, viene posseduto da Libra. Diventato LibraScale impazzisce totalmente cercando di amplificare la potenza della macchina dell'apprendimento ma viene fermato da Geo e liberato dall'essere alieno.\nKidd Gruff e Goat-Foo.\nKidd Gruff (Yagi Kenta in giapponese) appare solo nel secondo gioco come boss opzionale a Loch Mess. Il bambino \u00e8 in grado di trasformarsi in KungFooKid, una capra antropomorfa veloce e abile nel combattimento corpo a corpo.\nIl personaggio di Kidd \u00e8 uno dei vincitori di uno dei tanti concorsi indetti dalla Capcom per integrare personaggi dei fan nei propri giochi.\nBob Copper.\nBob Copper (Goyoda Heiji in giapponese) \u00e8 un detective perennemente in missione top-secret che indaga sugli strani eventi legati alle onde EM; cerca continuamente di scoprire la vera identit\u00e0 di MegaMan, sospettando di Geo.\nRich Dotcom e Yeti.\nRich Dotcom (Gori Monjiro in giapponese) \u00e8 un malvagio imprenditore che cerca di acquistare l'hotel del signor Gelande a prezzi ridicoli causandovi danni nei dintorni. Verr\u00e0 assoldato da Hyde e, trasformatosi in Yeti Blizzard scatener\u00e0 una tempesta che far\u00e0 rischiare la vita a Bud ed Amy. Ancora una volta MegaMan risolver\u00e0 la situazione. Portando a compimento la sua side-quest egli verr\u00e0 arrestato dal detective Copper.\nGerry Romero e Plesio.\nGerry Romero (Kyu Demazaki in giapponese) \u00e8 il conduttore di un famoso show televisivo riguardante i misteri del mondo. Non riuscendo a guadagnare nulla con l'onest\u00e0, inizia a sfruttare metodi disonesti per aumentare l'audience. Dopo aver ingannato Zack, lo rinchiuder\u00e0 in un finto mostro marino, e user\u00e0 i poteri ricevuti da Hyde per trasformarsi in PlesioSurf e causare distruzione nel paese di Loch Mess, ma verr\u00e0 sconfitto da MegaMan e sbugiardato in diretta nazionale.\nJean Couronne XIV e Crown.\nJean Couronne Welmond Jour Jovonne XIV \u00e8 un defunto re di Francia. Appare solo in Mega Man Star Force come un fantasma che, unendosi al suo amico EM Crown, si trasforma in CrownThunder; egli chiede a Geo di combattere contro di lui per seguire una tradizione secondo la quale i membri della sua famiglia devono morire in battaglia.\nNell'anime sembra che Crown abbia accudito Gemini, insegnandogli a padroneggiare il potere del fulmine e dell'acqua."}
{"id": "2124274", "revid": "1543377", "url": "https://it.wikipedia.org/wiki?curid=2124274", "title": "Mancia", "text": "La mancia \u00e8 una somma di denaro che viene elargita, oltre al dovuto, come ricompensa per il servizio prestato\n(in particolar modo in ambito della ristorazione e facchinaggio).\nEtimologia.\nIl termine deriva probabilmente dal termine francese \"manches\", ossia manica. Nei tornei, infatti, i cavalieri ricevevano in dono questa parte del vestito, da parte delle loro dame.\nStoria.\nLa consuetudine di lasciare una mancia ha una lunga storia alle sue spalle. Ci sono pi\u00f9 versioni sul perch\u00e9 la prassi delle mance sia iniziata e sul come si sia sviluppata nel tempo. Alcuni sostengono che questa usanza sia da far risalire agli antichi romani, i quali conoscevano gi\u00e0 l'uso della mancia o strenna da \"strena\" , che significava dono augurale in occasione di particolari festivit\u00e0, come per i Saturnali e le Calende di gennaio, da cui poi deriver\u00e0 la nostra strenna natalizia. Altri la inquadrano in epoca feudale, quando i signori feudali davano monete ai mendicanti nel tentativo di acquistare un passaggio sicuro. \nPer\u00f2 per comprendere meglio come si \u00e8 arrivati ad utilizzare il termine mancia con l'accezione che oggi gli diamo, bisogna partire dalla sua derivazione etimologica. Esso deriva probabilmente dal latino \"manus\", ovvero \"mano,\" dal quale poi si arriv\u00f2 a \"manica\" per indicare quella parte dell'abito che copriva tutto il braccio fino alla mano. In epoca medievale in Francia la parola manica veniva tradotta \"manche\"\" e aveva lo stesso significato. Al tempo i vestiti avevano caratteri diversi da quelli odierni, ad esempio la manica era una parte importante e indipendente del vestito. L'usanza era quella di cambiare le maniche che spesso erano separate dal resto dall'abito: il corpetto era fisso, mentre le maniche venivano combinate ad esso. Tra i francesi, pi\u00f9 che in qualsiasi altra parte d'Europa, si diffuse la moda di cucire maniche particolarmente elaborate: a sbuffo, a tortiglione, a strascico, a spirale, lisce, pelose, ricamate, frastagliate e anche elaborate pi\u00f9 con tessuti d'oro e pietre preziose. In quei secoli le maniche avevano cos\u00ec tanta importanza da far nascere un'usanza particolare: durante i tornei cavallereschi dove i cavalieri si affrontavano l'uno contro l'altro con le lance, le dame avevano l'abitudine di staccarsi una delle loro preziosissime maniche per regalarla come pegno d'amore o come porta fortuna a uno dei partecipanti o al vincitore. Secondo la tradizione quest'ultimo doveva fissarla sulla lancia oppure legarsela al braccio sopra l'acciaio della corazza per tutta la durata dell'incontro. Il termine francese \"manches\" quindi acquist\u00f2 il significato di \"dono\", \"regalo\", \"omaggio\", che una volta arrivato in Italia, venne italianizzato in \"mancia\". Di questa accezione troviamo traccia letteraria nei versi di Dante (Paradiso, V , 64-66) \"Non prendan li mortali il voto a ciancia; siate fedeli, e a ci\u00f2 far non bieci, come Iept\u00e9 a la sua prima mancia\".\"\nAvvicinandoci a tempi pi\u00f9 recenti, invece iniziamo a trovare legami con la moderna consuetudine della mancia. I servi al servizio della nobilt\u00e0 non venivano stipendiati, era garantito loro soltanto vitto, alloggio e una divisa. Questa divisa consisteva in un abito che doveva durare l'intero anno di servizio, per questo motivo il suo consumo era inevitabile. Le maniche erano le prime a usurarsi a causa dei lavori logoranti, e per questo motivo il padrone, a sua discrezione, era solito elargire una piccola somma di denaro sufficiente ad acquistare nuove maniche di ricambio. Per questa ragione quella cifra fu definita mancia, da \"manches\", maniche per l'appunto.\nSuccessivamente, erano diventate numerose le occasioni per elargire mance, dettate sia dalla consuetudine di alcune festivit\u00e0, sia dal fatto che iniziavano ad esistere delle vere e proprie figure meritorie destinatarie delle mance. Si arriv\u00f2 al punto in cui questa usanza divent\u00f2 talmente radicata che esistevano degli ordini, tabelle, disposizione legislative con precise informazioni in merito, nelle quali si stabiliva la natura, la quantit\u00e0 e l'occasione in cui la mancia doveva essere consegnata. L'importanza di questa usanza storica ci viene sottolineata da Giuseppe Gioacchino Belli, il quale, in un suo sonetto intitolato \"Le mance\" dove il poeta finge l'abolizione delle mance da parte del Papa nei confronti di chi stava al servizio degli uffici dello Stato Pontificio. \nIn Francia invece, tramontata l'epoca dei re, della nobilt\u00e0 e della servit\u00f9, l'uso di questo termine \"manche\" fu ritenuto inopportuno e cadde quindi in disuso. Al suo posto fu coniata l'espressione \"pourboire\" che letteralmente si traduce \"per bere\". Ancora oggi in francese \"dare la mancia\" viene espresso con il termine \"donner pourboire\" da intendersi come piccola somma di denaro per poter andare a prendere qualcosa da bere. Abbiamo delle attestazioni di questa derivazione linguistica nel \"Dictionnaire portatif et de prononciation, italien-fran\u00e7ais et fran\u00e7ais-italien\" \"e\" J.L. Barth\u00e9lemi Cormon e Vincenzo Manni (1813) nel quale, accanto alla traduzione italiana dell'espressione francese \"donner un pourboire\" , si trovano le seguenti espressioni : \"dare la mancia\", \"la buona mano\" e \"il beveraggio\". Si ritrova la definizione di beveraggio come mancia per bere anche nel vocabolario milanese-italiano di Francesco Cherubini (1839), nel numero 9 di una collana di studi e ricerche del comune di Castiglione \"Cos\u00ec parlavano a Castiglione\" a cura di Cesare Corradini (2004) e nel vocabolario online della Treccani.\nLa mancia nei diversi Paesi del mondo.\nAfrica.\nEgitto.\nIn Egitto la mancia (\"bakscisc\" in arabo) \u00e8 una consuetudine molto diffusa. Ci\u00f2 nasce dal fatto che gli stipendi medi degli egiziani sono notevolmente bassi e trovano cos\u00ec un modo per raggiungere un livello pi\u00f9 dignitoso. Nell'ambito della ristorazione la prassi \u00e8 di lasciare un 10% del conto al cameriere. Da notare che la mancia \u00e8 richiesta anche da chi fa piccoli lavori (come i parcheggiatori, i facchini e gli addetti alle toilette) per un ammontare di circa una sterlina egiziana.\nMadagascar.\nIn Madagascar \u00e8 d'uso elargire una mancia nei ristoranti, per un'ammontare pari al 5% del conto, alle guide nei parchi naturali per un valore pari al 10% del biglietto d'entrata. Agli autisti/guide si d\u00e0 dai 5000 ai 20000 Ariary, per ogni giorno di cui si \u00e8 usufruito del servizio. Ai tassisti e ai baristi non \u00e8 consuetudine pagare alcunch\u00e9 oltre al prezzo del servizio.\nSudafrica.\nIn Sudafrica le mance vengono applicate per qualsiasi tipo di servizio ricevuto a causa soprattutto dei bassi salari della popolazione lavoratrice. Ammonta a circa il 10-15% della prestazione di cui si \u00e8 usufruito.\nAmerica.\nCile.\nIn Cile, la mancia (\"propina\" in spagnolo) \u00e8 fortemente consigliata (se non obbligatoria) nei ristoranti nella misura minima del 10%, escludendo le catene di fast food estere e i bar, oltre che per lavori di facchinaggio e alle guide turistiche. Vista la forte presenza di europei, per i quali non \u00e8 consuetudine lasciare la mancia, la frase \u00abSi consiglia una mancia del 10%\u00bb, che viene stampata sugli scontrini, \u00e8 spesso sottolineata. Durante i pagamenti con carta di credito. successivamente all'importo speso. il terminale POS chiede se si vuole lasciare una mancia. Non \u00e8 invece consuetudine lasciare una mancia ai tassisti, in quanto il tassametro rilascia un piccolo scontrino con quanto dovuto.\nPer\u00f9.\nIn Per\u00f9 la consuetudine di lasciare la mancia (\"propina\") \u00e8 meno radicata e analogamente ai Paesi europei si lascia come segno di apprezzamento per la cena o il servizio ricevuto.\nStati Uniti d'America.\nNegli Stati Uniti la mancia corrisponde di solito al 15-20% del servizio utilizzato. Nei ristoranti infatti il servizio non \u00e8 incluso e pertanto la mancia costituisce una vera e propria retribuzione nei confronti del personale di sala. Stessa regola vale per i servizi alberghieri con il facchinaggio.\nAsia.\nCina.\nIn Cina non vi \u00e8 l'abitudine a lasciare la mancia. Nei ristoranti che propongono un servizio di livello medio alto nel corrispettivo da pagare \u00e8 gi\u00e0 compresa una voce dedicata al servizio.\nGiappone.\nIn Giappone non \u00e8 consuetudine lasciare la mancia, essendo il servizio gi\u00e0 ricompreso nel conto e indicato espressamente (per un valore pari al 10-15% circa della prestazione ricevuta).\nIndonesia.\nL'Indonesia non prevede il pagamento di alcuna mancia, eccezion fatta per le localit\u00e0 turistiche. Nel mondo alberghiero e della ristorazione, tutte le strutture di fascia alta e molti di fascia media, aggiungono al conto una maggiorazione del 21%, sotto la voce \"plus plus\", che include anche le tasse. A Bali, tutti i ristoranti si aspettano una mancia pari al 10% del costo del servizio.\nEuropa.\nAustria.\nIn Austria nel servizio alberghiero e nella ristorazione il prezzo \u00e8 gi\u00e0 comprensivo della mancia. Tuttavia i camerieri di alcuni caff\u00e8 famosi ed eleganti sono soliti dire che il servizio si paga a parte e rifiutano una piccola mancia. I facchini e gli addetti alle pulizie si aspettano una mancia che consiste nell'arrotondare l'importo pattuito o aggiungere una somma che va dal 5% al 10%. Anche i tassisti si aspettano una mancia del 10% circa. Allo stesso modo anche i parrucchieri e gli addetti al guardaroba.\nBelgio.\nIn Belgio la mancia non \u00e8 obbligatoria, in quanto il servizio \u00e8 gi\u00e0 compreso nel prezzo della prestazione. Ciononostante \u00e8 gradita una mancia come segno di apprezzamento del servizio ricevuto.\nBosnia ed Erzegovina.\nIn Bosnia ed Erzegovina si \u00e8 soliti lasciare la mancia unicamente ai tassisti e nei ristoranti raffinati.\nBulgaria.\nIn Bulgaria vi \u00e8 la consuetudine di lasciare la mancia soltanto se si \u00e8 soddisfatti del servizio e in generale si tende ad arrotondare per eccesso la somma del conto da pagare o si aggiunge un 10% allo stesso.\nCroazia.\nIn Croazia \u00e8 di uso arrotondare in eccesso quanto dovuto, nonostante il prezzo del servizio sia gi\u00e0 comprensivo di tutto e generalmente la mancia \u00e8 del 10% del prezzo della prestazione. Le guide turistiche si aspettano sempre una mancia.\nFinlandia.\nIn Finlandia la mancia non \u00e8 generalmente prevista per alcuna prestazione, essendo il servizio gi\u00e0 ricompreso nel prezzo.\nFrancia.\nIn Francia la mancia \u00e8 compresa nel servizio, pertanto nulla \u00e8 dovuto. Qualora si volesse lasciare una mancia come gratificazione per il servizio di cui si \u00e8 usufruito, nei ristoranti \u00e8 consigliato donare un 10% del totale speso.\nGermania.\nIn Germania il servizio \u00e8 incluso nei ristoranti e negli alberghi. \u00c8 per\u00f2 accettata la mancia e in certe regioni \u00e8 consuetudine lasciare un 10% qualora il servizio sia reputato soddisfacente.\nGrecia.\nIn Grecia la parola mancia viene tradotta in italiano come \u00abregalo per un amico\u00bb (in greco \u00e8 \"filodorima\"). Ci\u00f2 sta a sottolineare che \u00e8 libert\u00e0 di chiunque arrotondare il prezzo della prestazione ricevuta in eccesso, per la percentuale che desidera e se lo vuole.\nIrlanda.\nIn Irlanda \u00e8 necessario distinguere dal soggetto da cui si ottiene la prestazione. Negli alberghi e ristoranti di alto livello la mancia \u00e8 gi\u00e0 ricompresa nel prezzo, pertanto non \u00e8 necessario lasciare alcuna mancia. Negli altri locali si pu\u00f2 lasciare una mancia pari a circa il 10% del valore del servizio utilizzato, anche se di solito non viene fatto pagare il servizio. Questa ultima regola vale anche per i taxi. Nei bar non vi \u00e8 la consuetudine di pagare nessun extra.\nIslanda.\nIn Islanda non vi \u00e8 la consuetudine di lasciare alcuna mancia, essendo questa gi\u00e0 compresa nel servizio.\nItalia.\nIn Italia la mancia non \u00e8 n\u00e9 obbligatoria n\u00e9 di consuetudine, essendo il servizio gi\u00e0 compreso nel costo della prestazione. Il Contratto Collettivo Nazionale per i dipendenti da aziende dei settori pubblici esercizi, ristorazione e turismo ne vieta inoltre esplicitamente la richiesta da parte del personale. La stessa \u00e8 comunque considerata da un punto di vista giuridico un'obbligazione naturale caratterizzata dalla spontaneit\u00e0. Nelle case da gioco italiane le mance lasciate dai giocatori ai croupier sono considerate reddito da lavoro dipendente e quindi soggette anche a contribuzione previdenziale. La mancia, rientrando in un concetto onnicomprensivo di retribuzione, \u00e8 soggetta a tassazione.\nMalta.\nA Malta vi \u00e8 la convenzione di lasciare una mancia pari a circa il 10% del servizio goduto a tassisti e camerieri.\nNorvegia.\nIn Norvegia la mancia non \u00e8 di uso nelle relazioni contrattuali e il prezzo di qualsiasi servizio \u00e8 comprensivo di qualsiasi costo e tassa.\nPaesi Bassi.\nNei Paesi Bassi vi \u00e8 la consuetudine di lasciare il 10% in pi\u00f9 del prezzo pagato ai tassisti, ma tale consuetudine non si estende ad altri tipi di servizi.\nPolonia.\nIn Polonia il servizio \u00e8 compreso nel prezzo, quindi di regola non vi \u00e8 l'abitudine di lasciare mance.\nPortogallo.\nIn Portogallo i ristoranti classificati di alto livello dovrebbero gi\u00e0 comprendere nel prezzo del servizio la mancia. Negli altri locali \u00e8 gradita una mancia che si aggiri tra il 5% e il 10% del totale pagato, ma sempre se si \u00e8 soddisfatti del servizio avuto. Nei bar e nei caff\u00e8 basta lasciare qualche spicciolo e non \u00e8 consuetudine lasciare alcuna mancia ai tassisti.\nRegno Unito.\nNel Regno Unito la mancia \u00e8 una consuetudine per determinate prestazioni (prettamente di lavoro manuale: facchini, camerieri e servizio in camera). Corrisponde al 10% o 15% circa del prezzo della prestazione e non viene elargita qualora il servizio sia stato insoddisfacente.\nRepubblica Ceca.\nIn Repubblica Ceca non vi \u00e8 l'obbligo di lasciare alcuna mancia e qualora si volesse lasciare una mancia al ristorante non la si lascia al tavolo, ma va pagata direttamente al momento del pagamento del conto (\u00e8 prassi calcolare un 10% sul conto che viene arrotondato in eccesso).\nRussia.\nIn Russia soltanto nei ristoranti pi\u00f9 raffinati \u00e8 consuetudine lasciare una mancia del 10% circa.\nSlovacchia.\nIn Slovacchia non \u00e8 di uso pagare alcuna mancia, fatta eccezione per i ristoranti con servizio al tavolo in cui \u00e8 prassi lasciare un 5-10% del totale pagato come mancia.\nSlovenia.\nNel paese non vi \u00e8 una regola fissa in materia di mance. Si lascia una mancia di circa il 10%, che pu\u00f2 arrivare al 15% se il servizio \u00e8 stato di buon gradimento, unicamente nei casi in cui la prestazione non sia gi\u00e0 comprensiva del servizio. Nel servizio di taxi, si \u00e8 soliti arrotondare in eccesso il prezzo da pagare\nSpagna.\nIn Spagna il servizio \u00e8 ricompreso nel prezzo della prestazione. \u00c8 gradita, ma non obbligatoria per alcuni servizi quali quelli alberghieri, di piccola ristorazione e nei confronti dei tassisti e varia dal 5 al 10% della somma spesa.\nSvezia.\nIn Svezia la mancia non \u00e8 mai obbligatoria, essendo il servizio compreso nel prezzo. Nei ristoranti e ai tassisti \u00e8 consuetudine arrotondare il conto. Per i servizi di guardaroba \u00e8 possibile che si debba versare una somma di circa 10 corone svedesi per ogni capo dato in custodia.\nMedio Oriente.\nGiordania.\nIn Giordania nei ristoranti di alto livello \u00e8 di uso lasciare il 10% del conto per il servizio svolto dal cameriere, mentre negli altri ristoranti e i tassisti basta lasciare qualche spicciolo per arrotondare il conto.\nIsraele.\nIn Israele si usa lasciare una mancia al fattorino negli alberghi, mentre non \u00e8 di uso lasciarla ai tassisti. Al ristorante \u00e8 bene lasciare una mancia pari al 12% circa di quanto speso, a meno che il locale non abbia gi\u00e0 compreso il servizio.\nStato di Palestina.\nNei territori palestinesi non \u00e8 usuale nella ristorazione lasciare la mancia, eccezion fatta per i ristoranti siti nei luoghi maggiormente interessati dall'afflusso turistico."}
{"id": "2124276", "revid": "216538", "url": "https://it.wikipedia.org/wiki?curid=2124276", "title": "Antonio Genna", "text": ""}
{"id": "2124280", "revid": "300067", "url": "https://it.wikipedia.org/wiki?curid=2124280", "title": "Southern California Surf", "text": ""}
{"id": "2124287", "revid": "1684799", "url": "https://it.wikipedia.org/wiki?curid=2124287", "title": "Take Me to Your Leader (King Geedorah)", "text": "Take Me to Your Leader \u00e8 il primo album in cui Daniel Dumile utilizza lo pseudonimo 'King Geedorah'. Parlando dell'album, l'artista ha detto:\nIl personaggio \u00e8 basato sul drago a tre teste King Ghidorah, un mostro che compare nei film di Godzilla.\nCampioni utilizzati.\nIl brano \"Fastlane\" contiene un campione da \"Hangin' On\" di Coke Escovedo"}
{"id": "2124289", "revid": "134038", "url": "https://it.wikipedia.org/wiki?curid=2124289", "title": "Cantiere Pattison", "text": "I Cantieri Navali Pattison di Napoli sono stati degli stabilimenti di costruzioni navali che hanno operato dal 1864 fino alla vigilia della seconda guerra mondiale.\nStoria.\nNel 1864 l'industriale inglese John Pattison, originario di Newcastle, che nel 1853, in societ\u00e0 con un altro industriale inglese, Thomas Richard Guppy di Bristol, aveva fondato la societ\u00e0 \u00abGuppy &amp; Co.\u00bb, apr\u00ec a Napoli un nuovo stabilimento meccanico, con annesso cantiere navale che impiegava una forza lavoro di circa 600 operai.\nIl primo insediamento industriale Pattison trov\u00f2 la sua ubicazione in un antico setificio risalente probabilmente agli anni trenta del XIX secolo in un'area posta lungo il tracciato della Ferrovia Napoli-Portici che in quel periodo costitu\u00ec un riferimento strategico per la localizzazione dei primi opifici industriali e che caratterizz\u00f2, dal punto di vista urbanistico, l'intera zona. Lo stabilimento originario venne in seguito assorbito dall'ampliamento degli stabilimenti della Pattison, opificio metalmeccanico e fonderia. La Pattison nei decenni successivi ampli\u00f2 il proprio insediamento acquisendo progressivamente altre fabbriche adiacenti e realizzando anche un cantiere navale sulla spiaggia dei Gigli. Nel 1886 la Pattison occupava circa 24.000 ma, tre quarti dei quali coperti, organizzati intorno al complesso dell'ex setificio.\nGli stabilimenti Guppy di Pietrarsa contavano 600 addetti ed erano specializzati nel produrre materiale destinato ai cantieri navali, macchine cardatrici per l'industria tessile, materiale per uso navale come guarnizioni, chiodi, viti, vernice. Gli stabilimenti avevano fornito il supporto delle 350 lampade per la prima illuminazione a gas di Napoli e Pattison vi progett\u00f2 una locomotiva tecnologicamente all'avanguardia, in grado di superare anche pendenze del 2.5%, come nel tratto collinare Nocera Inferiore-Cava dei Tirreni.\nNel 1886 la fusione tra la societ\u00e0 napoletana \u00abGuppy\u00bb e l'impresa metalmeccanica Hawthorn Leslie and Company di Newcastle diede origine alla societ\u00e0 \u00abHawthorn-Guppy\u00bb.\nNel 1904 con l'approvazione da parte del governo Giolitti della legge speciale per lo sviluppo industriale di Napoli, tra il 1904 e il 1906 con l'intervento delle grandi banche miste, si pervenne al consolidamento finanziario-amministrativo e al riassetto produttivo dell'industria metalmeccanica meridionale. La societ\u00e0 milanese Officine Meccaniche rilev\u00f2 gli impianti della \u00abSociet\u00e0 Industriale Napoletana Hawthorn-Guppy\u00bb e li ampli\u00f2 con il concorso del Credito Italiano che ebbe e mantenne anche un ruolo di rilievo nella trasformazione societaria dell'industria di Pattison divenuta nel 1904 S.p.A. con la ragione sociale \u00abOfficine e Cantieri Napoletani Pattison\u00bb.\nL'industria conquist\u00f2 larghe quote di commesse pubbliche, soprattutto militari e nei primi anni del XX secolo nei cantieri Pattison vennero costruite per la Regia Marina diverse unit\u00e0 del tipo torpediniere e cacciatorpediniere che avrebbero preso parte alla guerra italo turca e alla prima guerra mondiale.\nNel 1911 era stata fondata anche la Societ\u00e0 Bacini &amp; Scali Napoletani per la gestione di due scali di costruzione e di due bacini di carenaggio in muratura e lo sforzo bellico dell'Italia increment\u00f2 fortemente la produzione bellica e la produttivit\u00e0 dei due cantieri, le cui vicende si sarebbero incrociate negli anni futuri. Nella notte tra il 10 e l'11 marzo avvenne il Bombardamento di Napoli del 1918 del dirigibile tedesco Zeppelin LZ 104 che partito dalla Bulgaria danneggia gravemente il Cantiere Pattison.\nNel 1922 fu varato il \"cacciatorpediniere Quintino Sella\", capofila di una classe con questo nome e dedicata ai primi ministri italiani, completata da \"Francesco Crispi\", \"Giovanni Nicotera\" e \"Bettino Ricasoli\".\nLa crisi postbellica colp\u00ec tuttavia duramente l'industria del napoletano portando, nel 1924, alla chiusura dell'arsenale smantellato definitivamente nel 1930. La Pattison nel 1931 conflu\u00ec con la \"Bacini &amp; Scali Napoletani\" nella societ\u00e0 \"Officine &amp; Cantieri Partenopei\", gestita dall'Ansaldo; negli anni trenta, entrata a far parte della galassia IRI, ricevette numerose commesse pubbliche soprattutto militari con la costruzione di alcune unit\u00e0 del tipo Spica e Orsa.\nNel 1939 le societ\u00e0 \"Officine &amp; Cantieri Partenopei\", il Cantiere di Vigliena, le \"Officine Meccaniche e Fonderie\" (ex Hawthorn e Guppy), ed il cantiere navale di Castellammare di Stabia confluirono nella societ\u00e0 Navalmeccanica con sede a Napoli."}
{"id": "2124290", "revid": "1573940", "url": "https://it.wikipedia.org/wiki?curid=2124290", "title": "Prionodon", "text": "Prionodon () \u00e8 un genere di carnivori della famiglia dei viverridi comunemente noti come \" linsanghi asiatici\".\nDescrizione.\nDimensioni.\nAl genere Prionodon appartengono carnivori di medio-piccole dimensioni, con lunghezza della testa e del corpo tra 350 e 450\u00a0mm, la lunghezza della coda tra 300 e 420\u00a0mm e un peso fino a 800\u00a0g.\nCaratteristiche craniche e dentarie.\nIl cranio \u00e8 lungo, basso e stretto, con il rostro sottile e allungato. L'area occipitale \u00e8 ben definita con una cresta robusta. L'area post-orbitale \u00e8 ristretta mentre il processo post-orbitale \u00e8 prominente. Il primo molare superiore \u00e8 ridotto mentre il secondo \u00e8 assente. Il primo molare inferiore presenta un piccolo tubercolo basale.\nSono caratterizzati dalla seguente formula dentaria:\nAspetto.\nIl corpo \u00e8 snello, le zampe sono relativamente corte. La testa \u00e8 allungata, il collo \u00e8 molto lungo e Il muso \u00e8 stretto con il setto nasale convesso superiormente. La pelliccia \u00e8 corta e sono presenti delle macchie o bande trasversali scure lungo i fianchi. L'andatura \u00e8 digitigrada, mentre le unghie sono completamente retrattili. Gli artigli della mano sono forniti di 2 guaine protettive ciascuno, mentre quelli del piede ne hanno una sola sul lato esterno. Il palmo della mano ha 4 cuscinetti ed \u00e8 ricoperto densamente di peli. La pianta dei piedi ha invece 3 cuscinetti ed \u00e8 anch'essa ricoperta di peli dal tallone. La coda \u00e8 lunga circa come la testa ed il corpo ed \u00e8 anellata. Non sono presenti ghiandole odorifere e il perineo \u00e8 abbastanza accorciato. Le femmine hanno 2 paia di mammelle ventrali.\nDistribuzione.\nQuesto genere \u00e8 diffuso nel Subcontinente indiano, in Cina, in Indocina e Indonesia.\nTassonomia.\nIl genere comprende 2 specie:"}
{"id": "2124291", "revid": "1318658", "url": "https://it.wikipedia.org/wiki?curid=2124291", "title": "Palazzo Tommaso Spinola", "text": "Il palazzo Tommaso Spinola, detto anche Palazzo Tomaso Spinola di Luccoli o Palazzo Spinola Pessagno, \u00e8 un edificio sito in salita di Santa Caterina al civico 3 a Genova, inserito il 13 luglio del 2006 nella lista dei 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria.\nSituato tra l'antica piazza degli Spinola di Luccoli e quella Della Rovere, fu costruito su progetto dell'autore dei pi\u00f9 inediti palazzi del manierismo genovese, Giovan Battista Castello, detto il Bergamasco, tra il 1558 e il 1561 per Tommaso Spinola, che conserv\u00f2 il palazzo solo per pochi anni, cedendolo nel 1574 a Luca Negrone.\nFu inserito nel terzo bussolo del Rollo 1664.\nAnnoverato nel XVIII secolo tra le propriet\u00e0 della famiglia Pessagno, che lo possiede ancora alla fine del XIX secolo, il palazzo \u00e8 oggi destinato ad abitazione privata.\nDescrizione.\nEsterni.\nLa \"cifra\" del Bergamasco, di piena osservanza manierista, si legge nel finissimo ed originale disegno del portale riccamente elaborato con erme femminili incastonate in una decorazione a vari motivi architettonici, reggenti un timpano spezzato a volute spiraliformi, eseguito in marmo bianco dagli scultori Giacomo Ponzello e Pompeo Bianchi (1560). Ci\u00f2 che tuttavia colpisce maggiormente, dell'opera decorativa del bergamasco, \u00e8 la decorazione a rilievo della facciata, dalla quadratura fantasiosa ad affresco e stucco, analoga a quella negli stessi anni eseguita dal Bergamasco nel palazzo Gio. Vincenzo Imperiale di Campetto - costruito tra il 1555 e il 1560 - e in palazzo Nicolosio Lomellini di Strada Nuova (1558).\nGi\u00e0 l'Alzieri nella sua Guida ottocentesca di Genova notava come la facciata fosse In contrasto con la difficolt\u00e0 di osservarla, la decorazione dei piani alti dell'edificio si mostra di straordinaria elaboratezza ed eccezionale complessit\u00e0, in un sovrapporsi di esseri fantastici, maschere mostruose, erme a figura di armati e divinit\u00e0 planetarie, figure che uniscono zampe artigliate, code di pesce, ali di uccello e volti femminili, con evidenti riferimenti magici e alchemici estratti dall'ermetismo rinascimentale.\nInterni.\nL'atrio \u00e8 accessibile mentre dal triforio, chiuso con vetrate, si vede soltanto una parte della scala.\nL'interno \u00e8 riccamente affrescato dall'atrio ai salotti del secondo piano (\"Eroe in Parnaso\" di Luca Cambiaso e un soggetto analogo incertamente attribuito ad Andrea Semino); nell'atrio in particolare \u00e8 un affresco con \"Andromeda ignuda esposta al mostro\" e, nella volta sopra l'ingresso della scala, \"Andromeda che accoglie Perseo liberatore\"."}
{"id": "2124292", "revid": "36426", "url": "https://it.wikipedia.org/wiki?curid=2124292", "title": "Museo della Natura Morta", "text": ""}
{"id": "2124296", "revid": "114550076", "url": "https://it.wikipedia.org/wiki?curid=2124296", "title": "Opium (profumo)", "text": "Opium (pronuncia francese ) \u00e8 un profumo, della casa di moda Yves Saint Laurent, commercializzato a partire dal 1977.\nStoria.\n\"Opium\" nasce dall'intenzione di Yves Saint Laurent di creare un profumo ispirato alla Cina imperiale. Il suo progetto comincia nel 1972, e nonostante le polemiche legate alla scelta del nome (oppio in italiano), il profumo ottiene un notevole successo in Francia nel 1977, anno del suo lancio, al punto che l'anno seguente viene esportato in tutto il mondo, diventando il profumo di maggior successo per la casa di moda. La confezione \u00e8 stata realizzata dal designer Pierre Dinand.\nPromozione.\nUna delle campagne pubblicitarie maggiormente ricordate di \"Opium\" \u00e8 senz'altro quella del 2000 che aveva per protagonista la modella Sophie Dahl. Nei cartelloni pubblicitari che reclamizzavano il profumo, la Dahl appariva completamente nuda, distesa su un tappeto. La campagna promozionale dest\u00f2 talmente tanto scandalo, al punto di essere completamente bandita nel Regno Unito.\nRiconoscimenti.\nNel 1979 \"Opium\" \u00e8 stato premiato del riconoscimento FiFi Award sia come miglior profumo femminile dell'anno, che come migliore campagna pubblicitaria. Nel 1993 \u00e8 stato inoltre inserito nella \"Fragrance Hall of Fame\"."}
{"id": "2124302", "revid": "767487", "url": "https://it.wikipedia.org/wiki?curid=2124302", "title": "Can-Can (film)", "text": "Can-Can \u00e8 un film del 1960 diretto da Walter Lang, tratto da un testo teatrale di Abe Burrows e prodotto dalla Twentieth Century Fox, con Frank Sinatra, Shirley MacLaine, Maurice Chevalier e Louis Jourdan.\nTrama.\nSimone Pistache, proprietaria di un locale notturno a Montmartre, organizza nel proprio locale lo spettacolo di can-can, ballo proibito, sotto la protezione del suo avvocato e amante Fran\u00e7ois Durnais, il quale elargisce mazzette alla polizia. Un giovane giudice arrivato in citt\u00e0 scova un modo per far chiudere il locale ma incappa in un imprevisto: si innamora infatti di Simone."}
{"id": "2124306", "revid": "38120", "url": "https://it.wikipedia.org/wiki?curid=2124306", "title": "Don't Cry For Me Argentina", "text": ""}
{"id": "2124308", "revid": "119667386", "url": "https://it.wikipedia.org/wiki?curid=2124308", "title": "Texarkana (Texas)", "text": "Texarkana \u00e8 una citt\u00e0 della contea di Bowie, Texas, Stati Uniti, situata nella regione dell'Ark-La-Tex. Situata a circa 180 miglia (290 km) da Dallas, Texarkana \u00e8 una citt\u00e0 gemellata con la vicina Texarkana, Arkansas. La popolazione della citt\u00e0 del Texas era di abitanti secondo una stima del 2019. La citt\u00e0 e la sua controparte dell'Arkansas costituiscono il nucleo dell'area statistica metropolitana di Texarkana, che comprende tutta la contea di Bowie, Texas, e la contea di Miller, Arkansas. Le due citt\u00e0 unite avevano una popolazione totale di abitanti secondo le stesse stime del 2019, e l'area metropolitana aveva una popolazione totale di abitanti.\nGeografia fisica.\nTerritorio.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 36.411 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 55,4% di bianchi, il 37,1% di afroamericani, lo 0,5% di nativi americani, l'1,3% di asiatici, lo 0,0% di oceaniani, il 3,4% di altre etnie, e il 2,2% di due o pi\u00f9 etnie. Ispanici o latinos di qualunque etnia il erano il 6,4% della popolazione."}
{"id": "2124309", "revid": "287204", "url": "https://it.wikipedia.org/wiki?curid=2124309", "title": "Potentilla crantzii", "text": "Cinquefoglia di Crantz (nome scientifico Potentilla crantzii ) \u00e8 una piccola pianta dell'ambiente montano, non molto alta, dai delicati fiori gialli, appartenente alla famiglia delle Rosaceae.\nSistematica.\nIl genere di questa pianta (\"Potentilla\") \u00e8 abbastanza numeroso, 200 \u00e8 pi\u00f9 specie delle quali oltre una cinquantina sono spontanee dei nostri territori. La famiglia (\"Rosaceae\") \u00e8 una delle pi\u00f9 importanti sia perch\u00e9 comprende fiori diffusissimi come le rose ma anche per il discreto numero di generi (alcune classificazioni elencano oltre 400 generi per diverse migliaia di specie).\nIl genere delle \u201cPotentille\u201d appartiene alla sottofamiglia delle \"Rosoideae\" caratterizzata dall'avere l'ovario semi-infero (o supero) con molti carpelli, l'androceo perigino e i frutti di tipo achenio.\nVariabilit\u00e0.\n\u201cCinquefoglia di crantzii\u201d deriva da un genere polimorfo e di difficile comprensione; spesso le sue specie si sono generate per ibridogenesi; ad esempio la specie della presente scheda insieme alla specie \"Potentilla nivea\" L. ha dato origine alla specie \"Potentilla thuringiaca\" Bernh., complicando ulteriormente la classificazioni di queste piante.\nIn genere la variabilit\u00e0 di questa specie si manifesta nella forma e nell'aspetto delle foglie e delle stipole. Per completare il quadro \u00e8 da dire che sono stati segnalati anche casi, nell'Europa Settentrionale, di \u201capomissia\u201d, ossia la formazione di un nuovo individuo (o variet\u00e0) in via \u201cpuramente vegetativa\u201d, non gamica o agamica.\nNell'elenco che segue sono indicate alcune variet\u00e0 e sottospecie :\nIbridi.\nNell'elenco che segue sono indicati alcuni ibridi interspecifici :\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nSpecie simili.\nLa maggior parte delle specie del genere \"Potentilla\", se guardate da lontano o distrattamente, possono essere confuse tra di loro: i fiori sono straordinariamente simili e a volte differiscono per particolari poco significativi. Qui indichiamo solamente la specie che senz'altro \u00e8 quelle pi\u00f9 vicina a quella di questa scheda:\nEtimologia.\nIl nome di questa pianta \u00e8 nato grazie alle grandi virt\u00f9 medicinali che le si attribuivano anticamente. Infatti il nome generico (\"Potentilla\") deriva dal vocabolo latino \"potens\" (= piccola pianta con potenti propriet\u00e0 curative) o \"portentum\" (= prodigiose possibilit\u00e0 sprigionate dalla pianta). L'epiteto specifico (\"crantzii\") deriva dal professore Heinrich Johann Nepomuk von Crantz (1722-1799), botanico e fisico a Vienna, che dedic\u00f2 questa specie a se stesso. \nLo studio di questa pianta e la sua definitiva collocazione tassonomica \u00e8 stata fatta verso il 1897 dal botanico austriaco Karl Fritsch (1864-1934).\nI tedeschi chiamano questa pianta \"Crantz' Fingerkraut\", oppure \"Zottiges Berg- Fingerkraut\"; i francesi la chiamano \"Potentille de Crantz\"; mentre gli inglesi la chiamano \"Alpine Cinquefoil\".\nMorfologia.\nLa \u201cCinquefoglia di Crantz\u201d \u00e8 una pianta erbacea, perenne di aspetto rampante. La radice principale termina con una rosetta di foglie basali persistenti alla fioritura, all'ascella della quale si generano i fusti fioriferi. La forma biologica di questa pianta \u00e8 emicriptofita scaposa (H scap), ossia si tratta di una specie perennante tramite gemme al livello del suolo e con asse fiorale allungato e con scarse foglie cauline. La massima altezza che pu\u00f2 arrivare \u00e8 di circa 20\u00a0cm.\nRadici.\nLa radice \u00e8 legnosa e ramificata.\nFusto.\nIl fusto \u00e8 eretto o ascendente e scarsamente ramoso. \nFoglie.\nLe foglie sono profondamente pennate, divise in cinque distinti segmenti palmati. Ogni lato del segmento possiede da 2 a 3 denti. I segmenti hanno una forma oblanceolata e si allargano progressivamente verso l'esterno. La pelosit\u00e0 delle foglie \u00e8 mediamente sviluppata su entrambe le pagine. Le foglie basali sono picciolate ed hanno delle stipole a forma ovale - lanceolata di colore bruno, poco pelose e carenate. Dimensione delle foglie : larghezza 6 \u2013 12\u00a0mm, lunghezza 7 \u2013 16\u00a0mm; dimensioni delle stipole: larghezza 3\u00a0mm, lunghezza 8\u00a0mm; dimensioni del picciolo : 1 \u2013 2\u00a0cm.\nInfiorescenza.\nL'infiorescenza si compone di 2 \u2013 7 fiori terminali e solitari per ogni fusto fiorale.\nFiori.\nI fiori sono ermafroditi, attinomorfi, pentaciclici (sono presenti i 4 verticilli fondamentali delle Angiosperme: calice \u2013 corolla \u2013 androceo (con doppio verticillo di stami) \u2013 gineceo) e pentameri. Il ricettacolo \u00e8 piatto e asciutto. La dimensione totale del fiore \u00e8 di circa 15 \u2013 22\u00a0mm.\nFrutti.\nIl frutto ha una struttura multipla composta da diversi piccoli, secchi acheni. I frutti sono racchiusi nel calice persistente.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale :"}
{"id": "2124310", "revid": "1566286", "url": "https://it.wikipedia.org/wiki?curid=2124310", "title": "Suchitra Sen", "text": "Biografia.\nSuchitra Sen apparteneva a una delle famiglie pi\u00f9 importanti della cinematografia indiana e ha recitato sia in film in bengali che in hindi.\nVita privata.\n\u00c8 la madre di Moon Moon Sen e la nonna di Riya Sen e Raima Sen, anch'esse attrici di Bollywood."}
{"id": "2124312", "revid": "1305772", "url": "https://it.wikipedia.org/wiki?curid=2124312", "title": "Protomentale", "text": "Il concetto relativo al termine protomentale indica l'insieme dei primi processi psichici che si sviluppano nel cervello dell'individuo.\nDefinizioni.\nSin da Freud, le scienze psicologiche hanno ipotizzato che, in parallelo con il processo di neurulazione ed encefalizzazione, le prime funzioni mentali siano riscontrabili gi\u00e0 nella vita fetale e, con pi\u00f9 evidenza, nella vita del neonato. Questi primi processi psichici, ovviamente non consapevoli, sono ritenuti determinanti ai fini del successivo sviluppo, e sono stati variamente denominati: fase primaria di mentalizzazione, vita psichica fetale, psicologia perinatale ed altri termini.\nPrincipali studiosi.\nNoti autori hanno indagato quest'area originaria dello sviluppo psichico: tra essi, hanno avuto un ruolo pionieristico Melanie Klein e Donald Winnicott, ed in seguito, in maniera ancora pi\u00f9 specifica, autori come Edith Jacobson, Wilfred Bion, Margaret Mahler, Donald Meltzer, Christopher Bollas, Martha Harris ed Esther Bick. \nNella letteratura scientifica inglese, il termine \u00e8 stato inizialmente usato da Bion nel 1961: in Italia, lo si ritrova sviluppato (Teoria del Protomentale) nelle opere di Antonio Imbasciati, dalla fine degli anni '70 in avanti, per illustrare i suoi studi sulla psicologia perinatale, cio\u00e8 sia fetale che neonatale.\nEvoluzione della ricerca.\nIl passaggio degli studi dalla seconda condizione a quella antecedente \u00e8 dovuto soprattutto alla scoperta e all'uso di nuove metodiche d'indagine, che mirano a testare ipotesi di metapsicologia sempre pi\u00f9 anagraficamente ardite. Se l'\"infant research\" era costretta a limitarsi alla formulazione d'una teoria della mente neonatologica, invece l'adozione dell'ecografia \"3D\" per l'analisi addominale della gestante ha condotto a risultati significativi circa l'esistenza del nascituro nella sua specifica situazione amniotica, intrauterina, prenatale.\nAd esempio, il feto avrebbe dei comportamenti d'espressione emotiva come il sorriso e il pianto gi\u00e0 verso la 26\u00aa settimana dal concepimento, dunque circa al 6\u00ba mese. \u00c8 oggetto d'un dibattito anche aspro se il dolore fetale sia riscontrabile chimicamente ancor prima, verso la 20\u00aa settimana. Il gesto del pollice alla bocca \u00e8 gi\u00e0 presente fra le 14 o 15 settimane, oppure al massimo verso il 4\u00ba o 5\u00ba mese, pertanto non sarebbe legato all'esperienza dell'allattamento come invece sostenuto dalla teoria freudiana della fase orale.\nEcografia tridimensionale d'un feto"}
{"id": "2124313", "revid": "199745", "url": "https://it.wikipedia.org/wiki?curid=2124313", "title": "Cinquefoglia di Crantz", "text": ""}
{"id": "2124314", "revid": "188323", "url": "https://it.wikipedia.org/wiki?curid=2124314", "title": "Cinquefolia di Crantz", "text": ""}
{"id": "2124317", "revid": "729019", "url": "https://it.wikipedia.org/wiki?curid=2124317", "title": "American Basketball Association 2000-2001", "text": "La stagione di American Basketball Association 2000-2001 fu la 1\u00aa della nuova ABA. La stagione fin\u00ec con la vittoria dei Detroit Dogs, che sconfissero i Chicago Skyliners per 107 a 91 nella finale unica disputata."}
{"id": "2124322", "revid": "1590006", "url": "https://it.wikipedia.org/wiki?curid=2124322", "title": "Poison di Dior", "text": "Poison di Dior \u00e8 un profumo creato della casa di moda Dior, commercializzato a partire dal 1985.\nStoria e Varianti.\n\u00c8 uno dei profumi di maggior successo della casa di moda Dior nonch\u00e9 il primo a non portare il nome del fondatore. \nLanciato sul mercato nel 1985, con l'inquietante slogan pubblicitario \"Il profumo \u00e8 il veleno del cuore\", frase dello scrittore Paul Val\u00e9ry, Poison ebbe un forte impatto mediatico, anche grazie alla campagna pubblicitaria ispirata alla fiaba \"La bella e la bestia\" realizzata da Jean Cocteau, che lo rese una delle fragranze di maggior successo nel mondo soprattutto per via della sua composizione insolita e sensuale (tuberosa ambrata speziata). \nSuccessivamente si sono susseguite diverse reinterpretazioni della famosa fragranza: seguiranno la dolce eau de toilette \"Tendre Poison\" (1994, pi\u00f9 verde), il famosissimo \"Hypnotic Poison\" (1998, eau de toilette disponibile nella variante \"Elixir de parfum\" con spruzzino retr\u00f2, \"Extrait de parfum\" e dal 2010 anche nella nuova versione realizzata dal \"naso\" Dior Fran\u00e7ois Demanchy l\"'Eau Sensuelle\") pubblicizzato nel 2010 dall'attrice italiana Monica Bellucci poi, pi\u00f9 di recente, \"Pure Poison\" (2004, un'eau de parfum dolce e fiorita) e la sua variante pi\u00f9 forte \"Pure Poison Elixir\". \nNel 2007 \u00e8 stata lanciata l'ultima reinterpretazione: \"Midnight Poison\", un'eau de parfum forte, audace e sensuale pubblicizzata dall'attrice e modella francese Eva Green nei panni di una moderna Cenerentola. Dal 2011 al 2013 testimonial di Hypnotic Poison \u00e8 stata l'attrice francese M\u00e9lanie Laurent, pubblicizzato con uno spot diretto da John Cameron Mitchell e ambientato al Louvre.\nFlacone.\nTutti i flaconi eleganti, bombati e sinuosi delle varianti di \"Poison\" ricordano il frutto proibito, la mela di Eva. Nel primo \"Poison\" il flacone \u00e8 di color porpora con tappo trasparente, nel successivo \"Tendre Poison\" la colorazione \u00e8 verde cangiante, in \"Hypnotic Poison\" rosso fuoco con tappo nero, in \"Pure Poison\" ritroviamo gli abbaglianti colori della perla mentre in \"Midnight Poison\" il pi\u00f9 \"oscuro\" fra tutti ritroviamo la classica boccetta in vetro blu oltremare tendente al nero con tappo nero.\nPubblicit\u00e0.\nNegli anni si sono susseguite diverse pubblicit\u00e0 di \"Poison\" e le sue varianti: prima fra tutti quella risalente all'anno di uscita del primo profumo (1985) che ricrea la magica atmosfera della fiaba \"La bella e la bestia\". Per \"Tendre Poison\" (forse il meno apprezzato in Italia) la maison ha optato per uno spot onirico e verdeggiante, per il famoso \"Hypnotic Poison\" si sono susseguiti diversi spot. Una delle ultime campagne pubblicitarie (2010), vede come testimonial l'attrice italiana Monica Bellucci nei panni di una moderna tentatrice che mostra il frutto del suo peccato, ovvero il profumo, che nasce da un fiore che tiene in mano: slogan della fragranza per il 2010 \u00e8 \"Dior est mon Poison\" e \"Hypnotic Poison. Parfum de s\u00e9duction\". Per \"Pure Poison\" troviamo uno spot accattivante con la modella protagonista, emblema della seduzione, che giunge al profumo prima di una pantera nera che se ne scappa al fischio minaccioso della donna: lo slogan per \"Pure Poison\" \u00e8 \"La nouvelle s\u00e9duction de Dior\". Per \"Midnight Poison\", infine, troviamo la bell'attrice e modella Eva Green nei panni di una Cenerentola \"oscura\" vestita con un abito della collezione \"Haute Couture\" blu notte che corre per le sale dell'Op\u00e9ra Garnier di Parigi col solo scopo di \"raggiungere\" la mezzanotte, ovvero la festa in maschera che si tiene nel teatro: slogan per questo profumo \u00e8 \"A new Cinderella is born\"."}
{"id": "2124326", "revid": "25884", "url": "https://it.wikipedia.org/wiki?curid=2124326", "title": "La luce buona delle stelle", "text": ""}
{"id": "2124336", "revid": "15756", "url": "https://it.wikipedia.org/wiki?curid=2124336", "title": "Viola Davis", "text": "\u00c8 salita alla ribalta nel 2008 con il pluripremiato film \"Il dubbio\", che le \u00e8 valso la sua prima candidatura al Premio Oscar nella sezione miglior attrice non protagonista. Grazie a \"The Help\" (2011) ha vinto due Critics' Choice Awards, due Screen Actors Guild Awards e ricevuto la sua seconda candidatura all'Oscar, questa volta come miglior attrice protagonista. Nel 2016 ha ricevuto ampi consensi da parte di critica e pubblico per la sua magistrale interpretazione di Rose Lee Maxson in \"Barriere\" di Denzel Washington, con la quale si \u00e8 aggiudicata il Golden Globe, lo Screen Actors Guild Award, il Critics' Choice Awards, il BAFTA e il Premio Oscar come miglior attrice non protagonista. Nel 2021, per il suo ritratto della cantante Ma Rainey nel film \"Ma Rainey's Black Bottom\", viene nuovamente candidata al Premio Oscar come miglior attrice protagonista; con quattro nomination (due da protagonista e due da non protagonista), Viola Davis \u00e8 l'attrice afroamerica pi\u00f9 candidata nella storia della manifestazione.\nSul piccolo schermo, Davis viene ricordata per aver interpretato l'avvocato Annalise Keating nella serie televisiva \"Le regole del delitto perfetto\" (2014-2020), grazie a cui ha vinto il Premio Emmy per la miglior attrice in una serie drammatica, divenendo la prima attrice nera ad aggiudicarsi l'ambito riconoscimento in quella categoria. Nota interprete di teatro, con particolare riferimento alle opere di August Wilson, Davis \u00e8 vincitrice di due Tony Awards, rispettivamente vinti nel 2001 per \"King Hedley II\" e nel 2010 per \"Fences\", e anche di tre Drama Desk Awards.\nBiografia.\nNata nella Carolina del Sud, ma cresciuta nel Rhode Island, \u00e8 la penultima dei sei figli di Mary e Dan Davis. Suo padre \u00e8 un allenatore di cavalli mentre sua madre \u00e8 una casalinga, operaia e attivista dei diritti civili. Inoltre, \u00e8 cugina di secondo grado dell'attore Mike Colter. Ha studiato teatro presso il Rhode Island College, diplomandosi nel 1988. Dopo aver proseguito gli studi alla Juilliard School, nel 1993, Davis comincia la sua carriera sul palco vincendo un Obie Award nel 1999. Nel 2001 vince il suo primo Tony Award per la miglior interpretazione femminile e il primo Drama Desk Awards per il ruolo di Tonya in \"King Hedley II\" di August Wilson. Al cinema \u00e8 apparsa in ruoli minori nei film di Steven Soderbergh \"Antwone Fisher\", per il quale si aggiudica una candidatura all'Independent Spirit Awards, \"Out of Sight\", \"Traffic\" e \"Solaris\".\nNel 2004 lavora nuovamente per il teatro nella pi\u00e9ce Off-Broadway \"Intimate Apparel\". Al cinema recita nel film di Oliver Stone \"World Trade Center\", \"Disturbia\" e \"Come un uragano\". In televisione ha recitato in \"Law &amp; Order - Unit\u00e0 vittime speciali\", nel ruolo ricorrente di Donna Emmett. Ha partecipato ai primi quattro film tratti dalla serie \"Jesse Stone\" dello scrittore Robert B. Parker ricoprendo il ruolo di Molly Crane, agente di polizia dell'immaginaria cittadina di Paradise. Nel 2008 ricopre il ruolo di Mrs. Miller ne \"Il dubbio\" accanto a Meryl Streep, Philip Seymour Hoffman e Amy Adams, tratto dallo spettacolo omonimo di John Patrick Shanley; per la sua interpretazione si \u00e8 aggiudicata un National Board of Review Awards 2008 ed \u00e8 stata candidata al Golden Globe 2009 e all'Oscar come migliore attrice non protagonista.\nPer la sua interpretazione in \"The Help\", nel 2012, ha vinto due Screen Actors Guild Award: uno come migliore attrice cinematografica e uno come miglior cast cinematrografico, oltre a guadagnare la sua seconda candidatura agli Oscar come miglior attrice e al Golden Globe 2012 come migliore attrice in un film drammatico. Sempre nel 2012, la rivista \"Time\" la inserisce per la prima volta nella lista delle 100 persone pi\u00f9 influenti del mondo. Dal 2014 al 2020 \u00e8 stata la protagonista della serie televisiva \"Le regole del delitto perfetto\", nella quale interpreta la carismatica avvocata Annalise Keating. Per questo ruolo si aggiudica pi\u00f9 volte la candidatura al Golden Globe e la vittoria di due Screen Actors Guild Awards (uno nel 2015 e uno nel 2016 sempre come migliore attrice in una serie drammatica), un NAACP Image Award, un People's Choice Award e soprattutto, nel settembre 2015, un Emmy Award come miglior attrice protagonista in una serie drammatica, divenendo la prima donna nera ad ottenere il premio in quella categoria.\nNell'agosto 2015, cinque anni dopo aver vinto un Tony Award a teatro in \"Fences\" di August Wilson, Viola Davis riprende il medesimo ruolo nell'omonimo adattamento cinematografico diretto da Denzel Washington, che funge anche da protagonista della pellicola. Per questa sua interpretazione la Davis ha ricevuto numerosi riconoscimenti: agli annuali Golden Globe ha trionfato nella categoria miglior attrice non protagonista, vincendo per la prima volta il prestigioso premio, ha ricevuto lo Screen Actors Guild Award per la migliore attrice non protagonista cinematografica e il BAFTA alla migliore attrice non protagonista. La consacrazione definitiva avviene il 26 febbraio 2017, in occasione della 89\u00aa edizione della cerimonia degli Oscar, nel momento in cui viene proclamata vincitrice dell'ambita statuetta alla sua terza candidatura complessiva. Il 5 gennaio dello stesso anno Viola Davis viene insignita della stella sulla celeberrima Walk of Fame di Hollywood. Il 4 Marzo vince il \"Premio Artista dell'anno\" dell'Universit\u00e0 di Havard. Nel mese di aprile \u00e8 stata nuovamente inserita dalla rivista \"Time\" tra le cento personalit\u00e0 pi\u00f9 influenti al mondo, nella categoria \"Icone\".\nNel 2018 \u00e8 la protagonista dell'acclamato film \"Widows - Eredit\u00e0 criminale\", diretta dal Premio Oscar Steve McQueen, che le assicura una candidatura ai BAFTA e ai Satellite Awards. Nell'ottobre 2019 viene invece onorata con il Premio alla carriera nell'ambito dell'annuale Festival del Cinema di Roma. Pochi mesi dopo la conclusione de \"Le regole del delitto perfetto\", veste i panni della cantante blues Ma Rainey nel film \"Ma Rainey's Black Bottom\", adattamento cinematografico dell'omonima opera teatrale a cura di August Wilson. In questa pellicola, distribuita sulla piattaforma Netflix a partire dal 18 dicembre 2020 e prodotta da Denzel Washington, recita affiancata da Chadwick Boseman, nel suo ultimo ruolo prima della prematura scomparsa avvenuta nel precedente mese di agosto. Tra i suoi progetti futuri rientra \"The Woman King\", tratto da eventi reali, che racconter\u00e0 la storia di Nanisca, interpretata dalla Davis, generale di una truppa militare tutta al femminile e di sua figlia Nawi, interpretata da Lupita Nyong'o.\nVita privata.\nHa avuto un'infanzia difficile, con un padre alcolizzato e problemi economici. Dal giugno 2003 \u00e8 sposata con l'attore Julius Tennon con cui ha adottato una figlia, Genesis, nell'ottobre 2011. Davis \u00e8 la matrigna del figlio e della figlia del marito, nati da precedenti relazioni.. \u00c8 un'attivista del movimento Black Lives Matter.\nRiconoscimenti.\nNel corso della sua carriera, Viola Davis si \u00e8 aggiudicata numerosi riconoscimenti per il suo impegno in ambito cinematografico, televisivo e teatrale. In particolare, l'attrice ha completato la cosiddetta tripla corona della recitazione, ovvero la vittoria di tutti i premi principali dei tre settori sopracitati: l'Oscar, l'Emmy e il Tony Award, quest'ultimo vinto ben due volte. Oltre a ci\u00f2 vanta, tra gli altri, anche un Golden Globe e sei Screen Actors Guild Award.\nDoppiatrici italiane.\nNelle versioni in italiano dei suoi lavori, Viola Davis \u00e8 stata doppiata da:"}
{"id": "2124338", "revid": "36426", "url": "https://it.wikipedia.org/wiki?curid=2124338", "title": "Accademia toscana di scienze e lettere La Colombaria", "text": "L\u2019Accademia toscana di scienze e lettere \u201cLa Colombaria\u201d \u00e8 un'istituzione culturale di Firenze, originariamente ospitata nella \"torre colombaria\" del Palazzo Pazzi a Firenze. Fu fondata nel 1735 da Giovanni Girolamo de' Pazzi, studioso che si circond\u00f2 di persone colte, dedite allo studio dell'antichit\u00e0, della storia, appassionate di filologia e anche di scienze. Dopo la guerra e la quasi totale distruzione del suo patrimonio l'Accademia si \u00e8 trasferita e il suo indirizzo attuale \u00e8 via Sant'Egidio 23, nel complesso delle Oblate.\nStoria.\nLe riunioni, avviate informalmente gi\u00e0 dal 1729, si tenevano inizialmente presso un libraio in via del Corso; quando questi chiuse i battenti, Giovanni Girolamo de' Pazzi offr\u00ec il suo palazzo di Borgo Albizi, che da allora venne indicato come palazzo Pazzi dell'Accademia Colombaria, per distinguerlo dal vicino palazzo Pazzi della Congiura. La \u201cColombaria\u201d nacque ufficialmente il 15 maggio 1735, quando sedici dotti amici decisero di annotare formalmente l'oggetto delle loro erudite discussioni, che avvenivano da qualche tempo nella casa di Girolamo de' Pazzi. Il nome dell'Accademia fu dovuto al luogo in cui queste persone si radunavano per i loro studi, e cio\u00e8 nella parte alta della casa, una torretta piuttosto impervia ma dotata di una superba vista sulla citt\u00e0. Nel palazzo venne redatto il primo statuto dell'Accademia. Chi ne faceva parte assumeva inoltre, con ironia, un nome che fosse attinente ai colombi.\nLe riunioni degli accademici erano condotte in pieno spirito d'enciclopedismo, trattando presentazioni di reperti etruschi, manoscritti di varie epoche, iscrizioni, monete, o relazioni storiche, artistiche, filologiche, filosofiche.\nL'Accademia rest\u00f2 in questa sede fino al 1746, anno della morte di Girolamo, poi si trasfer\u00ec in altra sede, prima di approdare infine alla sede attuale in via Sant'Egidio. Nel 1747 usc\u00ec il primo volume relativo all'attivit\u00e0 scientifica dell'Accademia, seguito da altri successivi resoconti.\nI soci compresero molti dei pi\u00f9 bei nomi della cultura italiana dell'epoca: Lodovico Antonio Muratori, Ferdinando Galiani, Pietro Metastasio, Angiolo Maria Bandini, Giovanni Lami, Bernardo Tanucci, Ruggero Boscovich, tanto per citarne qualcuno.\nVerso la met\u00e0 del Settecento l'attivit\u00e0 rallent\u00f2 notevolmente. L'Accademia riprese a funzionare nel secolo successivo, soprattutto durante la presidenza di Gino Capponi, che organizz\u00f2 modernamente la ricerca, limitandola solamente alle indagini di erudizione storica riguardanti la Toscana.\nIl nuovo periodo di splendore vide quindi la produzione di notevoli studi, specie ad opera di Cesare Guasti, Gian Francesco Gamurrini, Raffaello Fornaciari, Isidoro Del Lungo, Cesare Paoli, Giambattista Uccelli.\nDopo la stasi dovuta all'intromissione del regime fascista, la \u201cColombaria\u201d ebbe a patire anche la distruzione delle proprie raccolte durante la ritirata delle truppe tedesche che lasciarono Firenze. Le mine tedesche dell'agosto 1944 infatti distrussero irrimediabilmente i libri e il mobilio dell'Accademia. Si cerc\u00f2 comunque di ricostruire la biblioteca in una sede messa a disposizione dall'Universit\u00e0 di Firenze, poi dal 1952, nel complesso delle Oblate.\nConclusa la triste parentesi della guerra, l'attivit\u00e0 riprese sotto l'impulso soprattutto del presidente Giacomo Devoto (dal 1948 al 1974), la cui meritoria opera fu proseguita dai suoi successori Eugenio Garin (dal 1975 al 1979), Francesco Adorno (dal 1980 al 2009) e Danilo Torre che ha presieduto l'Accademia fino al dicembre 2014. Dal 2015 il presidente \u00e8 Sandro Rogari.\nStruttura.\nLa \u201cColombaria\u201d si divide nelle quattro seguenti classi:"}
{"id": "2124339", "revid": "767487", "url": "https://it.wikipedia.org/wiki?curid=2124339", "title": "Greatest Hits (The Notorious B.I.G.)", "text": "Greatest Hits \u00e8 una raccolta postuma dei migliori successi del rapper The Notorious B.I.G.."}
{"id": "2124340", "revid": "1305772", "url": "https://it.wikipedia.org/wiki?curid=2124340", "title": "Meyenburg (disambigua)", "text": ""}
{"id": "2124349", "revid": "1687539", "url": "https://it.wikipedia.org/wiki?curid=2124349", "title": "Bric-\u00e0-brac", "text": "Il termine bric-\u00e0-brac (origine francese) \u00e8 stato usato per la prima volta in era vittoriana.\nSuccessivamente si rifer\u00ec a oggetti da collezione come tazze da t\u00e8 elaboratamente decorate e piccoli vasi, piume, fiori di cera sotto cupole di vetro, gusci d'uovo, statuine, miniature dipinte o fotografie e cos\u00ec via.\nIl \"bric-\u00e0-brac\" fu usato come ornamento su mensole di camini, tavole, scaffali, o messo in mostra in armadietti di oggetti da collezione. A volte questi armadietti avevano ante di vetro, per mostrare gli articoli all'interno proteggendoli dalla polvere.\nIl \"bric-\u00e0-brac\" al giorno d'oggi si riferisce a una selezione di articoli di basso valore, spesso venduti nei mercati di strada.\nCuriosit\u00e0.\nBric-\u00e0-brac \u00e8 stato per anni nella provincia di Napoli ed in Campania in generale un famoso giornale di annunci di compra-vendita dell'usato. "}
{"id": "2124350", "revid": "110157", "url": "https://it.wikipedia.org/wiki?curid=2124350", "title": "Mark Landin", "text": "Mark Landin \u00e8 un comune di 1.143 abitanti del Brandeburgo, in Germania.\nAppartiene al circondario (\"Landkreis\") dell'Uckermark (targa UM) ed \u00e8 parte della comunit\u00e0 amministrativa (\"Amt\") di Oder-Welse.\nStoria.\nIl comune di Mark Landin venne creato il 31 dicembre 2001 dalla fusione dei comuni di Gr\u00fcnow, Landin e Sch\u00f6nermark.\nSuddivisione amministrativa.\nIl territorio comunale comprende 3 centri abitati (\"Orsteil\"):"}
{"id": "2124351", "revid": "93556", "url": "https://it.wikipedia.org/wiki?curid=2124351", "title": "American Basketball Association 2001-2002", "text": "La stagione di American Basketball Association 2001-2002 fu la 2\u00aa stagione della nuova ABA. La stagione fin\u00ec con la vittoria dei Kansas City Knights, che sconfissero i Southern California Surf per 118 a 113 nella finale unica disputata.\nEntrarono a far parte della Lega altre tre franchigie: i Kentucky Pro Cats, i Phoenix Eclipse e i Southern California Surf.\nCessarono invece di esistere i Los Angeles Stars, i Memphis Houn'Dawgs, i San Diego WildFire e i Tampa Bay ThunderDawgs.\nInfine i Chicago Skyliners si trasferirono a Las Vegas, diventando i Las Vegas Slam."}
{"id": "2124362", "revid": "93556", "url": "https://it.wikipedia.org/wiki?curid=2124362", "title": "McAllen", "text": "McAllen \u00e8 la citt\u00e0 pi\u00f9 grande della contea di Hidalgo, Texas, Stati Uniti e la 22\u00aa citt\u00e0 pi\u00f9 popolosa del Texas. Si trova nella punta meridionale dello stato nella valle del Rio Grande. I confini della citt\u00e0 si estendono a sud fino al Rio Grande, di fronte alla citt\u00e0 messicana di Reynosa, e McAllen si trova a circa 70 miglia () ad ovest del golfo del Messico. \u00c8 la quinta area metropolitana pi\u00f9 popolosa nello stato del Texas, e la binazionale area metropolitana di Reynosa-McAllen conta una popolazione di quasi 1,5 milioni di abitanti.\nDal suo insediamento nel 1904, l'area intorno a McAllen era in gran parte rurale e di carattere agricolo. Ma la seconda met\u00e0 del XX secolo vide una crescita costante, che l'area metropolitana vive ancora oggi. L'introduzione dell'economia \"maquiladora\" e del North American Free Trade Agreement port\u00f2 ad un aumento degli scambi transfrontalieri con il Messico.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 129.877 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'83,9% di bianchi, lo 0,9% di afroamericani, lo 0,4% di nativi americani, il 2,6% di asiatici, lo 0,0% di oceaniani, il 10,4% di altre razze, e l'1,8% di due o pi\u00f9 etnie. Ispanici o latinos di qualunque razza erano l'84,6% della popolazione."}
{"id": "2124364", "revid": "114217924", "url": "https://it.wikipedia.org/wiki?curid=2124364", "title": "Aegroto dum anima est, spes est", "text": "La locuzione latina Aegroto dum anima est, spes esse dicitur, anche detto Finch\u00e9 c'\u00e8 vita c'\u00e8 speranza, letteralmente significa: \"Per chi \u00e8 ammalato \"si dice che, finch\u00e9 c'\u00e8 respiro, c'\u00e8 speranza\".\nPresente in Cicerone, viene oggi utilizzata in maniera abbreviata dicendo: \"Finch\u00e9 c'\u00e8 vita, c'\u00e8 speranza\"\"."}
{"id": "2124367", "revid": "599013", "url": "https://it.wikipedia.org/wiki?curid=2124367", "title": "Passow", "text": ""}
{"id": "2124369", "revid": "767487", "url": "https://it.wikipedia.org/wiki?curid=2124369", "title": "DJ Subroc", "text": "Il suo primo gruppo, i KMD, era formato da lui, dal fratello Zev Love X e da Jade 1, poi conosciuto com Rodan, che fu in seguito rimpiazzato da Onyx the Birthstone Kid. La prima produzione del gruppo fu l'LP \"Mr. Hood\", pubblicato per l'Elektra Records nel 1991. Nonostante nell'album le produzioni siano accreditate a nome KMD o Stimulated Dummies, le basi furono prodotte da SubRoc, che non figura come produttore perch\u00e9, all'epoca, ancora minorenne. Dopo aver prodotto artisti come 3rd Bass, MF Grimm, Megalon aka Tommy Gunn, Kurious Jorge e Zev Love X (che in seguito sarebbe stato conosciuto come MF DOOM), mor\u00ec tragicamente nel 1993, travolto da un'auto, mentre tentava di attraversare la Long Island Expressway. La sua morte fece arrestare la lavorazione di \"Black Bastards\", il secondo album dei KMD, che fu pubblicato solo in seguito."}
{"id": "2124374", "revid": "1543377", "url": "https://it.wikipedia.org/wiki?curid=2124374", "title": "Passow (Brandeburgo)", "text": "Passow \u00e8 un comune di 1.619 abitanti del Brandeburgo, in Germania.\nAppartiene al circondario (\"Landkreis\") dell'Uckermark (targa UM) ed \u00e8 parte della comunit\u00e0 amministrativa (\"Amt\") di Oder-Welse.\nSuddivisione amministrativa.\nIl territorio comunale comprende 4 centri abitati (\"Ortsteil\"):"}
{"id": "2124375", "revid": "80339", "url": "https://it.wikipedia.org/wiki?curid=2124375", "title": "Oljutorskij", "text": ""}
{"id": "2124377", "revid": "149727", "url": "https://it.wikipedia.org/wiki?curid=2124377", "title": "Passow (Uckermark)", "text": ""}
{"id": "2124384", "revid": "80339", "url": "https://it.wikipedia.org/wiki?curid=2124384", "title": "Tigil'skij", "text": ""}
{"id": "2124385", "revid": "149727", "url": "https://it.wikipedia.org/wiki?curid=2124385", "title": "Jamikow", "text": ""}
{"id": "2124386", "revid": "149727", "url": "https://it.wikipedia.org/wiki?curid=2124386", "title": "Passow/Wendemark", "text": ""}
{"id": "2124387", "revid": "80339", "url": "https://it.wikipedia.org/wiki?curid=2124387", "title": "Ust'-Hajrjuzovo", "text": ""}
{"id": "2124389", "revid": "114026572", "url": "https://it.wikipedia.org/wiki?curid=2124389", "title": "Sch\u00f6now", "text": ""}
{"id": "2124390", "revid": "149727", "url": "https://it.wikipedia.org/wiki?curid=2124390", "title": "Welsebruch", "text": ""}
{"id": "2124392", "revid": "226458", "url": "https://it.wikipedia.org/wiki?curid=2124392", "title": "Amore, more, ore, re", "text": "Amore, more, ore, re \u00e8 un'espressione, attualmente non molto diffusa, riconducibile al repertorio delle locuzioni latine. \nNe circolano molte varianti; solo per citarne alcune:\nMolti credono erroneamente che l'espressione sia utilizzata nell'Eneide, in particolare nell'episodio di Eurialo e Niso. In realt\u00e0, della frase non c'\u00e8 traccia nel poema epico - n\u00e9 nel nono libro (quello di Eurialo e Niso, appunto), n\u00e9 in alcun altro.\nIn effetti, considerando la mancanza di metrica della frase, risulta difficile attribuire la frase a Virgilio o, pi\u00f9 in generale, ad alcun autore d'epoca classica. Alcune fonti suggeriscono che la frase sia da attribuirsi a qualche scrittore del 1600 (come il gi\u00e0 citato Kircher) o di epoca medievale."}
{"id": "2124393", "revid": "38120", "url": "https://it.wikipedia.org/wiki?curid=2124393", "title": "Psicologia perinatale", "text": ""}
{"id": "2124399", "revid": "287204", "url": "https://it.wikipedia.org/wiki?curid=2124399", "title": "Pinnow (Brandeburgo)", "text": "Pinnow \u00e8 un comune di 944 abitanti del Brandeburgo, in Germania.\nAppartiene al circondario (\"Landkreis\") dell'Uckermark (targa UM) ed \u00e8 capoluogo della comunit\u00e0 amministrativa (\"Amt\") di Oder-Welse."}
{"id": "2124400", "revid": "149727", "url": "https://it.wikipedia.org/wiki?curid=2124400", "title": "Pinnow (Uckermark)", "text": ""}
{"id": "2124406", "revid": "287204", "url": "https://it.wikipedia.org/wiki?curid=2124406", "title": "Slipstream (film)", "text": ""}
{"id": "2124407", "revid": "287204", "url": "https://it.wikipedia.org/wiki?curid=2124407", "title": "Sherman (Texas)", "text": "Sherman \u00e8 un comune (\"city\") degli Stati Uniti d'America e capoluogo della contea di Grayson nello Stato del Texas. La popolazione era di 38,521 abitanti al censimento del 2010. \u00c8 una delle due principali citt\u00e0 dell'area metropolitana di Sherman-Denison e fa parte della regione del Texoma.\nGeografia fisica.\nSecondo lo United States Census Bureau, la citt\u00e0 ha una superficie totale di 107,41 km\u00b2, dei quali 107,19\u00a0km\u00b2 di territorio e 0,22\u00a0km\u00b2 di acque interne (0,2% del totale).\nSherman si trova a nord di Dallas e a sud-ovest di Durant, Oklahoma. Gainesville si trova ad ovest, e Bonham si trova ad est.\nSociet\u00e0.\nEvoluzione demografica.\nSecondo il censimento del 2010, la popolazione era di 38,521 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 71,65% di bianchi, l'11,07% di afroamericani, l'1,39% di nativi americani, l'1,68% di asiatici, lo 0,03% di oceanici, il 10,62% di altre razze, e il 3,56% di due o pi\u00f9 etnie. Ispanici o latinos di qualunque razza erano il 20,46% della popolazione."}
{"id": "2124409", "revid": "86599", "url": "https://it.wikipedia.org/wiki?curid=2124409", "title": "Sch\u00f6neberg (Schwedt)", "text": "Sch\u00f6neberg \u00e8 una frazione della citt\u00e0 tedesca di Schwedt/Oder, nel \"Land\" del Brandeburgo.\nStoria.\nIl 31 dicembre 2001 vennero aggregati al comune di Sch\u00f6neberg i comuni di Felchow e Flemsdorf.\nIl 1\u00ba gennaio 2021 il comune di Sch\u00f6neberg venne aggregato alla citt\u00e0 di Schwedt/Oder."}
{"id": "2124410", "revid": "1573940", "url": "https://it.wikipedia.org/wiki?curid=2124410", "title": "Gallus", "text": "Gallus \u00e8 un genere di uccelli dell'ordine dei gallinacei.\nA questo genere vengono ascritte quattro specie, tutte originarie nel subcontinente indiano, del sud-est asiatico e dell'Indonesia (sebbene sembrerebbe che il genere abbia avuto origine in Eurasia in base ai resti fossili finora trovati): a seguito del processo di addomesticamento, una delle specie (\"Gallus gallus\" ed in particolare la sottospecie \"domesticus\") ha distribuzione cosmopolita e rappresenta uno degli animali domestici numericamente pi\u00f9 consistenti.\nDescrizione.\nSi tratta di uccelli di media taglia, contraddistinti da un marcato dimorfismo sessuale, col maschio pi\u00f9 grande della femmina e dotato di un piumaggio molto pi\u00f9 sgargiante, piume pi\u00f9 lunghe e cresta e bargigli molto pronunciati. Nonostante la colorazione, tuttavia, \u00e8 molto difficile avvistare questi uccelli indipendentemente dal sesso nelle aree di densa vegetazione che essi prediligono.\nBiologia.\nI colori sgargianti del maschio hanno la funzione di attrarre il maggior numero di femmine possibile a fini riproduttivi. La cura delle uova \u00e8 affidata unicamente alla femmina, che si occupa anche dei piccoli, che sono comunque nidifughi.\nQuesti animali si nutrono prevalentemente di semi e materiale di origine vegetale; tuttavia, specialmente nel caso di giovani esemplari, non disdegnano gli insetti.\nTassonomia.\nIl genere \"Gallus\" comprende le seguenti specie:"}
{"id": "2124413", "revid": "287204", "url": "https://it.wikipedia.org/wiki?curid=2124413", "title": "Felchow", "text": "Felchow \u00e8 una frazione della citt\u00e0 tedesca di Schwedt/Oder, nel \"Land\" del Brandeburgo.\nStoria.\nGi\u00e0 comune autonomo, venne aggregato il 31 dicembre 2001 al comune di Sch\u00f6neberg, a sua volta aggregato il 1\u00ba gennaio 2021 alla citt\u00e0 di Schwedt/Oder."}
{"id": "2124414", "revid": "486946", "url": "https://it.wikipedia.org/wiki?curid=2124414", "title": "Flensdorf", "text": ""}
{"id": "2124416", "revid": "108226612", "url": "https://it.wikipedia.org/wiki?curid=2124416", "title": "Benedetta passione", "text": "Benedetta passione \u00e8 un brano musicale della cantante italiana Laura Pausini. \u00c8 il 4\u00ba ed ultimo singolo estratto il 24 giugno 2005 dall'album \"Resta in ascolto\" del 2004.\nIl brano.\nLa musica \u00e8 composta da Gaetano Curreri e da Saverio Grandi; il testo \u00e8 scritto da Vasco Rossi; l'adattamento spagnolo \u00e8 di Laura Pausini.\nLa canzone viene tradotta in lingua spagnola con il titolo \"Bendecida pasi\u00f3n\", inserita nell'album \"Escucha\" ed estratta come 4\u00ba singolo in Spagna e in America Latina.\nI due brani vengono trasmessi in radio; vengono realizzati i due videoclip.\nLa cantante esegue \"Benedetta passione\" in estate al \"Festivalbar 2005\" (anche se partecipa con \"Come se non fosse stato mai amore\").\nLa particolarit\u00e0 della canzone \u00e8 che la tastiera \u00e8 identica a quella della sigla della trasmissione \"Tira e Molla\", andata in onda su Canale 5 con Paolo Bonolis e Luca Laurenti mentre il sintetizzatore produce il suono di un camion che accelera.\nIl video.\nIl video (in lingua italiana e in lingua spagnola) \u00e8 stato diretto dal regista Gaetano Morbioli e trasmesso in anteprima nella settimana dell'11 luglio 2005. Nel video Laura Pausini interpreta il brano, seduta in una stanza le cui pareti sono tappezzate da migliaia di fotografie in bianco e nero. Si alternano immagini di alcuni concerti della cantante, girate durante varie tappe della tourn\u00e9e \"World Tour 2005\", per le quali sono state utilizzate 12 telecamere diverse.\nNel 2005 il videoclip del brano \"Bendecida pasi\u00f3n\" viene inserito nell'album \"Live in Paris\" \"Limited Edition\" e \"2 DVD Edition\".\nPubblicazioni.\n\"Benedetta passione\" viene inserita in una versione Live (video) nel DVD di \"Fatti sentire ancora\"/\"Hazte sentir m\u00e1s\" del 2018.\nPubblicazioni.\n\"Benedetta passione\" viene inserita in versione \"Live\" negli album \"Live in Paris 05\" del 2005 (video), \"San Siro 2007\" del 2007 (\"Medley\" audio e video), \"Laura Live World Tour 09\"/\"Laura Live Gira Mundial 09\" del 2009 (\"Medley Rock\" video) e \"Fatti sentire ancora\"/\"Hazte sentir m\u00e0s\" del 2018 (Medley Reggaeton video).\n\"Bendecida pasi\u00f3n\" viene inserita in versione \"Live\" nell'album \"Laura Live Gira Mundial 09\" del 2009 (\"Medley Rock\" audio).\nColonna sonora.\nNel 2010 \"Benedetta passione\" viene utilizzato come colonna sonora della telenovela brasiliana \"Passione\"."}
{"id": "2124417", "revid": "182193", "url": "https://it.wikipedia.org/wiki?curid=2124417", "title": "Manolo Martini", "text": "Carriera.\nOriginario di San Giovanni Valdarno, esordisce alla conduzione su Odeon TV (nel programma \"Hotel 30 stelle\") e Magic TV. La sua prima trasmissione in diretta quotidiana \u00e8 stata \"VJ &amp; Friends\", alla quale sono poi seguite \"Bestseller\" (classifica settimanale degli album pi\u00f9 venduti in Italia), le interviste agli artisti internazionali, le corrispondenze dal Festival di Sanremo e dai Wind Music Awards.\nNei primi anni 2000 passa in Rai, di cui diviene uno dei \"volti\" pi\u00f9 giovani: nel 2007 ha presentato, in mondovisione su Rai Uno, la diretta in occasione dell'Incontro nazionale dei giovani a Loreto; l'anno seguente ha recitato in una sit-com estiva su Rai Tre.\nNel giugno 2008 gli viene affidata, insieme ad Isabella Arrigoni, la conduzione di Trebisonda, programma-contenitore quotidiano della tv dei ragazzi di Rai 3; ne ha presentato in diretta oltre 260 puntate, fino alla cessazione della trasmissione nel 2010.\nNel 2009 ha presentato, sempre sulla terza rete, il gioco a quiz \"Semaforo verde\"; nel mese di dicembre appare altres\u00ec nello spot per i 30 anni di Rai Tre.\nNel 2010 conduce dalla Terra Santa il programma \"6 in Cammino\", prodotto dall'Antoniano di Bologna e andato in onda su Boing.\nNel 2011 conduce per Turner il Format TV Internazionale su Cartoon Network e su Boing. Nello stesso anno riceve il premio Lilliput come miglior conduttore per tv ragazzi.\nNel 2012 insieme a Marco Berry, Cristina Chiabotto e Arianna Bergamaschi ha condotto le missioni speciali del programma Bau Boys su Italia 1, presentando inoltre il Bau Day National Tour.\nConclusa l'esperienza televisiva, ha intrapreso un'attivit\u00e0 imprenditoriale."}
{"id": "2124422", "revid": "1632387", "url": "https://it.wikipedia.org/wiki?curid=2124422", "title": "Allele", "text": "Un allele, in genetica, indica le due o pi\u00f9 forme alternative dello stesso gene, che si trovano nella stessa posizione su ciascun cromosoma omologo (\"locus genico). \"Gli alleli controllano lo stesso carattere ma possono portare a prodotti quantitativamente o qualitativamente diversi.\nDefinizioni.\nIn tutte le cellule somatiche, diploidi, che rappresentano la maggior parte delle cellule eucariotiche, vi sono delle coppie di alleli distribuiti allo stesso modo sui cromosomi omologhi, copie di ciascun cromosoma che derivano da ciascun genitore . Il genotipo di un individuo relativamente a un gene \u00e8 il corredo di alleli che egli si trova a possedere. Pertanto, in un organismo diploide, in cui sono presenti due copie di ogni cromosoma (i cosiddetti cromosomi omologhi), il genotipo \u00e8 costituito da due alleli. Genotipi differenti possono originarsi anche da fenotipi identici; il termine omozigote si riferisce a un gene in cui l'informazione riportata dall'allele materno, che determina il fenotipo, \u00e8 identica a quella paterna . Diversamente, negli eterozigoti, il contributo dell'allele materno e paterno \u00e8 diverso . In tal caso la determinazione fenotipica \u00e8 correlata ai concetti di dominanza e recessivit\u00e0 genetica. \nInoltre, per dati geni si possono riscontrare diverse varianti alleliche, tanto che per molti geni noti \u00e8 stata messa in discussione la terminologia \"allele mutante\" perch\u00e9 le variet\u00e0 alleliche non necessariamente portano a uno svantaggio selettivo.\nAllele dominante e recessivo.\nIl primo a individuare e studiare gli alleli fu Gregor Mendel, un frate agostiniano ceco che li defin\u00ec per la prima volta come \"fattori\". Il suo studio si basava sulla trasmissione di sette caratteri ereditari nelle piante di pisello odoroso (Pisum sativum) che analizz\u00f2 separatamente grazie a incroci mirati di linee pure. Nei suoi esperimenti osserv\u00f2 che tutti i caratteri rispondevano allo stesso modo: nella prima generazione filiale, derivante dall'incrocio di piante omozigote per alleli diversi di uno stesso locus, tutti gli organismi avevano lo stesso fenotipo; mentre nella seconda generazione filiale entrambi i caratteri riapparivano in proporzioni diverse, 3:1 (legge della dominanza). Defin\u00ec quindi \"dominante\" l'allele che determinava il fenotipo della prima generazione filiale, e \"recessivo\" quello che ricompariva in seconda generazione filiale. Questo accade perch\u00e9 l'allele dominante determina il fenotipo degli individui eterozigoti e omozigoti per quel carattere, mentre l'allele recessivo determina il fenotipo solo se l'organismo ha in quel locus due alleli recessivi. Infatti nel rapporto fenotipico 3:1, i 3/4 dei fenotipi dominanti sono dati da due genotipi eterozigoti e un omozigote dominante, mentre l'unico fenotipo recessivo risulta dall'omozigote recessivo.\nAlleli n\u00e9 dominanti n\u00e9 recessivi.\nLa dominanza di un membro della coppia di geni sull'altro non \u00e8 un comportamento universale. Pu\u00f2 capitare che la risultante fenotipica associata a un fenotipo eterozigote sia un intermedio tra due fenotipi omozigoti . Per esempio, l'incrocio tra una linea pura di fiori di \"bocca di leone\" di colore rosso e una linea pura bianca produce una generazione di colore intermedio rosa . In questo caso \u00e8 possibile distinguere gli eterozigoti dagli omozigoti in base al loro fenotipo.\nLa dominanza allelica nelle malattie genetiche.\nUn certo numero di disordini genetici sono causati quando un individuo eredita due alleli recessivi appartenenti allo stesso gene. Le malattie genetiche recessive includono albinismo, fibrosi cistica, galattosemia, fenilchetonuria (PKU) e la malattia di Tay-Sachs. Altre patologie sono provocate da una condizione di emizigosi, nella quale alcuni geni sono presenti in singola copia anzich\u00e9 duplice, che colpisce geni localizzati nel cromosoma X. Dunque, sono pi\u00f9 comuni nel sesso maschile, avendo quest'ultimo una sola copia del cromosoma coinvolto. Persino la malattia di Huntington \u00e8 riconducibile a difetti allelici. Infatti, deriva dalla presenza di un solo allele dominante."}
{"id": "2124423", "revid": "287204", "url": "https://it.wikipedia.org/wiki?curid=2124423", "title": "Dendrocygna viduata", "text": "La dendrocigna facciabianca (\"Dendrocygna viduata\"), anche nota come anatra arborea facciabianca, anatra fischiante facciabianca o anatra fischiatrice facciabianca \u00e8 una specie di anatra fischiante appartenente al genere \"Dendrocygna\", originaria nell'Africa subsahariana e gran parte del Sud America.\n\u00c8 una specie gregaria e, nei siti di nidificazione, gli stormi possono contare mille o pi\u00f9 uccelli che arrivano all'alba, creando uno spettacolo impressionante. Come suggerisce il nome, questi uccelli sono molto rumorosi emettendo un caratteristico richiamo fischiante a tre note.\nDescrizione.\nLa dendrocigna facciabianca \u00e8 un'anatra di lunghezza media, che pu\u00f2 raggiungere i 45 centimetri (17,7 pollici), per un peso di 610 grammi (1,3 libbre). Questo uccello presenta un lungo becco grigio, una testa lunga e zampe allungate. Il collo e la testa presentano un piumaggio nero, mentre la faccia \u00e8 bianca, da cui prende il suo nome comune, sebbene la quantit\u00e0 di colore bianco visibile abbia variazioni regionali tra le specie. Ad esempio, le dendrocigne facciabianca dell'Africa occidentale hanno una livrea pi\u00f9 nera, dove le piogge sostituiscono la stagione secca. Il dorso e le ali vanno dal marrone scuro al nero, mentre il ventre \u00e8 nero con una sottile striscia bianca sui fianchi. Il collo \u00e8 color castagno. I maschi e le femmine hanno un piumaggio simile. I giovani hanno una livrea simile a quella degli adulti, ma la livrea della testa molto meno contrastata.\nDistribuzione e habitat.\nLa dendrocigna facciabianca ha una distribuzione disgiuntiva peculiare, coprendo l'Africa e il Sud America. \u00c8 possibile che questa sua distribuzione transoceanica possa essere stata causata dagli esseri umani, che hanno trasportato questo animale oltre il suo areale d'origine. Predilige laghi o bacini d'acqua dolce, con abbondante vegetazione, dove si nutre di semi, bacche, insetti e materiale vegetale.\nLa dendrocigna facciabianca \u00e8 presente anche negli Stati Uniti, dove \u00e8 fuggita da allevamenti privati, o \u00e8 stata rilasciata deliberatamente, in Florida. Tuttavia, non ci sono prove che la popolazione ivi presente si riproduca e potrebbe persistere solo grazie ai continui rilasci o fughe da centri privati.\nEcologia.\nSi tratta di una specie molto abbondante e comune. \u00c8 un uccello perlopi\u00f9 stanziale, con l'eccezione di migrazioni locali che possono coprire 100 km o pi\u00f9.\nRiproduzione.\nGeneralmente, quest'anatra nidifica su piattaforme costruite con legnetti e giunchi al suolo, deponendovi 8-12 uova. Talvolta, nidifica anche sugli alberi.\nConservazione.\nSebbene la caccia abbia diminuito di molto il loro numero nel XX secolo, oggi la dendrocigna facciabianca \u00e8 una delle specie a cui si applica l\"'Accordo sulla conservazione degli uccelli acquatici migratori dell'Africa-Eurasia\" (AEWA)."}
{"id": "2124425", "revid": "339392", "url": "https://it.wikipedia.org/wiki?curid=2124425", "title": "Staffetta 4 x 400 metri", "text": ""}
{"id": "2124428", "revid": "1573940", "url": "https://it.wikipedia.org/wiki?curid=2124428", "title": "Gallus varius", "text": "Il gallo di Giava, anche gallo selvatico di Giava, gallo vario, gallo verde, (Gallus varius ()) \u00e8 un uccello galliforme della famiglia dei Fasianidi.\nDescrizione.\nDimensioni.\nIl maschio misura 65-75 cm di lunghezza per 672-1450 g di peso; la femmina 40-46 cm per 485-1050.\nAspetto.\nIl maschio presenta una livrea prevalentemente verde e nera ben diversa da quella della femmina. Si distingue abbastanza facilmente dalle altre specie di galli selvatici, e soprattutto dal gallo comune con il quale condivide l'areale. Questo uccello presenta infatti numerose caratteristiche particolari: un solo bargiglio tricolore, una cresta non dentellata e piume del camaglio arrotondate, quasi squadrate. La cresta \u00e8 prevalentemente azzurra, ma vira sul viola-rossastro nella parte sommitale. Anche il bargiglio \u00e8 viola-rossastro, ma \u00e8 bordato di blu alle estremit\u00e0 e presenta una colorazione gialla in prossimit\u00e0 della gola. Le piume verde chiaro del collo si mischiano armoniosamente con quelle color rame del camaglio. La coda viene tenuta in posizione relativamente bassa.\nLa femmina presenta una colorazione marrone ed \u00e8 priva di cresta. Di tanto in tanto, alcune piume verde foresta si sovrappongono tra loro, facendo assumere al piumaggio un aspetto squamoso. Le parti inferiori marrone chiaro sono punteggiate da alcune piume verdi.\nBiologia.\nIl gallo di Giava si insedia non lontano dal mare, nei pressi della costa e delle basse vallate, nella boscaglia secca e rocciosa circostante le risaie e le coltivazioni. Si trattiene nella boscaglia durante tutta la giornata e ne esce fuori solamente il mattino e la sera. Questo uccello vive in gruppi di due-cinque individui, nutrendosi allo stesso modo del pollame domestico, raspando ai bordi delle strade e delle radure con i suoi speroni, e ingoiando tutto ci\u00f2 che trova. I membri di ciascun gruppo sono guidati da un maschio dominante che li guida ogni mattina verso una fonte d'acqua. Mentre stanno bevendo, il leader assicura loro una vigilanza continua prima di ricondurli sotto la copertura della foresta. Durante la notte gli uccelli si appollaiano tra i bamb\u00f9, tra 4 e 6 metri di altezza dal suolo. I maschi che non hanno una propria banda conducono vita solitaria fino alla stagione della nidificazione, quando sfidano i maschi a capo di un gruppo agitando freneticamente le ali e lanciando forti versi gracchianti. A questo punto i galli possono anche competere fisicamente tra loro a colpi di sperone.\nAlimentazione.\nLa dieta principale del gallo di Giava \u00e8 costituita dai crostacei semi-terrestri noti come copepodi, da pulci della sabbia e da piccoli granchi, nonch\u00e9 da specie marine catturate nelle pozze tra gli scogli. La specie consuma anche meduse, stelle di mare, chiocciole di mare e d'acqua dolce, frutti di cactus, termiti e larve di insetti cavernicoli. Questa alimentazione \u00e8 in gran parte di origine organica, il che spiega perch\u00e9 la specie sia molto vulnerabile alla malattia di Marek, che attacca l'apparato digerente e lascia paralizzato un gran numero di questi uccelli.\nRiproduzione.\nIn natura le coppie rimangono fedeli per tutta la vita e il rapporto tra i genitori e la loro prole rimane forte per molti anni. I galli verdi raggiungono la maturit\u00e0 sessuale non prima dei due anni. I maschi corteggiano le femmine effettuando una sorta di danza. Strofinano un'ala contro un piede con lo scopo di produrre un rumore e girano attorno alla femmina prescelta continuando a tenere l'ala abbassata. La stagione della nidificazione ha luogo tra aprile e luglio. Il nido viene costruito sulla cima di un albero e la femmina vi depone da 3 a 5 uova. Queste ultime, di colore bianco con una leggera sfumatura di giallo o di grigio, vengono covate per un periodo che varia da 21 a 24 giorni. Il tasso di successo alla schiusa \u00e8 di circa il 60%. I giovani possono spiccare il volo nel giro di una settimana.\nDistribuzione e habitat.\nIl gallo di Giava abita l'isola omonima, ma \u00e8 stranamente assente dalla sua parte occidentale. Frequenta le regioni costiere ed un \"habitat\" semi-arido di falesie assai vicino agli estuari, dove pu\u00f2 andare in cerca di cibo nelle paludi circondate da mangrovie, lungo le spiagge, nelle risaie e nelle grotte marine sotterranee. I galli di Giava effettuano inoltre brevi spostamenti tra le isole, nonostante le forti correnti d'aria e i venti impetuosi di queste regioni possano in ogni momento farli precipitare contro le falesie.\nL'areale di questa specie non \u00e8 ristretto alla sola Giava, ma comprende anche Bali, Komodo, Lombok, Sumbawa e le isole circostanti di minori dimensioni."}
{"id": "2124430", "revid": "123650832", "url": "https://it.wikipedia.org/wiki?curid=2124430", "title": "Gli intoccabili (serie televisiva)", "text": "Gli intoccabili \u00e8 una serie televisiva statunitense di genere poliziesco, trasmessa dalla ABC dal 1959 al 1963.\nAmbientata nei primi anni trenta, narra le vicende dell'agente Eliot Ness, che seppe incastrare Al Capone, e della sua squadra di agenti fidati, chiamati appunto \"The Untouchables\", \"Gli Intoccabili\": le vicende raccontate sono state ispirate da un libro di Ness e Oscar Fraley scritto nel 1947 e in cui gli avvenimenti si svolgono nell'arco temporale 1929-1935. La serie \u00e8 di ambientazione gangsteristica e realistica, ma gli sceneggiatori si sono presi molte licenze narrative rispetto ai fatti realmente accaduti: principalmente, la cronaca racconta che nella realt\u00e0 \"Gli intoccabili\" si sciolsero dopo aver catturato Al Capone, ma nella finzione Ness e il resto degli agenti continuano a combattere la criminalit\u00e0 organizzata.\nAl centro di numerose polemiche per la violenza che traspariva da ogni episodio, \u00e8 stata ripetutamente attaccata, anche per l'immagine stereotipata degli italoamericani nei ruoli criminali. Dalla seconda stagione, a seguito di tali critiche feroci (contro la serie si schier\u00f2 anche Frank Sinatra) cominci\u00f2 a variare l\"'etnia\" dei antagonisti degli agenti federali protagonisti della serie. Questa serie \u00e8 stata di certo d'ispirazione per il famoso film \"Gli intoccabili\" (1987) di Brian De Palma, con Kevin Costner nella parte di Ness e di Robert De Niro in quella di Al Capone: Sean Connery, nel ruolo secondario ma assai incisivo di Jimmy Malone, ottenne l'Oscar al miglior attore non protagonista. Nel 1993 ne \u00e8 stato realizzato un remake composto da due stagioni\nin Italia alcuni eisodi della serie furono trasmessi da TMC\nInterpreti e guest star.\nMartin Balsam, Charles Bronson, James Caan, Mike Connors, Robert Duvall, Peter Falk, Louise Fletcher, Jack Lord, Lee Marvin, Elizabeth Montgomery, Robert Redford, Telly Savalas, Barbara Stanwyck, Roy Thinnes e Lee Van Cleef."}
{"id": "2124444", "revid": "169529", "url": "https://it.wikipedia.org/wiki?curid=2124444", "title": "Forza 17", "text": "La Forza 17 costituisce attualmente la guardia personale del Presidente dell'Autorit\u00e0 Nazionale Palestinese.\nStoria.\nEssa fu creata negli anni settanta da Ali Hasan Salama, allorch\u00e9 l'OLP era insediata in Libano e i suoi primi componenti servirono essenzialmente da guardia del corpo di Yasser Arafat, allora Presidente del Comitato Esecutivo dell'Organizzazione per la Liberazione della Palestina a Beirut e poi a Tunisi. Essa fu ugualmente utilizzata talvolta per eliminare alcuni avversari politici del \"Fath\".\nDopo gli Accordi di Oslo, Forza 17 fu trasformata in uno dei servizi di sicurezza dell'Autorit\u00e0 Nazionale Palestinese. Il suo compito principale \u00e8 da allora quello di proteggere i responsabili ufficiali dell'ANP nei loro spostamenti e nelle loro apparizioni in pubblico. Forza 17 \u00e8 generalmente considerata come il servizio di sicurezza pi\u00f9 leale al Presidente dell'ANP, come pure al \"Fath\".\nI suoi effettivi si compongono all'incirca di 3.300 uomini (2.000 nella Striscia di Gaza e 1.300 in Cisgiordania).\nI suoi comandanti dalla creazione dell'ANP sono stati Faysal Abu Sharkh e Mahmud Damra.\nDurante il conflitto Fatah-Hamas che seguirono la vittoria elettorale di Hamas nel 2006, Forza 17 s'oppose militarmente ai gruppi armati di Hamas nella Striscia di Gaza, su ordine del Presidente Mahm\u016bd Abb\u0101s."}
{"id": "2124447", "revid": "92723", "url": "https://it.wikipedia.org/wiki?curid=2124447", "title": "Niceforo Blemmide", "text": "Biografia.\nNacque nel 1197 al Costantinopoli. Era il secondogenito di un medico. Dopo la conquista di Costantinopoli a opera dei Crociati nel 1204, emigr\u00f2 in Asia Minore dove venne istruito a Prusa, Nicea, Smirne. Fu allievo di Prodromos, gi\u00e0 studente dell'oikoumenikos didaskalos Costantino Kaloethes, il quale viveva umilmente come monaco nei pressi del fiume Scamandro. Blemmide studi\u00f2 medicina, filosofia, teologia, matematica, astronomia, logica, e retorica. Quando finalmente inizi\u00f2 la sua carriera ecclesiastica, ebbe una parte attiva nelle controversie teologiche tra la Chiesa ortodossa e la Chiesa cattolica, scrivendo trattati sulla processione dello Spirito Santo.\nBlemmide fond\u00f2 anche una scuola dove ebbe come allievi il principe Teodoro II Laskaris e Giorgio Acropolite. Negli ultimi anni, Blemmide si fece monaco e si ritir\u00f2 in un monastero che egli stesso aveva costruito a Efeso. Mor\u00ec nel 1272."}
{"id": "2124448", "revid": "287204", "url": "https://it.wikipedia.org/wiki?curid=2124448", "title": "Frederick Lewis", "text": ""}
{"id": "2124449", "revid": "300067", "url": "https://it.wikipedia.org/wiki?curid=2124449", "title": "Fred Lewis", "text": ""}
{"id": "2124451", "revid": "585241", "url": "https://it.wikipedia.org/wiki?curid=2124451", "title": "Deck the Halls", "text": "Deck the halls (titolo originale inglese: Deck the hall with holly) \u00e8 una tradizionale e allegra carola natalizia, pubblicata per la prima volta in Inghilterra nel 1881 da J. P. McCaskey, che la inser\u00ec nella raccolta \"Franklin Square Song Collection\", e celebre ormai in tutto il mondo soprattutto per il ricorrente \"fa la la la la, la la la la\" (derivato forse da un originario suono d'arpa) del ritornello.\nL'autore del testo \u00e8 rimasto anonimo (qualcuno ritiene che si tratti dello stesso McCaskey, anche se forse le parole hanno avuto origine negli Stati Uniti), mentre la melodia \u00e8 stata quasi certamente attinta da \"Nos Galan\" (= \u201cVigilia di Capodanno\u201d), una tradizionale canzone gallese, databile probabilmente intorno al XVII secolo ed attestata per la prima volta in un manoscritto musicale dell'arpista gallese John Parry Dall (1710\u20131782).\nTesto.\nDella canzone, che si compone di tre strofe (di otto versi ciascuna), esistono due varianti, che discostano solo leggermente l'una dall'altra): tra le differenze, si nota, l'uso in un verso della parola \"Christmas\" in una versione e della parola \"Yule\" (voce di uso letterario o dialettale, derivata da un'antica festa pagana germanica del solstizio d'inverno) nell'altra per \"Natale\".\nIl titolo della canzone deriva dalle prime parole della stessa, le quali fanno riferimento alla tradizione natalizia di decorare le stanze (\"deck the halls\") con rami d'agrifoglio (\"boughs of holly\"):\n\"Deck the hall(s) with boughs of holly,\" \n\"Fa la la la la, la la la la.\" \n\"'Tis the season to be jolly,\" \n\"Fa la la la la, la la la la.\" \n\"Don we now our gay apparel, / Fill the mead-up, drain the barrel,\"\n\"Fa la la, la la la, la la la.\" \n\"Troll the ancient Yule tide carol, / Troll the ancient Christmas carol,\"\n\"Fa la la la la, la la la la.\"\n\"See the blazing Yule before us, / See the flowing bowl before us,\"\n\"Fa la la la la, la la la la.\" \n\"Strike the harp and join the chorus.\" \n\"Fa la la la la, la la la la.\" \n\"Follow me in merry measure,\" \n\"Fa la la, la la la, la la la.\" \n\"While I tell of Yule tide treasure ,/ While I sing of beauty treasure,\"\n\"Fa la la la la, la la la la.\"\n\"Fast away the old year passes,\" \n\"Fa la la la la, la la la la.\" \n\"Hail the new, ye lads and lasses,\" \n\"Fa la la la la, la la la la.\" \n\"Sing we joyous, all together, /Laughing, quaffing, all together\"\n\"Fa la la, la la la, la la la.\" \n\"Heedless of the wind and weather,\" \n\"Fa la la la la, la la la la.\"\nDel brano, esistono poi una variante popolare inglese ed alcune versioni gallesi: con \"Deck the Hall(s)\" hanno in comune, oltre che la melodia, soltanto il numero di strofe e il ricorrente \"fa la la la la la la la la\", mentre il testo \u00e8 completamente diverso"}
{"id": "2124454", "revid": "1543377", "url": "https://it.wikipedia.org/wiki?curid=2124454", "title": "Steve LeVine", "text": "\u00c8 stato un corrispondente estero per diciotto anni, in Unione Sovietica, Pakistan e Filippine, per The Wall Street Journal, The New York Times, The Washington Post, il Financial Times e il Newsweek. Attualmente copre gli affari esteri e le fonti energetiche per BusinessWeek, con sede a Washington. LeVine \u00e8 sposato con Nurilda Nurlybayeva e hanno due figlie. Ha pubblicato due libri: \"The Oil and the Glory\" (2007) che racconta la poco nota storia della lunga, epica lotta per la fortuna, la gloria e la potenza sul Mar Caspio; \"Putin's Labyrinth\" (2008), un profilo della Russia attraverso la vita e la morte di una mezza dozzina di russi.\nQuesto libro \u00e8 dedicato al collega e amico Daniel Pearl, giornalista statunitense rapito da un gruppo di fondamentalisti islamici collegati direttamente ad Ahmad Omar Sa'id Shaykh. Nel film \"A Mighty Heart - Un cuore grande\" Steve LeVine, che lo stesso giorno del rapimento si rec\u00f2 a Karachi per incontrare Daniel Pearl, \u00e8 interpretato da Gary Wilmes.\nBiografia.\nSteve LeVine vive a Dallas. In precedenza ha vissuto in Asia centrale e nel Caucaso per 11 anni - a partire dalle due settimane dopo il crollo sovietico al 2003. Ha guidato l'ufficio de The Wall Street Journal prima e del New York Times poi per la regione delle Otto Nazioni.\nDal 1985 al 1988, \u00e8 stato corrispondente del Newsday per le Filippine.\nDal 1988 al 1991, \u00e8 stato corrispondente del Newsweek per l'Afghanistan con base in Pakistan."}
{"id": "2124457", "revid": "287204", "url": "https://it.wikipedia.org/wiki?curid=2124457", "title": "Club Atletico Voleibol Murcia 2005", "text": ""}
{"id": "2124460", "revid": "48040", "url": "https://it.wikipedia.org/wiki?curid=2124460", "title": "Unicaja Almeria", "text": ""}
{"id": "2124461", "revid": "767487", "url": "https://it.wikipedia.org/wiki?curid=2124461", "title": "Freddie Lewis (cestista 1943)", "text": ""}
{"id": "2124462", "revid": "56818", "url": "https://it.wikipedia.org/wiki?curid=2124462", "title": "Lingua monegasca", "text": ""}
{"id": "2124466", "revid": "48040", "url": "https://it.wikipedia.org/wiki?curid=2124466", "title": "Grupo 2002 Murcia", "text": ""}
{"id": "2124473", "revid": "84184", "url": "https://it.wikipedia.org/wiki?curid=2124473", "title": "Tiburzi", "text": "Tiburzi \u00e8 un film del 1996 diretto dal regista Paolo Benvenuti.\nTrama.\nIl brigante Domenico Tiburzi torna a Grosseto dopo un misterioso esilio durato cinque anni in Maremma, terra che ha saputo dominare. Il suo ritorno allarma le autorit\u00e0 di polizia che spediscono a Grosseto il capitano dei Carabinieri Michele Giacheri, esperto di lotta al brigantaggio. Ha cos\u00ec inizio una caccia all'uomo, appoggiata anche dai proprietari terrieri, che si conclude con l'uccisione del bandito nella notte tra il 23 e il 24 ottobre 1896."}
{"id": "2124479", "revid": "599013", "url": "https://it.wikipedia.org/wiki?curid=2124479", "title": "John Beasley (cestista)", "text": ""}
{"id": "2124483", "revid": "400694", "url": "https://it.wikipedia.org/wiki?curid=2124483", "title": "Moon Moon Sen", "text": "Biografia.\nAppartiene ad una delle famiglie pi\u00f9 importanti di Bollywood: infatti, \u00e8 la figlia di Suchitra Sen e la madre di due giovani promesse della pi\u00f9 importante cinematografia indiana: Rayma e Riya Sen."}
{"id": "2124484", "revid": "599013", "url": "https://it.wikipedia.org/wiki?curid=2124484", "title": "Charles Beasley", "text": ""}
{"id": "2124486", "revid": "339392", "url": "https://it.wikipedia.org/wiki?curid=2124486", "title": "Fiume Loira", "text": ""}
{"id": "2124488", "revid": "300067", "url": "https://it.wikipedia.org/wiki?curid=2124488", "title": "Trooper Washington", "text": ""}
{"id": "2124491", "revid": "767487", "url": "https://it.wikipedia.org/wiki?curid=2124491", "title": "Michele Maleinos", "text": "Biografia.\nZio dell'imperatore bizantino Niceforo II. Alla nascita ebbe il nome di Manuele Maleinos (\u039c\u03b1\u03bd\u03bf\u03c5\u03ae\u03bb \u039c\u03b1\u03bb\u03b5\u03af\u03bd\u03bf\u03c2) rampollo di una delle pi\u00f9 potenti e influenti famiglie della Cappadocia. Crebbe alla corte di Leone VI il Saggio, alla morte del monarca, giovane diciottenne, abbandon\u00f2 il mondo per ritirarsi in solitudine in Bitinia. Qui fond\u00f2, sul monte Kyminas, una lavra (monastero). Presso questo monastero mosse i suoi primi passi il fondatore della Repubblica del Monte Athos Atanasio l'Atonita.\nCulto.\nLa chiesa lo festeggia il 12 luglio.\nMichele Maleinos era il patrono di Michele di Russia. Per questo motivo i Romanov furono molto devoti a questo santo e vi dedicarono molte chiese e cappelle in tutta la Russia."}
{"id": "2124492", "revid": "729019", "url": "https://it.wikipedia.org/wiki?curid=2124492", "title": "Lorica manica", "text": "La lorica manica, o pi\u00f9 semplicemente manica, era un tipo di parabraccio di ferro o di bronzo, in genere costituito da quattordici segmenti (o placche) di metallo ricurvi e sovrapposti (dodici segmenti pi\u00f9 stretti e due pi\u00f9 larghi alle estremit\u00e0); talvolta era realizzata con stoffa o cuoio strettamente fasciati attorno al braccio e provvisti di adeguata imbottitura.\nStoria.\nOrigini gladiatorie.\nLa \"lorica manica\" svolgeva per il braccio la stessa funzione svolta dallo schiniere (\"ocrea\") per la gamba, ovvero proteggere l'arto pi\u00f9 esposto ai colpi del nemico, dunque quello che impugnava l'arma.\nLe prime \"manicae\" erano piuttosto corte, arrivavano fino al gomito e ricordavano il caratteristico guanto da boxe greco-romano (il \"caestus\", talvolta impiegato nei combattimenti gladiatorii o nel pancrazio). Nel periodo post-augusteo le \"manicae\" finirono per allungarsi fino all'ascella proteggendo l'intero arto, dalla spalla fino alla mano.\nLa \"manica\" si diffuse come parte dell'armatura di varie classi di gladiatori romani; veniva posizionata stabilmente sul braccio e fissata tramite fibbie e lacci al corpetto, se presente. Nel \"retiarius\", il gladiatore con la rete e la \"fuscina\" ma che combatteva a torso nudo, la funzione protettiva svolta dalla \"manica\" era complementata dal \"galerus\", un piccolo scudo fissato ad essa tramite due asole che si estendeva ben oltre la spalla del gladiatore.\nIn base ai materiali organici utilizzati, due diversi tipi di \"manicae\" sono stati ricostruiti da Markus Junkelmann, un archeologo tedesco, desumendoli dalle illustrazioni disponibili. Una delle due, pesante circa 1 kg, era costituita da cordoncini imbottiti di crini di cavallo, che venivano fissati attorno al braccio da numerose fasce di cuoio. La seconda era composta da ampie cinghie di cuoio fissate su una manica di cuoio morbido. Entrambe terminavano all'estremit\u00e0 inferiore con un guanto che lasciava liberi sia il pollice che la superficie interna della mano.\nUso militare.\nDurante le guerre di Dacia le truppe romane, che fino ad allora non l'avevano adottata nella loro dotazione standard, ne ripresero l'uso dai gladiatori; la \"manica\" veniva indossata insieme alla lorica segmentata, provvista di maniche corte, quale protezione contro la temibile falce dacica, che poteva aggirare o trapassare da parte a parte lo \"scutum\" dei legionari romani. Il suo uso (insieme agli schinieri di metallo) viene cos\u00ec testimoniato nei numerosi bassorilievi che ricordano la campagna di Dacia, inclusi il \"Tropaeum Traiani\" ad Adamclisi (in Romania) e la Colonna Traiana a Roma.\nQueste sculture sembrano suggerire che la \"lorica manica\", cos\u00ec come la \"lorica segmentata\", venisse data in dotazione solamente ai legionari in possesso della cittadinanza romana e non anche agli \"auxilia\".\nI reperti archeologici.\nLa campagna di Dacia \u00e8 l'unica durante la quale abbiamo testimonianze dell'uso della \"lorica manica\", che non sappiamo se sia stata molto o poco diffusa, ma \u00e8 presumibile e comunemente accettato che sia stata utilizzata anche altrove.\nNessuna scoperta tra i reperti archeologici pu\u00f2 peraltro essere identificata per certo come una \"lorica manica\", sebbene si sia propensi a ritenere che alcuni pezzi di frammenti di corazza ritrovati in un deposito di reperti vicino a Newstead (la romana \"Trimontium\"), cittadina scozzese presso Melrose, nell'area amministrativa dello Scottish Borders, siano in effetti quelli di una \"manica\".\nAltre scoperte a Carlisle ed in Romania hanno fornito ulteriori testimonianze che la \"manica\" fosse impiegata presso l'esercito romano durante il I secolo, a prescindere dalle guerre di Dacia. Anche una scultura ad Alba Iulia, in Romania, offre un'evidenza secondaria dell'uso di \"manicae\" nel II \u2013 III secolo da parte dell'esercito."}
{"id": "2124493", "revid": "599013", "url": "https://it.wikipedia.org/wiki?curid=2124493", "title": "Larry Miller (cestista)", "text": ""}
{"id": "2124494", "revid": "599013", "url": "https://it.wikipedia.org/wiki?curid=2124494", "title": "Bob Verga", "text": ""}
{"id": "2124495", "revid": "767487", "url": "https://it.wikipedia.org/wiki?curid=2124495", "title": "Il diavolo alle 4", "text": "Il diavolo alle 4 (\"The Devil at 4 O'Clock\") \u00e8 un film del 1961 diretto da Mervyn LeRoy e tratto dal romanzo \"Il diavolo alle quattro\" del 1958 di Max Catto.\nTrama.\nTalua, un'isola dell'oceano Pacifico, sta per essere distrutta per sempre da un vulcano e viene a poco a poco abbandonata da tutti i suoi abitanti. Fra i pochi rimasti c'\u00e8 una piccola missione con bambini lebbrosi assistiti da Matthew Doonan, un anziano prete irlandese, e da pochi altri. Sull'isola sono costretti a risiedere anche tre galeotti, fra i quali c' \u00e8 Harry; padre Doonan riesce a ottenere la loro collaborazione per lavorare insieme al lebbrosario.\nLa temuta eruzione vulcanica alla fine giunger\u00e0 costringendo padre Doonan e i tre galeotti a prodigarsi in una drammatica opera di salvataggio dei bambini del lebbrosario. Soprattutto Harry che riceve dal religioso la promessa di un'intercessione presso il governatore per ottenere uno sconto della pena che avrebbero dovuto scontare. Dopo varie peripezie tutti i bambini tranne uno verranno salvati ma ci\u00f2 coster\u00e0 la vita a tutti e tre i galeotti e a padre Doonan, il film si conclude con l'esplosione del vulcano e dell'intera isola mentre gli abitanti la abbandonano a bordo di un battello.\nCritica.\n\"Il Mereghetti\" lo definisce \u00abtedioso e pieno di buoni sentimenti.\u00bb"}
{"id": "2124496", "revid": "260448", "url": "https://it.wikipedia.org/wiki?curid=2124496", "title": "Il segno della profezia", "text": "Il segno della profezia (\"Pawn of Prophecy\") \u00e8 un romanzo fantasy scritto da David Eddings nel 1982, facente parte della serie dei Belgariad.\nTrama.\nIl libro si apre con un prologo:"}
{"id": "2124498", "revid": "1226", "url": "https://it.wikipedia.org/wiki?curid=2124498", "title": "La Saga dei Belgariad", "text": ""}
{"id": "2124500", "revid": "187240", "url": "https://it.wikipedia.org/wiki?curid=2124500", "title": "Distrofia trombotica emorragica congenita", "text": ""}
{"id": "2124505", "revid": "2122816", "url": "https://it.wikipedia.org/wiki?curid=2124505", "title": "Teleste di Selinunte", "text": "Biografia.\n\u00c8 noto non solo come autore di ditirambi di cui sono sopravvissuti pochissimi frammenti. Infatti Ateneo lo cita anche come valente danzatore, per accompagnare i suoi stessi versi:\n\"Teleste, pure insegnante di ballo, invent\u00f2 molte figure, e con grande arte illustr\u00f2 coi movimenti delle braccia ci\u00f2 che con voce venia detto\". \nNon si hanno molte notizie sulla sua vita se non citazione da parte di altri autori: dall'elenco del Marmo Pario sappiamo che vinse un agone poetico ad Atene nel 402 (o 401) a.C. Teopompo (citato da Ateneo) lo critica per aver descritto in un suo componimento, erroneamente, una specie di pesce; mentre Plutarco attesta che Alessandro Magno era un suo fedele lettore. Ed \u00e8 anche grazie alla Suida, oltre che allo stesso Ateneo, che conosciamo qualche titolo delle sue opere: Argo, Asclepio. "}
{"id": "2124508", "revid": "300067", "url": "https://it.wikipedia.org/wiki?curid=2124508", "title": "Larry Cannon", "text": ""}
{"id": "2124510", "revid": "131358", "url": "https://it.wikipedia.org/wiki?curid=2124510", "title": "Natale a Rio de Janeiro", "text": ""}
