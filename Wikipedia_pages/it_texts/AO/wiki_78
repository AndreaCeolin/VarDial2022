{"id": "2144145", "revid": "2151778", "url": "https://it.wikipedia.org/wiki?curid=2144145", "title": "GeForce FX", "text": "Le GeForce FX o \"GeForce 5\" series (nome in codice NV30) \u00e8 una linea di schede grafiche di nVidia.\nSpecifiche.\nLa serie nVidia GeForce FX \u00e8 la quinta famiglia nella linea GeForce. In questa linea introduce le unit\u00e0 shader programmabili, in linea con le specifiche Microsoft DirectX 8. I moduli di memoria sono DDR, DDR2 oppure GDDR-3. Il processo produttivo \u00e8 a 130 nm ed \u00e8 compatibile con lo shader model 2.0/2.0A. La serie FX \u00e8 compatibile con DirectX 9.0b."}
{"id": "2144146", "revid": "2232176", "url": "https://it.wikipedia.org/wiki?curid=2144146", "title": "Ordinamento giudiziario militare italiano", "text": "L'ordinamento giudiziario militare italiano \u00e8 il complesso di organi attraverso i quali la giustizia militare esercita la giurisdizione per i reati militari commessi da appartenenti alle forze armate italiane. \nTrova la sua collocazione nell'ambito del Ministero della Difesa alla stessa stregua della Giustizia ordinaria che trova la sua collocazione nell'ambito del Ministero della giustizia.\nStoria.\nDopo l'unit\u00e0 d'Italia in un primo momento venne adottatare la legislazione sarda-piemontese dal 1850, durante la seconda guerra mondiale venne in seguito disciplinata organizzata nella prima met\u00e0 del secolo scorso dal R.D. 9 settembre 1941, n. 1022; dopo la nascita della Repubblica Italiana la ormativa venne modificata per compatibili t\u00e0 con l'art. 103 della Costituzione repubblicana. \nVenne poi realizzata uan riforma con la legge 11 luglio 1978, n. 382 \"Norme di principio sulla disciplina militare\", con il\" Regolamento di attuazione della Rappresentanza militare\" adottato con D.P.R. 4 novembre 1979, n. 691 e relativo \"Regolamento interno per l'organizzazione e il funzionamento della Rappresentanza militare\" adottato con DM 9 ottobre 1985 nonch\u00e9 con il \"Regolamento di Disciplina militare\" approvato con D.P.R. 18 luglio 1986, n. 545 - che, come autorevolmente affermato da Boursier-Niutta e Gentili nel loro Codice di disciplina militare, trasformava il \"soldato-suddito\" dell'Ordinamento disciplinare del 1964 nel \"soldato-cittadino\" postulava una radicale riforma della giustizia militare che sino ad allora era stata una \"\"giustizia cd dei capi\", orientata a tutelare il solo \"interesse militare\"\".\nLa riforma venne infatti varata con la legge 7 maggio 1981, n. 180. Essa fissava in 9 il numero dei tribunali militari, istituiva la Corte militare di appello unica per tutto il territorio nazionale ma con due sezioni staccate a Verona e a Napoli, destinava alla presidenza dei collegi giudicanti un magistrato militare e non pi\u00f9 a un ufficiale, variava numericamente la composizione dei collegi, venivano soppressi il Tribunale Supremo militare, i tribunali militari di bordo, i tribunali militari presso i corpi di spedizione all'estero, e le altre giurisdizioni militari speciali. Veniva, altres\u00ec, istituito presso la Corte di cassazione un autonomo ufficio del P.M.\nTra le innovazioni, l'art. 1 della legge n. 180/1981 estendeva ai magistrati militari lo stesso status dei magistrati ordinari mentre la legge 30 dicembre 1988, n. 561 istitu\u00ec il Consiglio della magistratura militare. Nel 1989 entravano in vigore il nuovo codice di procedura penale e le relative disposizioni di attuazione e coordinamento, che estendevano le norme processuali comuni ai processi penali militari.\nOrganizzazione.\nL'ordinamento dispone di un proprio organo di autogoverno denominato consiglio della magistratura militare. Nei rapporti con il Consiglio e i magistrati militari, il Ministro della Difesa ha una posizione identitica a quella esistente tra il Ministro della giustizia con il Consiglio Superiore della Magistratura e i magistrati ordinari.\nFanno parte del Consiglio - presieduto di diritto dal primo Presidente della Corte di cassazione - il \"Procuratore Generale Militare\" presso la Corte di cassazione, quattro componenti eletti tra i magistrati militari, un componente estraneo alla magistratura militare - scelto di intesa tra i due presidenti delle Camere fra professori ordinari di materie giuridiche e avvocati con almeno 15 anni di esercizio professionale - che assume le funzioni di \"vicepresidente\". Gli uffici giudiziari hanno al loro vertice la \"Procura generale militare\" presso la suprema Corte di cassazione.\nIn Roma ha sede la \"Corte militare di appello\" e la \"Procura Generale militare\" nonch\u00e9 il \"tribunale militare di Sorveglianza\".\nLa funzione giurisdizionale militare di 1\u00ba grado \u00e8 devoluta ai \"tribunali militari\" di Verona, di Roma e di Napoli. Presso ogni tribunale militare \u00e8 istituito un \"Ufficio del giudice per le indagini preliminari\" e un \"Ufficio del giudice per l'udienza preliminare\" nonch\u00e9 la \"Procura militare della Repubblica\".\nIl Tribunale militare e la Procura militare di Roma mantengono inoltre la competenza sui reati militari commessi all'estero.\nI magistrati militari.\nL'Ordinamento giudiziario militare assolve la sua funzione giurisdizionale con l'impiego di magistrati militari professionali, che nonostante il nome sono civili, nonch\u00e9 con l'integrazione nei collegi giudicanti anche di estranei alla giustizia ma appartenenti alle forze armate italiane o alla Guardia di Finanza, similmente alla formazione delle Corti d'assise nell'ambito della giustizia ordinaria.\nInfatti, il \"Collegio giudicante\" della Corte militare di appello \u00e8 formato dal Presidente della Corte, da due magistrati militari di appello, con funzione di giudice, e da due militari di una delle Forze armate o della Guardia di finanza, di grado pari a quello dell'imputato (se ufficiale) e comunque non inferiore a tenente colonnello, periodicamente estratti a sorte, con funzione di giudice.\nIl \"Collegio giudicante\" dei tribunali militari invece \u00e8 presieduto dal Presidente del Tribunale, da un magistrato militare, con funzione di giudice, e da un ufficiale delle Forze armate o della Guardia di Finanza, di grado pari a quello dell'imputato (se ufficiale), estratto periodicamente a sorte, con funzione di giudice.\nIl tribunale militare di Sorveglianza \u00e8 composto da tutti i \"magistrati militari di sorveglianza\" e di esperti nominati dal Consiglio della magistratura militare.\nLe funzioni requirenti sono tutte devolute a magistrati militari affiancati ai rispettivi organi giudicanti:"}
{"id": "2144147", "revid": "1872303", "url": "https://it.wikipedia.org/wiki?curid=2144147", "title": "Henley-on-Thames", "text": "Henley-on-Thames \u00e8 un centro abitato di 10.646 abitanti della contea dell'Oxfordshire, in Inghilterra.\nStoria.\nLe prime tracce della presenza dell'insediamento medioevale di Henley risalgono al 1179, quando il re Enrico II \"aveva acquistato un terreno per costruire degli edifici\". Nel 1199 re Giovanni concesse il maniero di Benson e la citt\u00e0 di Henley e il suo castello a Robert Harcourt. La presenza di una chiesa a Henley \u00e8 stata registrata per la prima volta nel 1204, mentre il ponte venne menzionato per la prima volta ne 1234. Nel 1278 Henley comprendeva il piccolo villaggio di Benson e una cappella. \u00c8 probabile che la pianificazione delle strade sia stata stabilita alla la fine del XIII secolo.\nCome demanio della corona \u00e8 stato concesso a John de Molyns, nel 1337 la cui famiglia lo tenne per circa 250 anni. Si dice che i membri di Henley sedeva nei parlamenti di Edoardo I ed Edoardo III, ma non mandati sono stati trovati a sostegno di questa.\nIl mercato attuale \u00e8 di gioved\u00ec e probabilmente venne accordato grazie a una concessione di Re Giovanni. Il mercato esisteva certamente gi\u00e0 dal 1269 lontano, tuttavia, i giudici della corte di Assise del 1284 affermarono di non sapere grazie a quale concessione il conte di Cornovaglia potesse tenere una fiera e un mercato nella citt\u00e0 di Henley. L'attuale fiera di Corpus Christi fiera \u00e8 stata concessa da Enrico VI.\nHenley perse il 60% della sua popolazione durante la peste nera, che travolse in Inghilterra nel XIV secolo.\nAll'inizio del XVI secolo la citt\u00e0 si estendeva lungo la riva occidentale del Tamigi da Friday Street (ora Phyllis Court), a sud del maniero, a Hart Street e New Street nel nord. A ovest comprendeva Bell Street e il mercato.\nEnrico VIII concesse l'uso dei titoli di \"sindaco\" e \"borghese\".\nHenley ha partecipato da entrambe le parti nella guerra civile. Guglielmo III si ferm\u00f2 nella citt\u00e0 durante la sua marcia su Londra nel 1688, precisamente presso la vicina Fawley Court, recentemente ricostruita, e ricevette una delegazione di Lord. La citt\u00e0 visse un periodo di prosperit\u00e0 tra il XVII e il XVIII secolo, grazie alla fabbrica del vetro e del malto, e al commercio di grano e di lana. Henley-on-Thames deve molto alla sua posizione, che le consente di invire il legno e il grano a Londra.\nNel 1790 \u00e8 stata costruita una casa di lavoro per ospitare 150 persone a Henley, presso \"West Hill\", che venne successivamente ampliata per accogliere 250 lavoratori come prevede la legge per i poveri \"Henley Poor Law\".\nHenley-on-Thames ospita l'abitazione di George Harrison a Friar Park.\nLuoghi di interesse.\nPer celebrare il Giubileo della Regina Vittoria, 60 alberi di quercia sono stati piantati a forma di Victoria Cross nei pressi di Fire Mile. \nAppena fuori Henley, nel Buckinghamshire, ci sono diversi edifici privati degni di nota:\nInfrastrutture e trasporti.\nLa citt\u00e0 ha una propria stazione ferroviaria, con servizio diretto alla stazione di Paddington nelle ore di punta. Alcune volte il servizio richiede un cambio di treno a Twyford. In aggiunta, sono presenti sono servizi ferroviari principali da Reading vicino a Paddington. I treni dalla vicina High Wycombe arrivano alla stazione di Londra Marylebone. L'autostrada M4 e l'autostrada M40 sono distanti 15\u00a0km. Il servizio di autobus locali intorno alla citt\u00e0 \u00e8 gestito da \"Whites Coaches\" e comprende i percorsi 151, 152, 153 e 154; altri percorsi sono forniti da \"Arriva Shires &amp; Essex\", \"Thames Travel \"e \"Courtney Coaches\".\nIstituzioni e Organizzazioni.\nIl River and Rowing Museum, situato a Mill Meadows, \u00e8 il museo della citt\u00e0. \u00c8 stato fondato nel 1998, e inaugurato ufficialmente dalla regina Elisabetta II. Il museo, progettato dall'architetto David Chipperfield, offre informazioni sul Tamigi, lo sport del canottaggio, e la citt\u00e0 di Henley stessa.\nVicino a Heney si trovano l'Universit\u00e0 di Reading, e la Henley Business School.\nA Henley si trova anche la filiale inglese degli \"Weston Woods Studios\", che produce cortometraggi basati su libri per bambini.\nCanottaggio.\nHenley \u00e8 un centro di fama mondiale per il canottaggio. Ogni estate si tiene la \"Henley Royal Regatta, \"in un tratto del fiume naturalmente diritto, chiamato \"Reach Henley\", che \u00e8 stato anche successivamente esteso artificialmente. L'evento divenne \"Reale\" nel 1851 quando Alberto di Sassonia divenne il patrono della regata.\nRegate e altre gare di canottaggio si svolgono nello stesso tratto di fiume, tra cui: la \"Henley Women's Regatta\" per le donne; la \"Henley Boat Races \"per le donne e i pesi leggeri delle Universit\u00e0 di Oxford e di Cambridge; la \"Henley Town and Visitors Regatta \"aperta anche ai visitatori; la \"Henley Veteran Regatta\" per i veterani, la \"Upper Thames Small Boats Head\" per le piccole imbarcazioni, la \"Henley Fours and Eights Head\", e la \"Henley Sculls\". Queste regate spesso attirano forti equipaggi che hanno vinto medaglie nei Campionati Nazionali.\nSociet\u00e0 remiere locali includono:"}
{"id": "2144150", "revid": "767487", "url": "https://it.wikipedia.org/wiki?curid=2144150", "title": "La smagliatura", "text": "La smagliatura (\"Der dritte grad\") \u00e8 un film del 1975 diretto da Peter Fleischmann.\nIl soggetto \u00e8 tratto dal romanzo \"Lo sbaglio\" di Antonis Samarakis.\nTrama.\nIn Grecia, sotto la dittatura dei colonnelli, un uomo \u00e8 arrestato con motivazioni poco chiare e tradotto alla capitale da due agenti. Uno dei poliziotti appare il pi\u00f9 umano, ma alla fine, preso nella logica del potere, si dimostrer\u00e0 ancora pi\u00f9 inflessibile del collega."}
{"id": "2144151", "revid": "729019", "url": "https://it.wikipedia.org/wiki?curid=2144151", "title": "Thame", "text": "Thame \u00e8 un paese di 10.886 abitanti della contea dell'Oxfordshire, in Inghilterra."}
{"id": "2144154", "revid": "123567", "url": "https://it.wikipedia.org/wiki?curid=2144154", "title": "Gerusalemme est", "text": ""}
{"id": "2144157", "revid": "729019", "url": "https://it.wikipedia.org/wiki?curid=2144157", "title": "Wantage", "text": "Wantage \u00e8 un paese di 11000 abitanti della contea dell'Oxfordshire, in Inghilterra."}
{"id": "2144158", "revid": "438678", "url": "https://it.wikipedia.org/wiki?curid=2144158", "title": "Il ristorante all'angolo", "text": "Il ristorante all'angolo (\"Blood Diner\") \u00e8 un film splatter del 1987 ampiamente ispirato da Blood Feast del 1963, diretto dalla regista Jackie Kong, una delle pochissime donne ad aver firmato un horror.\nIl film \u00e8 stato girato con un budget molto basso e attori sconosciuti e presi dalla strada, molti di questi non hanno pi\u00f9 recitato in nessun altro film.\nTrama.\nVent'anni dopo l'uccisione da parte della polizia di Anwar Tutman, un cannibale che venerava la dea Shitar, i suoi nipoti ne riesumano il cervello che conservano in vita tenendolo immerso in uno strano liquido. Il cervello gli dice come fare per far resuscitare la dea Shitar: devono prendere membra di varie prostitute, il corpo di una vergine e ricostruirne il corpo. Tutto durante un \"banchetto di sangue\". \nI due nipoti fanno ci\u00f2 che il cervello dello zio ha ordinato loro e danno una grande festa nel loro ristorante in modo da coinvolgere molte vittime nel massacro finale.\nDue detective si insospettiscono a causa dell'improvviso impennarsi del numero di omicidi e riescono a scoprire le intenzioni dei due fratelli solamente durante il corso della festa."}
{"id": "2144163", "revid": "729019", "url": "https://it.wikipedia.org/wiki?curid=2144163", "title": "Watlington (Oxfordshire)", "text": "Watlington \u00e8 un paese di 2.900 abitanti della contea dell'Oxfordshire, in Inghilterra."}
{"id": "2144164", "revid": "36426", "url": "https://it.wikipedia.org/wiki?curid=2144164", "title": "Porta Fiorentina", "text": ""}
{"id": "2144165", "revid": "729019", "url": "https://it.wikipedia.org/wiki?curid=2144165", "title": "Bloch MB 60", "text": "Il Bloch MB 60 era un aereo postale trimotore ad ala alta prodotto dall'azienda francese Soci\u00e9t\u00e9 des Avions Marcel Bloch negli anni trenta.\nPrimo modello prodotto dall'azienda creata da Marcel Dassault, era basato sul precedente prototipo MB VI ed era caratterizzato da alcune soluzioni tecniche all'avanguardia per l'epoca tra le quali la struttura realizzata completamente in metallo.\nVenne utilizzato come aereo postale per collegamenti a lungo raggio specialmente tra Algeria e Madagascar.\nStoria del progetto.\nPoco dopo la creazione dell'ufficio tecnico creato da Marcel Bloch alla fine 1929, la sua azienda venne contattata per la fornitura di un velivolo destinato principalmente al trasporto di posta aerea ma che potesse essere facilmente convertito anche come aereo da trasporto passeggeri e merci nonch\u00e9 aeroambulanza. Le specifiche proposte riguardavano un trimotore monoplano ad ala alta. Il progetto, originariamente disegnato dall'ingegner Pineau ma passato in seguito a Marcel Riffard che ne segu\u00ec tutte le successive fasi di sviluppo, venne iniziato nei primi mesi del 1930 ed identificato, adottando il sistema di designazione VAS, come Model IV, riprendendo la convenzione concordata assieme a Henry Potez adottata nei nuovi modelli congiuntamente sviluppati dopo il termine della prima guerra mondiale.\nNella realizzazione del nuovo velivolo venne messa particolare cura, nella costruzione, privilegiando l'accuratezza nei particolari, e nella progettazione, introducendo numerose soluzioni tecnologicamente avanzate. Il modello era realizzato interamente in metallo, con struttura metallica rivestita di pannelli rivettati, senza nervature nelle ali, adottava un impennaggio progettato per essere facilmente smontato con elementi orizzontali e verticali completamente regolabili in volo ed un ruotino d'appoggio posteriore orientabile in luogo dei pattini ammortizzati normalmente in uso in quel periodo. Inoltre, al fine di mantenere un alto margine di sicurezza durante il volo, si decise di adottare motori sovradimensionati per poter disporre di un ampio margine di potenza in caso di condizioni particolarmente avverse e di malfunzionamento di uno di essi, di collocare i serbatoi di combustibile e lubrificanti lontani dai motori e dotati di dispositivi di disaccoppiamento in caso di incendio. La cabina di pilotaggio godeva di una razionalizzazione dei comandi a disposizione del pilota e dell'ingegnere di bordo, e possedeva dei pannelli scorrevoli sul tetto per consentirgli, in caso di necessit\u00e0, di saltare dal velivolo.\nLa costruzione del prototipo, equipaggiato con tre motori radiali Salmson 9Ac da 120\u00a0hp ciascuno, inizi\u00f2 il 15 gennaio 1930, con le singole parti realizzate non presso le strutture dell'azienda ma presso gli stabilimenti di un'azienda di serbatoi ma comunque sotto la supervisione di Bloch o dei suoi ingegneri. L'assemblaggio venne completato presso gli hangar della Bl\u00e9riot venendo portato in volo per la prima volta, ai comandi del pilota collaudatore Ren\u00e9 Delmotte, il 12 settembre di quello stesso anno dall'aerodromo di Buc. Le seguenti prove in volo, dove conferm\u00f2 di essere in grado di volare senza problemi anche con un motore spento, vennero eseguite dai piloti del centro prove di Villacoublay che confermarono la bont\u00e0 del progetto giudicandolo il miglior velivolo di quella categoria.\nDal Model IV - MB 60 verr\u00e0 subito sviluppato l'MB 61."}
{"id": "2144167", "revid": "1522738", "url": "https://it.wikipedia.org/wiki?curid=2144167", "title": "Dee Jay (Street Fighter)", "text": "Dee Jay \u00e8 un personaggio immaginario appartenente alla serie di videogiochi \"Street Fighter\". Fa la sua prima comparsa in \"Super Street Fighter II\" (1993), dov'\u00e8 uno dei 4 nuovi combattenti selezionabili dal giocatore.\nCaratteristiche.\n\u00c8 uno dei due soli combattenti di colore presenti nel videogioco insieme a Balrog.\n\u00c8 un campione di kickboxing giamaicano, la cui passione principale \u00e8 per\u00f2 la musica. Nella serie animata lavora come buttafuori in una discoteca, mentre nel film \"Street Fighter - Sfida finale\" \u00e8 alle dipendenze di M. Bison nella \"Shadoloo\".\nIl suo nome \u00e8 l'equivalente di disc jockey.\n\u00c8 esteticamente ispirato dal personaggio Khan del film \"Il re dei kickboxers\", interpretato da Billy Blanks.\nQuando vince gli incontri di solito agita sorridendo le maracas."}
{"id": "2144170", "revid": "1318658", "url": "https://it.wikipedia.org/wiki?curid=2144170", "title": "Woodstock (Oxfordshire)", "text": "Woodstock \u00e8 una citt\u00e0 di abitanti della contea dell'Oxfordshire, in Inghilterra. Si trova a circa 12 km dal capoluogo Oxford e a meno di 100 km da Londra.\nWoodstock, percorso dal piccolo fiume Glyme, ospita il museo dello Oxfordshire, dove si possono trovare varie collezioni di storia locale, arte, archeologia e paesaggio. Il museo \u00e8 gestito dallo Oxfordshire County Council e si trova in una grande casa storica, la \"Fletcher's House\". Dietro l'edificio si trova anche uno spazioso giardino. L'entrata \u00e8 gratuita.\nLa squadra di calcio locale, Old Woodstock Town, milita attualmente nella Hellenic Football League.\nA Woodstock si trova la Oxford School of Drama, una delle pi\u00f9 prestigiose scuole teatrali in tutto il Regno Unito.\nBlenheim Palace.\nUna delle maggiori attrazioni di Woodstock \u00e8 senza dubbio Blenheim Palace.\nIl palazzo, inserito tra i Patrimoni dell'Umanit\u00e0 dell'UNESCO, fu costruito tra il 1705 e 1722 come ricompensa a John Churchill per le vittorie militari contro la Francia. \nIn stile barocco, \u00e8 uno dei pochi esempi di fusione tra residenza familiare, mausoleo e monumento nazionale.\nA Blenheim Palace nacque nel 1874 Winston Churchill, primo ministro del Regno Unito dal 1940 al 1945 e successivamente dal 1951 al 1955."}
{"id": "2144175", "revid": "1543377", "url": "https://it.wikipedia.org/wiki?curid=2144175", "title": "De Fructibus et Seminibus Plantarum", "text": "De Fructibus et Seminibus Plantarum, conosciuto anche con la sua abbreviazione botanica standard \"Fruct. Sem. Pl.\", \u00e8 un importante trattato di botanica in latino, opera in tre volumi di Joseph Gaertner. \nGenesi dell'opera.\nIl primo volume fu dato alle stampe nel dicembre 1788. Il secondo fu pubblicato in quattro parti, rispettivamente nel 1790, 1791, 1791 e 1792. Un terzo e conclusivo volume fu pubblicato postumo da suo figlio Carl Friedrich von Gaertner negli anni dal 1805 al 1807. \nL'ultimo volume \u00e8 conosciuto anche come \"Supplementum Carpologicae\", abbreviato in \"Suppl. Carp.\"\nLa maggior parte delle illustrazioni dell'opera furono realizzate da Johann Georg Sturm (1742-1793).\nContenuti.\nIl \"De Fructibus\" era basato su campioni di oltre un migliaio di generi tassonomici, compresi campioni provenienti dall'Australia e dal Pacifico della collezione di Sir Joseph Banks, e campioni botanici sudafricani provenienti dalla collezione di Carl Peter Thunberg. \nEra essenzialmente uno studio dei frutti e dei semi, ma la classificazione botanica soggiacente all'opera era notevole per l'epoca. L'educatore Julius Sachs defin\u00ec epocale la portata culturale e scientifica dell'opera nella storia della botanica: \u00abla grande opera [di Gaertner] era, al contempo, una fonte inesauribile di singoli fatti ben accertati, e una guida alla morfologia degli organi della fruttificazione e alla sua applicazione nella sistematica botanica [...] L'intera teoria dei fiori fu cos\u00ec posta su pi\u00f9 solide basi [...] La teoria dei semi di G\u00e4rtner \u00e8 uno dei pi\u00f9 preziosi contributi alla scienza [...] La sua visione superava in chiarezza e coerenza tutto ci\u00f2 che era stato insegnato in materia fino ad allora\u00bb."}
{"id": "2144176", "revid": "20961016", "url": "https://it.wikipedia.org/wiki?curid=2144176", "title": "Generi tassonomici", "text": ""}
{"id": "2144178", "revid": "20961023", "url": "https://it.wikipedia.org/wiki?curid=2144178", "title": "Classificazione botanica", "text": ""}
{"id": "2144180", "revid": "61051", "url": "https://it.wikipedia.org/wiki?curid=2144180", "title": "Bloch MB.60", "text": ""}
{"id": "2144181", "revid": "729019", "url": "https://it.wikipedia.org/wiki?curid=2144181", "title": "Porte d'Italie (metropolitana di Parigi)", "text": "La stazione di Porte d'Italie \u00e8 una stazione della linea 7 della metropolitana di Parigi (sulla diramazione Mairie d'Ivry)."}
{"id": "2144184", "revid": "762947", "url": "https://it.wikipedia.org/wiki?curid=2144184", "title": "Parrocchie civili dell'Oxfordshire", "text": "Questa \u00e8 una lista delle parrocchie civili dell'Oxfordshire, Inghilterra."}
{"id": "2144185", "revid": "585241", "url": "https://it.wikipedia.org/wiki?curid=2144185", "title": "Filoteo", "text": "Origine e diffusione.\nDeriva dal greco antico \u03a6\u03b9\u03bb\u03bf\u03b8\u03b5\u03bf\u03c2 (\"Philotheos\"), composto da \u03c6\u03b9\u03bb\u03bf\u03c2 (\"philos\", \"amico\") e \u03b8\u03b5\u03bf\u03c2 (\"theos\", \"dio\") e significa quindi \"amico di Dio\". Gli stessi elementi compongono anche il nome Teofilo, solo disposti al contrario.\nLa forma femminile Filotea venne usata da san Francesco di Sales nell'opera \"Filotea - Introduzione alla vita devota\", dove un'immaginaria \"Filotea\" rappresenta tutte le persone che vogliono amare Dio, dunque essere devote.\nOnomastico.\nL'onomastico si pu\u00f2 festeggiare in memoria di diversi santi:"}
{"id": "2144189", "revid": "599013", "url": "https://it.wikipedia.org/wiki?curid=2144189", "title": "Paulo Nunes", "text": "Caratteristiche tecniche.\nGiocava come attaccante.\nCarriera.\nClub.\nSoprannominato \"Diablo Loiro\" (Diavolo Biondo) per via del colore dei suoi capelli, Paulo Nunes crebbe calcisticamente nel settore giovanile del Flamengo, dove gioc\u00f2 da professionista tra il 1990 e il 1994.\nFece parte della generazione di giocatori usciti dalle giovanili della squadra di G\u00e1vea, tra cui Djalminha, J\u00fanior Baiano, Marquinhos, N\u00e9lio e Marcelinho Carioca. Non ebbe un grande successo nel Flamengo, e, come altri suoi compagni di squadra, fece fortuna lontano dal Maracan\u00e3.\nNel 1995, lasci\u00f2 il Flamengo e si trasfer\u00ec al Gr\u00eamio, dove facendo coppia con Jardel, visse la fase migliore della sua carriera vincendo, due Campionati Ga\u00facho, una Coppa Libertadores, un campionato nazionale, una Recopa Sudamericana e una Copa do Brasil. Fu anche capocannoniere del Campeonato Brasileiro S\u00e9rie A 1996, con 16 reti, e della Copa do Brasil 1997, con 9 reti.\nLe prestazioni con la maglia del Gr\u00eamio gli valsero la Bola de Prata, nel 1996, e la convocazione in nazionale.\nLasci\u00f2 il Gr\u00eamio nel 1997, per giocare in Europa, nel ; tuttavia diversi infortuni ne limitarono le prestazioni. Torn\u00f2 in patria nel 1998, con il Palmeiras, altro club dove riscosse un discreto successo.\nCon la maglia del Palmeiras, Paulo Nunes vinse una Copa do Brasil, la terza della sua carriera, una Coppa Mercosur e la Coppa Libertadores 1999.\nLa seconda esperienza con il Gr\u00eamio non fu brillante come la prima, e dopo aver giocato con Corinthians, Gama, Al Nasr e Mogi Mirim, chiuse la carriera a 32 anni, nel 2003.\nHa all'attivo 168 presenze nel campionato brasiliano di calcio.\nNazionale.\nCon la Nazionale brasiliana gioc\u00f2 2 partite nel 1997, venendo incluso nella rosa dei convocati per la Copa Am\u00e9rica 1997."}
{"id": "2144190", "revid": "287204", "url": "https://it.wikipedia.org/wiki?curid=2144190", "title": "Mohamed Diam\u00e9", "text": "Carriera.\nClub.\nWest Ham.\nIl 20 giugno 2012 firma un contratto triennale con il West Ham. Fa il suo debutto in premier con la nuova maglia il 18 agosto nella vittoria casalinga contro l'Aston Villa. Fa il suo primo gol contro l'Arsenal (partita persa 3-1), segnando con uno splendido tiro a giro.\nHull City.\nDal 1\u00ba settembre 2014 passa all'Hull City per una cifra vicina ai 4,5 milioni di euro: sceglie la maglia numero 17.\nStatistiche.\nPresenze e reti nei club.\n\"Statistiche aggiornate al 7 febbraio 2019.\""}
{"id": "2144192", "revid": "135224", "url": "https://it.wikipedia.org/wiki?curid=2144192", "title": "Salvarsan", "text": "Il salvarsan (o arsfenamina o 606) \u00e8 un farmaco utilizzato nel trattamento della sifilide e della tripanosomiasi africana. \u00c8 stato il primo agente chemioterapico conosciuto.\nStoria.\nL'azione dell'arsfenamina contro la sifilide fu scoperta nel 1908 da Sahachiro Hata nel laboratorio di Paul Ehrlich, studiando l'atoxyl di B\u00e9champ.\nNel 1910 il composto fu commercializzato sotto il nome di \"Salvarsan\", e fu anche chiamato \"606\" Il Salvarsan fu utilizzato in tutto il mondo e si us\u00f2 ampiamente e ripetutamente, ma alcuni pazienti non sopportavano il farmaco, data la sua talvolta notevole tossicit\u00e0 (provocava persistente singhiozzo, vomito, paralisi agli arti). Nel 1912 il Salvarsan fu rimpiazzato dal Neosalvarsan. Sia il Salvarsan che il Neosalvarsan sono per\u00f2 associati a rischiosi effetti collaterali, per cui nel 1940 furono soppiantati dalla penicillina.\nIl Salvarsan in letteratura.\nIl farmaco venne citato dal poeta Ernesto Ragazzoni nella sua composizione \"Omaggio al 606\".\nElla Maillart ne \"La via crudele - Due donne in viaggio dall'Europa a Kabul\" racconta di come il fatto di portare in viaggio del Salvarsan la metteva in cattiva luce presso i benpensanti come donna \"cinica e immorale\".\nIl farmaco \u00e8 citato anche nel romanzo di Ernest Hemingway \"Addio alle armi\" \"Per chi suona la campana\", ne \"I racconti di un giovane medico\" di Michail Afanas'evi\u010d Bulgakov, ne \"L'alcova d'acciaio\" di Filippo Tommaso Marinetti, nel romanzo \"L'uomo che scambi\u00f2 sua moglie per un cappello\" di Oliver Sacks, in \"Sotto il vulcano\" di Malcolm Lowry, ne \"La mia autobiografia\" di Charlie Chaplin e nel romanzo di B. Traven \"La nave morta\"."}
{"id": "2144193", "revid": "61051", "url": "https://it.wikipedia.org/wiki?curid=2144193", "title": "Bloch MB.150", "text": ""}
{"id": "2144199", "revid": "108538838", "url": "https://it.wikipedia.org/wiki?curid=2144199", "title": "Quedgeley", "text": "Quedgeley \u00e8 un sobborgo di Gloucester, Inghilterra, situato a sud-ovest della citt\u00e0. \u00c8 l'unica parrocchia civile in Gloucester, ed ha una popolazione di 11800 persone.\nQuedgeley Pond, un'area di terra paludosa adiacente a Clearwater Drive, regolarmente attira il frullino in inverno."}
{"id": "2144202", "revid": "290948", "url": "https://it.wikipedia.org/wiki?curid=2144202", "title": "Arsfenamina", "text": ""}
{"id": "2144204", "revid": "61051", "url": "https://it.wikipedia.org/wiki?curid=2144204", "title": "Bloch MB.170", "text": ""}
{"id": "2144207", "revid": "20961474", "url": "https://it.wikipedia.org/wiki?curid=2144207", "title": "Scrittura etrusca", "text": ""}
{"id": "2144208", "revid": "61051", "url": "https://it.wikipedia.org/wiki?curid=2144208", "title": "Bloch MB.131", "text": ""}
{"id": "2144210", "revid": "767487", "url": "https://it.wikipedia.org/wiki?curid=2144210", "title": "Flint Hills", "text": "Le Flint Hills sono una serie di colline comprese tra il Kansas orientale e l'Oklahoma centro-settentrionale, che si estendono dalla Contea di Marshall a nord, fino alla Contea di Cowley (Kansas) e la Contea di Osage (Oklahoma) a sud.\nIn Oklahoma generalmente ci si riferisce alla stessa formazione geologica con il nome di \"Osage Hills\".\nIl WWF designa le Flint Hills come un'ecoregione distinta dal resto delle praterie delle Grandi Pianure.\nLe Flint Flint Hills vennero create circa 250 milioni di anni fa durante il periodo Permiano. Durante questo periodo gran parte del Midwest, compresi Kansas e Oklahoma, erano coperti da mari superficiali. Di conseguenza gran parte delle Flint Hills sono composte da calcare e scisto, con abbondante presenza di fossili preistorici di creature marine."}
{"id": "2144213", "revid": "2184720", "url": "https://it.wikipedia.org/wiki?curid=2144213", "title": "Sindaci di Brienza", "text": "Questo \u00e8 un elenco di tutti i sindaci del comune di Brienza, podest\u00e0 e commissari prefettizi che si sono succeduti dal 1866 ai giorni nostri.\nRepubblica Italiana (1946-oggi).\nInizio"}
{"id": "2144214", "revid": "104458", "url": "https://it.wikipedia.org/wiki?curid=2144214", "title": "Whistler Blackcomb", "text": ""}
{"id": "2144217", "revid": "729019", "url": "https://it.wikipedia.org/wiki?curid=2144217", "title": "Aeroporto di Tbilisi", "text": "L'Aeroporto di Tbilisi-Shota Rustaveli (in georgiano \u10e8\u10dd\u10d7\u10d0 \u10e0\u10e3\u10e1\u10d7\u10d0\u10d5\u10d4\u10da\u10d8\u10e1 \u10e1\u10d0\u10ee\u10d4\u10da\u10dd\u10d1\u10d8\u10e1 \u10d7\u10d1\u10d8\u10da\u10d8\u10e1\u10d8\u10e1 \u10e1\u10d0\u10d4\u10e0\u10d7\u10d0\u10e8\u10dd\u10e0\u10d8\u10e1\u10dd \u10d0\u10d4\u10e0\u10dd\u10de\u10dd\u10e0\u10e2\u10d8) \u00e8 il principale aeroporto internazionale in Georgia, situato vicino alla capitale Tbilisi.\nIl precedente codice ICAO dell'aeroporto ai tempi dell'Unione Sovietica era UGGG, poi sostituito dall'attuale UGTB.\nNel febbraio 2007, \u00e8 stato ultimato un progetto di ristrutturazione dell'infrastruttura. Il progetto \u00e8 consistito nella costruzione di un nuovo terminal internazionale, un parcheggio, ammodernamento ed allargamento di aree di stazionamento, taxiway e piste, e all'acquisizione dell'attrezzatura di assistenza a terra.\n\u00c8 stata inoltre costruita una ferrovia che unisce l'aeroporto al centro della citt\u00e0. Il servizio di treni non \u00e8 molto frequente (2 treni al giorno per la stazione centrale \"central square\", uno alle 9 e uno alle 18,10).\nGeorge W. Bush Avenue porta dall'aeroporto al centro cittadino di Tbilisi."}
{"id": "2144222", "revid": "729019", "url": "https://it.wikipedia.org/wiki?curid=2144222", "title": "Canouan", "text": "Canouan \u00e8 un'isola del Mar dei Caraibi, nell'arcipelago delle Grenadine. Fa parte dello Stato di Saint Vincent e Grenadine e si trova a sud dell'isola capitale dell'arcipelago, Saint Vincent. \nDescrizione.\nL'isola abitata anticamente sin dal II secolo avanti cristo dagli Arawak, oggi conta circa 1200 abitanti permanenti di discendenza Afro-caraibica. Ha un'estensione di circa 7,6\u00a0km\u00b2, una lunghezza massima di circa 3,2 chilometri, e vive principalmente di turismo grazie alla lussureggiante natura locale ed ai suoi lussuosi resort."}
{"id": "2144223", "revid": "20961676", "url": "https://it.wikipedia.org/wiki?curid=2144223", "title": "Einaudi editore", "text": ""}
{"id": "2144227", "revid": "84184", "url": "https://it.wikipedia.org/wiki?curid=2144227", "title": "Ethel Smyth", "text": "Biografia.\nSmyth nacque a Sidcup, nel Kent, ora nel borgo di Bexley, quarta di 8 figli. Gi\u00e0 consapevole della sua passione per la musica, all'et\u00e0 di 12 anni decise che avrebbe studiato all'Universit\u00e0 della musica e del teatro di Lipsia, non appena sarebbe stata abbastanza grande da potersi spostare cos\u00ec lontano. Suo padre, John Hall Smyth, (maggior generale della Royal Artillery), un uomo estremamente conservatore e con una visione tradizionalista del ruolo della donna nella societ\u00e0, si oppose fortemente alla sua scelta di intraprendere la carriera musicale.\nSeppur sottovalutata, Smyth era determinata a diventare una compositrice. Studi\u00f2 con un insegnante privato fino ai 19 anni, quando inizi\u00f2 gli studi di composizione con Carl Reinecke presso l'Universit\u00e0 della musica e del teatro di Lipsia. Delusa dagli standard qualitativi di insegnamento, lasci\u00f2 gli studi al Conservatorio un anno dopo ed inizi\u00f2 a studiare privatamente con il compositore austriaco Heinrich von Herzogenberg. Fra le sue opere si annoverano canzoni, pezzi per pianoforte, pezzi da camera, sinfonie concertanti, opere da orchestra e opere corali.\nDal 1913 cominci\u00f2 a perdere gradualmente l'udito. Riusc\u00ec a completare solo 4 delle sue opere maggiori, prima che la sopravvennuta sordit\u00e0 mettesse fine alla sua carriera da compositrice. Nonostante ci\u00f2, con un rinnovato interesse per la letteratura, tra il 1919 e il 1940, pubblic\u00f2 10 grandi opere di grande successo, molte delle quali autobiografie.\nNel 1922 le fu concesso il titolo onorifico di Commendatrice dell'Eccellentissimo Ordine dell'Impero Britannico, in riconoscimento del suo lavoro come compositrice e scrittrice, diventando cos\u00ec la prima donna ad essere insignita del titolo di \"Dama\". Smyth inoltre, ricevette dottorati onorari in musica dall'Universit\u00e0 di Durham (1910) e dall'Universit\u00e0 di Oxford (1926)\nMor\u00ec a Woking nel 1944 all'et\u00e0 di 86 anni.\nCarriera musicale.\nStudi\u00f2 inizialmente con Alexander Ewing all'et\u00e0 di 17 anni. Ewing la introdusse alla musica di Richard Wagner e Hector Berlioz. Dopo una forte disputa col padre in merito al suo intento a dedicarsi alla musica, le fu concesso di entrare al Conservatorio di Lipsia, dove studi\u00f2 composizione con Carl Reinecke. Tuttavia, delusa dagli standard qualitativi d'insegnamento, abbandon\u00f2 gli studi al conservatorio dopo soltanto un anno e continu\u00f2 privatamente con Heinrich von Herzogenberg e poi con George Henschel. Durante il periodo al Conservatorio di Lipsia, incontr\u00f2 Anton\u00edn Dvo\u0159\u00e1k, Edvard Grieg e P\u00ebtr Il'i\u010d \u010cajkovskij. Mentre tramite Herzogenberg conobbe Clara Schumann e Brahms. \nIl vasto repertorio di Smyth include Concerti per Violino, Opera e Orchestra. La sua opera \"The\" \"Wreckers\" (dramma lirico in 3 atti) \u00e8 considerato da molti critici come \"la pi\u00f9 importante opera inglese composta durante il periodo fra Purcell e Britten.\" Nel 1909 avvenne la prima rappresentazione di \"The Wreckers\" nel Her Majesty's Theatre di Londra, diretta da Thomas Beecham. Un'altra delle sue opere, \"Der Wald\", composta nel 1903, \u00e8 stata per pi\u00f9 di un secolo l'unica opera di un compositore donna ad essere prodotta al Metropolitan House Opera di New York (fino alla programmazione della stagione 2016-2017 di \"L'Amour de loin\" di Kaija Saariaho).\nIl riconoscimento in patria per Ethel Smyth arriv\u00f2 abbastanza tardi, not\u00f2 Leon Botstein, ai tempi in cui fece da direttrice d'orchestra alla prima statunitense di \"The Wreckers\" dell'American Symphony Orchestra a New York, il 30 Settembre 2007:\nNel suo 75\u00ba compleanno, il suo lavoro fu celebrato sotto la direzione di Beecham, durante un festival, il cui evento finale fu tenuto al Royal Albert Hall in presenza della Regina. Sfortunatamente, in questo momento di riconoscimento a lungo atteso, la compositrice era completamente sorda e non pot\u00e9 n\u00e9 sentire la proprio musica n\u00e9 l'adulazione della folla.\nLa critica.\nNel complesso, le critiche ai suoi lavori furono variegate. Smyth \u00e8 stata sia elogiata che criticata del fatto che scrivesse musiche considerate troppo mascoline per un \"compositore donna\", come la chiamava la critica. Eugene Gates afferma:\nAltre critiche furono pi\u00f9 favorevoli: \"Il compositore \u00e8 un musicista studiato: \u00e8 lo studio a darle il potere di esprimere il suo senso innato dello humour...la Dr.ssa Smyth conosce il suo Mozart e il suo Sullivan: ha imparato come scrivere le conversazioni in musica...\"The Boatswain's Mate\" \u00e8 una delle pi\u00f9 allegre, pi\u00f9 melodiose e pi\u00f9 incantevoli opere comiche mai messe in scena.\"\nPartecipazione al movimento delle Suffragette.\nNel 1910 Ethel Smyth aderisce all'organizzazione per il suffragio delle donne \"Women's Social and Political Union\" (in italiano: Unione Sociale e Politica delle Donne), interrompendo cos\u00ec la sua carriera musicale per due anni, in modo da dedicarsi alla causa. \nLa sua opera \"The March of the Women\" (1911), (in italiano: La Marcia delle Donne) divent\u00f2 l'inno del movimento per il suffragio delle donne. Parte delle sue partecipazione, consisteva nel compiere atti di disobbedienza civile insieme alle altre attiviste. Nel 1912, quando la leader del WSPU, Emmeline Pankhurst richiam\u00f2 i membri a infrangere le finestre delle case dei politici, che si opponevano al voto alle donne, Smyth fu una dei 109 membri che risposero al richiamo. Smyth, Pankhurst e altre 100 donne furono arrestate. Smyth trascorse due mesi di prigionia nelle carceri di Holloway di Londra. \nQuando il suo amico e sostenitore Thomas Beecham and\u00f2 a visitarla alla prigione, trov\u00f2 le suffragette marciare incatenate nel cortile cantando, mentre Smyth dirigeva la canzone, da una finestra con uno spazzolino.\nStrinse amicizie importanti con persone del movimento delle suffragette e personaggi influenti a quei tempi, fra cui Virginia Woolf, l'Imperatrice Eugenie, Emmeline e Sylvia Pankhurst, George Bernard Shaw, Thomas Beecham e Vita Sackville-West.\nVita privata.\nSmyth ebbe diverse relazioni amorose nella sua vita, molte delle quali con donne. Il suo amico-filosofo e librettista delle sue opere, Henry Bennet Brewster, potrebbe essere stato la sua unica relazione con un uomo. Smyth gli scrisse nel 1892: \"Mi chiedo perch\u00e9 sia molto pi\u00f9 facile per me, amare molto pi\u00f9 appassionatamente il mio stesso sesso che il tuo. Non capisco, sono una persona dalla mente estremamente equilibrata.\"\nSmyth fu anche innamorata della suffragetta Emmeline Pankhurst. A 71 anni, si innamor\u00f2 della scrittrice Virginia Woolf, la quale, allarmata e divertita allo stesso tempo, disse che era come \"essere catturati da un granchio gigante\". Le due diventarono grandi amiche.\nSport.\nSmyth si \u00e8 sempre interessata allo sport. In giovent\u00f9, \u00e8 stata una fantina e giocatrice di tennis. Era un'appassionata golfista e membro della sezione femminile del \"Woking Golf Club\", vicino a dove viveva. Dopo la sua morte, fu cremata nel vicino crematorio e le sue ceneri furono come da sua richiesta, disperse nella boscaglia confinante al club. "}
{"id": "2144232", "revid": "767487", "url": "https://it.wikipedia.org/wiki?curid=2144232", "title": "Takedown", "text": "Takedown, anche noto come Hackers 2, \u00e8 un film del 2000 diretto da Joe Chappelle.\nIl film \u00e8 tratto dalla storia vera narrata nell'omonimo libro di Tsutomu Shimomura e John Markoff, che racconta le indagini e il successivo arresto del noto \"hacker\" Kevin Mitnick ad opera dell'FBI.\nTrama.\nAnni' 90. Kevin Mitnick si \u00e8 ormai distinto come un pericolosissimo \"hacker\", capace di superare qualsiasi barriera informatica. Ha perfezionato la tecnica dell'ingegneria sociale che consiste nel riuscire a prelevare informazioni riservate direttamente dai diretti interessati. \u00c8 tra i primi a utilizzare la tecnica dell'\"IP spoofing\" che rende irrintracciabile il computer da cui partono gli attacchi. In questo modo viola le difese di Tsutomu Shimomura, consulente informatico di innumerevoli societ\u00e0. Shimomura accetta di collaborare con l'FBI per riuscire a incastrare Mitnick.\nCritica.\nColoro che amano vedere lo schermo del loro computer riempirsi di dati in sequenze dalla velocit\u00e0 impressionante e sentono l'adrenalina salire quando le loro dita scorrono veloci sulla tastiera hanno trovato il loro film. Sebbene Mitnick ritenga che non rispecchi appieno la realt\u00e0 dei fatti, \"Takedown\" ha il pregio d'incuriosire anche il profano. Mette infatti in scena un gioco del gatto col topo in cui i due avversari alternativamente ricoprono entrambi i ruoli. L'FBI sta sullo sfondo. Chi ha in mano il potere \u00e8 colui che si \u00e8 fabbricato le chiavi per poter entrare ovunque.\nCameo.\nIn una scena del film appare il vero Tsutomu Shimomura."}
{"id": "2144233", "revid": "729019", "url": "https://it.wikipedia.org/wiki?curid=2144233", "title": "Villejuif - Paul Vaillant-Couturier (metropolitana di Parigi)", "text": "Villejuif \u2014 Paul Vaillant-Couturier \u00e8 una stazione della Metropolitana di Parigi sulla linea 7, sita nel comune di Villejuif.\nLa stazione.\nLa stazione venne aperta nel 1985 e porta il nome del giornalista Paul Vaillant-Couturier (1892-1937) deputato comunista dal 1919 al 1928 e quindi nel 1936. A partire dal 1928, fu redattore capo del quotidiano L'Humanit\u00e9."}
{"id": "2144236", "revid": "729019", "url": "https://it.wikipedia.org/wiki?curid=2144236", "title": "Degania Alef", "text": "Degania Alef (in ebraico \u05d3\u05b0\u05bc\u05d2\u05b7\u05e0\u05b0\u05d9\u05b8\u05d4 \u05d0', \"Dganya Alef\") \u00e8 un kibbutz nel nord di Israele. \u00c8 compreso nella giurisdizione del Consiglio Regionale di Emek HaYarden.\nStoria.\nDegania Alef fu il primo kibbutz fondato dagli ebrei nelle zone della Palestina che all'epoca erano sotto il governo ottomano. Fu fondato nel 1909 dalla Organizzazione Sionista Mondiale. Nel 1910 la terra fu consegnata ad una comune di lavoratori che vi si stabilirono nel 1911. Precedentemente la terra era appartenuta a una famiglia persiana residente a Beirut. Degania Bet fu fondata a sud nel 1920. Il 20 maggio 1948, durante le battaglie della Valle Kinarot, Degania Alef e Degania Bet respinsero un attacco siriano.\nDegania Alef fu la patria di molti israeliani famosi e membri dello Yishuv. La poetessa Rachel, il \"profeta del lavoro\" Aaron David Gordon e Iosif Trumpeldor lavorarono tutti a Degania Alef, mentre molti altri membri iniziali di Degania Alef partirono per fondare altri kibbutzim. Gideon Baratz fu il primo bambino nato in un kibbutz, e Moshe Dayan fu il secondo, entrambi nati a Degania Alef.\nLe due Degania sono situate lungo le sponde meridionali del Mar di Galilea. Tecnicamente Degania Alef \u00e8 un \"kvutza\", e non un kibbutz; la distinzione deriva dalla sua piccola estensione. Degania Alef si distingue anche per il fatto che l\u00ec i bambini non hanno mai dormito in dormitori comuni, dormendo sempre nei quartieri dei loro genitori.\nNel 2007 Degania Alef ha annunciato che stava per cominciare la privatizzazione. Invece di lavori assegnati e salario uguale fissati dagli anziani, la riorganizzazione permetter\u00e0 alle persone di cercare il proprio lavoro, guadagnare il proprio salario ed avere le proprie case."}
{"id": "2144238", "revid": "92723", "url": "https://it.wikipedia.org/wiki?curid=2144238", "title": "Alberto Carlo Blanc", "text": "Biografia.\nFiglio di Gian Alberto Blanc e nipote di Alberto Blanc, si laure\u00f2 in geologia a Pisa. Fin da giovane, subendo anche l'influsso paterno, dimostr\u00f2 uno spiccato interesse verso gli studi paleoetnologici sull'umanit\u00e0 pleistocenica. Partecip\u00f2, nel 1929, al convegno della Societ\u00e0 Romana di Antropologia, nella quale venne presentato il primo cranio di Saccopastore.\nNegli anni trenta, condusse una serie di studi nei canali dell'Agro Pontino rinvenendo, nel canale cosiddetto delle Acque Alte (Canale Mussolini), una sequenza stratigrafica di riferimento con fauna e flora fossile e industria paleolitica. Nel 1935, assieme ad Henri Breuil, scopr\u00ec il secondo cranio di Saccopastore, il che segn\u00f2 l'inizio di tutta una serie di investigazioni geologiche del bacino del Tevere e dell'Aniene e di studi specifici in tutta la zona di Roma e dell'Agro Romano.\nNel 1939 recuper\u00f2, al Circeo, il cranio di Grotta Guattari. Nel dopoguerra inizi\u00f2, con i suoi collaboratori, un'esplorazione sistematica delle cavit\u00e0 del Promontorio del Circeo, studiandone ben 27 e rinvenendo al loro interno ricchi depositi paleolitici: per questo egli ritenne di coniare il termine \"pontiniano\", individuando con esso l'industria litica neanderthaliana tipica di questa zona. Nel 1954 diede inizio alle esplorazioni e al conseguente scavo del sito di Torrimpietra. Fond\u00f2, sempre nel 1954, la rivista di paleontologia \"Quaternaria\".\nTra le sue pubblicazioni pi\u00f9 importanti si rilevano: \"\"I paleantropi di Saccopastore e del Circeo\" (1942) e \"Origine e sviluppo dei popoli cacciatori e raccoglitori\"\" (1946).\nRiconoscimenti.\nGli \u00e8 stato dedicato il Museo Civico Preistorico e Archeologico del Comune di Viareggio"}
{"id": "2144242", "revid": "767487", "url": "https://it.wikipedia.org/wiki?curid=2144242", "title": "Histoire d'O, ritorno a Roissy", "text": "Histoire d'O, ritorno a Roissy (\"Histoire d'O: Chapitre 2\") \u00e8 un film del 1984 diretto da \u00c9ric Rochat.\nLa pellicola \u00e8 il sequel di \"Histoire d'O\".\nConosciuto anche con il titolo Histoire d'O 2 - Ritorno a Roissy, il film \u00e8 molto liberamente ispirato al romanzo \"Ritorno a Roissy\" di Pauline R\u00e9age , seguito datato 1969 del primo romanzo della stessa autrice basato sulle avventure erotiche di \u00abO\u00bb. La versione italiana del film fu pesantemente censurata: in originale durava 100 minuti.\nTrama.\nUn gruppo di industriali paga Madame O, che nel film diventa da vittima a dominatrice, per far partecipe un ricco finanziere e la sua famiglia a giochi sadomaso e affinch\u00e9 faccia commettere al finanziere incesto. Presto fa notizia e scoppia lo scandalo. Cos\u00ec l'industria che sarebbe dovuta essere rilevata dal finanziere si salva."}
{"id": "2144251", "revid": "290948", "url": "https://it.wikipedia.org/wiki?curid=2144251", "title": "Oppau", "text": ""}
{"id": "2144256", "revid": "729019", "url": "https://it.wikipedia.org/wiki?curid=2144256", "title": "Un uomo solo (Isherwood)", "text": "Un uomo solo (\"A Single Man\") \u00e8 un romanzo dello scrittore Christopher Isherwood pubblicato nel 1964.\nIl romanzo ripercorre l'ordinaria giornata dell'inglese George, un professore di mezza et\u00e0 e omosessuale che insegna presso un college di Los Angeles. Egli \u00e8 rimasto solo, dopo la morte del suo compagno, e trova conforto nella notte passata assieme ad un giovane universitario.\nIsherwood traccia il delicato racconto di un uomo solo, ripercorrendo una sua qualsiasi giornata, mescolando gioie e dolori, voglia d'amare e l'incombenza della morte. Il romanzo \u00e8 dedicato a Gore Vidal.\nEdmund White lo ha definito come il primo e migliore romanzo della moderna letteratura gay, successivamente considerato una pietra miliare del movimento di liberazione gay.\nAdattamento cinematografico.\nNel 2008 lo stilista Tom Ford ha acquistato i diritti del romanzo per realizzare un adattamento cinematografico, che segna il suo debutto alla regia. \"A Single Man\" ha per protagonista l'attore inglese Colin Firth, nei panni del professore, il resto del cast comprende Julianne Moore, Matthew Goode, Nicholas Hoult e Ginnifer Goodwin."}
{"id": "2144259", "revid": "438678", "url": "https://it.wikipedia.org/wiki?curid=2144259", "title": "Il teatro della morte", "text": "Il teatro della morte (\"Theatre of Death \") \u00e8 un film del 1967, diretto da Samuel Gallu.\nTrama.\nA Parigi nei dintorni del teatro Grand Guignol vengono uccise delle persone, i cui corpi vengono trovati dissanguati.\nI sospetti ricadono sul regista del teatro, Philippe Darvas, che pi\u00f9 tardi viene assassinato. Dani, l'attrice principale della compagnia, scoprir\u00e0 che l'assassina \u00e8 Nicole Chapelle, comprimaria della compagnia. Nicole, in tenera et\u00e0, essendo figlia di poverissimi contadini, era stata nutrita dalla madre col sangue, al fine di evitarne la morte per denutrizione. Il fatto le aveva fatto maturare un'insana attrazione verso il plasma. Scoperta, Nicole tenta di fuggire, ma rester\u00e0 uccisa durante una rappresentazione teatrale"}
{"id": "2144266", "revid": "179980", "url": "https://it.wikipedia.org/wiki?curid=2144266", "title": "Ar\u00edlson de Paula Nunes", "text": ""}
{"id": "2144267", "revid": "188668", "url": "https://it.wikipedia.org/wiki?curid=2144267", "title": "Sir Henry Picard", "text": ""}
{"id": "2144274", "revid": "810736", "url": "https://it.wikipedia.org/wiki?curid=2144274", "title": "David Belardi", "text": ""}
{"id": "2144276", "revid": "339392", "url": "https://it.wikipedia.org/wiki?curid=2144276", "title": "Francesco Saverio Caligiuri", "text": ""}
{"id": "2144277", "revid": "718859", "url": "https://it.wikipedia.org/wiki?curid=2144277", "title": "Tempio di Poseidone (Colonna Reggina)", "text": "Il Tempio di Poseidone, noto come Poseidonio, talvolta anche \"Possidonio\", (dal greco \"\u03a0\u03bf\u03c3\u03b5\u03b9\u03b4\u03ce\u03bd\u03b9\u03bf\u03bd\", \"Poseid\u00f2nion\"), era uno dei templi eretti fuori dalle mura della polis di Rhegion, ed era dedicato al dio del mare Poseidone.Secondo gli studi e i ritrovamenti, l'edificio sarebbe sorto nei pressi dell'antica Colonna Reggina (presso l'attuale borgo di Cannitello, frazione di Villa San Giovanni, circa 15 km chilometri a nord dal centro di Reggio Calabria).\nStoria.\nDedicato al dio del mare Poseidone, il tempio, edificato dai reggini per la protezione dei naviganti dalle insidiose acque dello Stretto, si trovava nei pressi della Colonna Reggina, luogo in cui vi era un'alta torre a forma di colonna con sopra una statua di Poseidone, che costituiva in epoca greca il vero e proprio \"simbolo\" dello Stretto, famosa per possedere il fuoco (un faro) e l'acqua (una fonte per il rifornimento delle navi).\nNel 36 a.C. nelle antistanti acque del canale ebbe luogo la decisiva battaglia navale fra Ottaviano e Sesto Pompeo, che garant\u00ec al futuro imperatore Augusto il dominio sul mare. \nRisale a questo periodo l'esistenza nell'area di \"Porticello\" di un tempio dedicato al dio Poseidone, detto \"Poseidonio\", la cui esistenza sarebbe dimostrata da un ex voto al dio rinvenuto a Capua, che si pensa sia stato fatto realizzare da Ottaviano stesso. Ci\u00f2 induce a pensare che Ottaviano avesse timore di affrontare le insidiose acque dello Stretto, desiderando di costruire navi abbastanza forti per superare tali insidie.\nL'iscrizione recita:\nAfferma inoltre lo storico villese Luigi Nostro:\nSecondo lo storico greco di et\u00e0 imperiale Appiano di Alessandria, durante la guerra tra Ottaviano e Sesto Pompeo combattuta nelle acque adiacenti allo Stretto, Ottaviano, scampato ad un naufragio, si ferm\u00f2 presso la \"Colonna Reggina\" per farsi curare. Da ci\u00f2 si deduce l'esistenza del \"Poseidonio\" presso \"Colonna Reggina\" e l'importanza e le misure dell'abitato, che doveva essere luogo di incontro di eserciti, popoli e mercanzie di ogni genere (soprattutto grano) che dalla Sicilia muovevano al continente e viceversa."}
{"id": "2144278", "revid": "122429705", "url": "https://it.wikipedia.org/wiki?curid=2144278", "title": "Nazionale di pallacanestro dell'Irlanda", "text": "La nazionale di pallacanestro dell'Irlanda, selezione dei migliori giocatori di pallacanestro di nazionalit\u00e0 irlandese e nordirlandese, rappresenta Eire ed Irlanda del Nord nei tornei internazionali di pallacanestro per nazioni gestiti dalla FIBA.\nAttualmente \u00e8 inattiva.\nStoria.\nLa nazionale irlandese \u00e8 considerata un team di \"terza fascia\", visti gli scarsi risultati ottenuti a livello internazionale. Non ha mai raggiunto la fase finale dell'Eurobasket e non ha mai partecipato ai Mondiali. L'unico torneo internazionale a cui abbia partecipato \u00e8 il torneo olimpico del 1948, dove perse tutte e sei le partite disputate, classificandosi al 23\u00ba e ultimo posto.\nNel 2005, in seguito alla divisione della zona europea imposta dalla FIBA in \"Division A\" e in \"Division B\", l'Irlanda \u00e8 stata subito retrocessa nell'ultima divisione. Nel 2010, la federazione irlandese ha deciso di sospendere le attivit\u00e0 della nazionale per difficolt\u00e0 finanziarie."}
{"id": "2144286", "revid": "155634", "url": "https://it.wikipedia.org/wiki?curid=2144286", "title": "Parma Associazione Calcio 2000-2001", "text": "Questa voce raccoglie le informazioni del Parma Associazione Calcio nelle competizioni ufficiali della stagione 2000-2001.\nStagione.\nNell'estate 2000, la societ\u00e0 parmense cedette Hern\u00e1n Crespo alla Lazio per la cifra record di 100 miliardi di lire. Anche senza il loro centravanti, i ducali ottennero buoni risultati avanzando in Coppa UEFA.\nSul fronte del campionato, un ciclo di prestazioni negative comport\u00f2 - a gennaio - l'esonero di Malesani; fu sostituito da Arrigo Sacchi, il quale lasci\u00f2 l'incarico dopo poche settimane per l'accumulo - a suo dire - di eccessivo stress. Allenata da Ulivieri, la squadra fu eliminata negli ottavi di finale dal PSV Eindhoven per i gol incassati in casa. La domenica successiva alla disfatta europea si riscatt\u00f2 in campionato, ottenendo contro il Perugia una vittoria per 5-0 che corrisponde alla pi\u00f9 larga affermazione gialloblu in Serie A. Sorretto da una buona organizzazione collettiva, il Parma raggiunse la finale di Coppa Italia eliminando agevolmente Venezia e Inter per poi avere ragione - con pi\u00f9 difficolt\u00e0 - dell'Udinese. Sconfitti dalla Fiorentina nel primo incontro, i ducali non andarono oltre un pareggio nel ritorno. Il campionato si concluse con il quarto posto, che consent\u00ec la partecipazione ai preliminari di Champions League.\nMaglie e sponsor.\nIl fornitore di materiale tecnico per la stagione 2000-2001 fu Champion, mentre gli sponsor ufficiali furono Parmalat e Mr. Day.\nOrganigramma societario.\nArea direttiva\nArea tecnica"}
{"id": "2144290", "revid": "287204", "url": "https://it.wikipedia.org/wiki?curid=2144290", "title": "Dialetto arabo palestinese", "text": "Per arabo palestinese si intende una collezione di dialetti del sottogruppo dell'arabo levantino parlati dai palestinesi nello stato della Palestina, dai cittadini arabi di Israele e dalla maggior parte della popolazione palestinese sparsa nel mondo.\nL'arabo palestinese \u00e8 composto da tipici dialetti semitici, che esibiscono strati di vocabolario che includono parole derivanti da lingue di origine mediorientale antiche e moderne (aramaico, turco, ebraico) e da lingue europee (greco, latino, francese, inglese).\nDifferenze da altri dialetti arabi levantini.\nI dialetti parlati dagli arabi del levante (ovvero la costa est del mar Mediterraneo), o arabo levantino, formano un gruppo di dialetti arabi. Manuali sull'arabo siriano sono stati prodotti agli inizi del ventesimo secolo, mentre nel 1909 fu pubblicato un manuale specifico per l'arabo palestinese (\"Palestinean Arabic\").\nI dialetti arabi palestinesi sono una variet\u00e0 dell'arabo levantino dal momento che mostrano le seguenti caratteristiche tipiche dell'arabo levantino.\nLe differenze pi\u00f9 percettibili tra le varianti del nord e del sud dell'arabo levatino, come l'arabo nord siriano e l'arabo libanese, sono pi\u00f9 marcate nei dialetti non urbani. Le maggiori differenze tra l'arabo palestinese e l'arabo del nord levante sono le seguenti:\nCi sono anche parole tipiche palestinesi che sono shibboleths nel levante. \nStruttura sociale e geografica del dialetto.\nCome spesso avviene in nazioni di lingua araba, il dialetto parlato da una persona dipende sia dalla regione di provenienza della persona che dal gruppo sociale a cui la persona appartiene.\nI dialetti urbani palestinesi ('madani') sono molto somiglianti ai dialetti levantini del nord, cio\u00e8 le varianti colloquiali dell'ovest della Siria e del Libano&lt;ref name=\"Sociolinguistics/Soziolinguistik 3: An International Handbook\"&gt;&lt;/ref&gt;. Questo fatto, che rende i dialetti urbani del levante considerevolmente omogenei, \u00e8 probabilmente dovuto alla rete di commercio tra citt\u00e0 nel levante ottomano, o da uno strato dialettale arabo pi\u00f9 antico pi\u00f9 vicino ai dialetti \"qeltu\" ancora parlati nel nord dell'Iraq e della Siria e nel sud della Turchia. Nablus \u00e8 un'eccezione. Il dialetto di Nablus distribuisce gli accenti sulle varie sillabe della parola. Quasi ogni sillaba \u00e8 accentata, il che d\u00e0 all'accento di Nablus un tono lento e apatico. Il dialetto antico di Nablus arriva persino ad articolare ogni sillaba separatamente in ogni singola parola. In pi\u00f9, la terminazione delle parole varia visibilmente in funzione di un sistema ben definito. Per esempio, si pu\u00f2 dire \"sharqa\" con il fonema [a:] alla fine della parola per riferirsi alla parte orientale della citt\u00e0, e \"gharbeh\" con il fonema [e] alla fine della parola per riferirsi alla parte occidentale della citt\u00e0. Per descrivere il colore di una borsa si pu\u00f2 dire \"safra\" (giallo) con il fonema [a:] alla fine della parola o \"sode\" (nero) con un fonema [e] alla fine della parola. La \"nun\" e la \"ha\" (\"n\" ed \"h\") cambiano sempre la vocale finale con un [e]; queste sono le basi per il peculiare accento di Nablus. Le due lettere appaiono spesso alla fine delle parole nella forma di pronomi di oggetto. Nel dialetto antico di Nablus, le lettere \"tha\", \"thal\", \"thaa\" e \"qaf\" non esistono. Il dialetto della vecchia Nablus si trova ancora tra i Samaritani che sono riusciti a preservarlo nella sua forma pi\u00f9 pura.\nI dialetti urbani sono caratterizzati dalla pronuncia [\u0294] (hamza) della \u0642 qaf, la semplificazione di interdentali come plosive dentali, per esempio \u062b come [t], \u0630 come [d] e sia \u0636 che \u0638 come [d\u02e4]. Da notare tuttavia che per parole derivate dal fu\u1e63\u1e25ah (arabo moderno standardizzato), queste consonanti interdentali sono realizzate come dentali sibilanti, ovvero \u062b come [s], \u0630 come [z] e sia \u0636 che \u0638 come [z\u02e4]. I drusi hanno un dialetto che pu\u00f2 essere caratterizzato come urbano, con la differenza che loro mantengono la pronuncia uvulare della \u0642 qaf come [q]. I dialetti urbani ignorano anche la differenza tra maschile e femminile nei pronomi plurali: \u0627\u0646\u062a\u0648 ['\u026antu] significa sia 'voi' (masc. plur.) sia 'voi' (fem. plur.), e \u0647\u0645\u0647 ['h\u028amme] \u00e8 sia 'essi' (masc.) sia 'essi' (fem.)\nLe variet\u00e0 rurali del palestinese ('fallahi') sono di tre tipi differenti. Tutti i tre tipi conservano le consonanti interdentali. Mantengono anche la distinzione tra pronomi plurali maschili e femminili, per esempio \u0627\u0646\u062a\u0648 ['\u026antu] \u00e8 'voi' (masc.) mentre \u0627\u0646\u062a\u0646 ['\u026ant\u026an] \u00e8 'voi' (fem.), e \u0647\u0645\u0647 ['h\u028amme] \u00e8 'essi' (masc.) mentre \u0647\u0646\u0647 ['h\u026anne] \u00e8 'esse' (fem.). I tre gruppi rurali sono i seguenti. \nI beduini palestinesi usano due dialetti differenti ('badawi') in Galilea e nel Negev. I beduini del deserto del Negev usano un dialetto strettamente apparentato a quelli parlati nel Hijaz e nel Sinai. I beduini della Galilea parlano un dialetto apparentato a quello del deserto della Siria e del Najd, il che indica che il loro arrivo dovrebbe essere particolarmente recente. I beduini del Negev hanno un vocabolario specifico, mantengono le consonanti interdentali, non usano il suffisso negativo \u0634-[-\u0283], pronunciano sempre \u0643 /k/ come [k] e \u0642 /q/ come [g], e distinguono plurale maschile e plurale femminile nei pronomi, ma con forme differenti come i dialetti rurali.\nEvoluzioni attuali: nei dialetti urbani la tendenza attuale \u00e8 verso un maggior numero di influenze dai vicini dialetti rurali, il che introduce alcune variazioni tra le citt\u00e0 nel levante. Per esempio, a Gerusalemme si usava dire come a Damasco ['n\u026a\u0127na] (\"noi\") e ['h\u028anne] (\"essi\") all'inizio del ventesimo secolo, e questo \u00e8 ora cambiato nella forma rurale ['\u026a\u0127na] and ['h\u028amme] al giorno d'oggi. Questo trend \u00e8 stato probabilmente iniziato dalla partizione del levante in diversi stati durante il ventesimo secolo.\nI dialetti rurali descritti poc'anzi stanno cambiando oggigiorno in direzione opposta. L'urbanizzazione sta dando una forte influenza ai dialetti urbani. Il risultato \u00e8 che gli abitanti dei villaggi adottano i dialetti urbani almeno in parte, mentre i beduini utilizzano entrambi i dialetti. D'altra parte, il fenomeno di individualizzazione che l'urbanizzazione comporta fa sentire la gente pi\u00f9 libera di scegliere il modo di parlare di prima, quindi ad esempio alcuni adottano alcuni termini tipicamente egiziani come [le:] invece di [le:\u0283], mentre altri decidono di usare costruzioni tipicamente rurali come la realizzazione in [k\u02e4] della \u0642 come una reazione di orgoglio contro la stigmatizzazione di questa pronuncia.\nAspetti specifici del vocabolario.\nDal momento che l'arabo palestinese \u00e8 parlato al centro dell'area di diffusione delle lingue semitiche, ha preservato molte parole di tipica origine semitica. Per questa ragione, \u00e8 relativamente facile immaginare come le parole derivanti dal fu\u1e63\u1e25ah si associano alle parole in arabo palestinese. La lista (lista di Swadesh) di parole basilari in arabo palestinese disponibile nel Wiktionary (vedi \"link esterni\" sotto) pu\u00f2 essere usata per questo scopo. Tuttavia, alcune parole non si associano facilmente al fu\u1e63\u1e25ah e meritano una descrizione. Questo \u00e8 dovuto a cambiamenti di significato in arabo durante i secoli (mentre il fu\u1e63\u1e25ah ha mantenuto il significato classico) oppure all'adozione di parole di origine non araba (vedi sotto). Da notare che questa sezione focalizza l'attenzione sul palestinese urbano, a meno che espressamente specificato.\nPseudo-verbi preposizionali\nLe parole usate in palestinese per esprimere i verbi di base 'volere', 'avere', 'c'\u00e8, ci sono' sono chiamati pseudo verbi preposizionali in quanto condividono tutte le caratteristiche dei verbi ma sono costruite con una proposizione e un pronome suffisso.\nAl perfetto, sono preceduti da \u0643\u0627\u0646 [ka:n], per esempio \"noi volevamo\" \u00e8 \u0643\u0627\u0646 \u0628\u062f\u0646\u0627 [ka:n 'b\u026addna].\nProposizione relativa\nCos\u00ec come nella maggioranza delle forme di arabo colloquiale, le particelle che marcano la proposizione relativa nel fu\u1e63\u1e25ah (\u0627\u0644\u0630\u064a\u060c \u0627\u0644\u062a\u064a\u060c \u0627\u0644\u0644\u0630\u0627\u0646\u060c \u0627\u0644\u0644\u062a\u0627\u0646\u060c \u0627\u0644\u0630\u064a\u0646 e \u0627\u0644\u0644\u0627\u062a\u064a) sono semplificate nella forma singola \u0625\u0644\u0644\u064a ['\u0294\u026alli].\nPronomi interrogativi\nI pronomi interrogativi palestinesi principali (con le loro controparti fu\u1e63\u1e25ah) sono i seguenti.\nDa notare che si pu\u00f2 considerare che la lunga [i:] in \u0645\u064a\u0646 [mi:n] 'chi?' sia un'influenza dell'ebraico antico \u05de\u05d9 [mi:] sul \u0645\u0646 [man] nel fu\u1e63\u1e25ah, ma potrebbe anche essere un'analogia con le vocali lunghe di altre particelle interrogative.\nRiferimento a oggetto indiretto\nIn arabo classico, l'oggetto indiretto \u00e8 marcato con la particella /li-/ ('per', 'a'). Per esempio 'gli ho detto' \u00e8 \u0642\u0644\u062a \u0644\u0647 ['qultu 'lihi] e 'io le scrissi' \u00e8 \u0643\u062a\u0628\u062a \u0644\u0647\u0627 [ka'tabtu li'ha:]. In arabo palestinese, il riferimento ad oggetto indiretto si basa ancora sulla consonante /l/, ma con regole pi\u00f9 complesse e due pattern di vocali differenti. La forma di base prima dei pronomi \u00e8 un clitico [\u026all-], che mantiene sempre l'accento, e alla cui persona i pronomi sono sempre suffissi. Per esempio\nParole di origine straniera\nI palestinesi hanno preso in prestito parole dalle tante lingue con cui sono venuti a contatto nella storia. Per esempio,\nAlcuni palestinesi nei territori palestinesi di tanto in tanto chiamano i loro compatrioti in Israele \"gli arabi b'seder\" a causa della loro adozione della parola ebraica [beseder] che sta per 'O.K.', (mentre in arabo \u00e8 \u0645\u0627\u0634\u064a[ma:\u0283i]). Tuttavia parole come ramzor \u05e8\u05b7\u05de\u05b0\u05d6\u05d5\u05b9\u05e8 'semaforo' e ma\u1e25som \u05de\u05b7\u05d7\u05b0\u05e1\u05d5\u05b9\u05dd 'posto di blocco' sono diventate parte del palestinese vernacolare.\nIl film \"Ajami\" del 2009 \u00e8 parlato principalmente in arabo palestinese-ebraico."}
{"id": "2144291", "revid": "767487", "url": "https://it.wikipedia.org/wiki?curid=2144291", "title": "L'isola della paura (film)", "text": "L'isola della paura (\"Bear Island\") \u00e8 un film del 1979 diretto da Don Sharp, basato sul romanzo \"L'isola degli orsi\" di Alistair MacLean.\nTrama.\nI componenti di una spedizione scientifica internazionale si recano nella base abbandonata della seconda guerra mondiale, situata nell'Artico, sull'isola detta Isola degli orsi.\nA causa di un bottino nascosto, i membri della spedizione vengono assassinati a uno a uno.\nProduzione.\nMentre gli interni furono girati negli Pinewood Studios fuori Londra, le scene in esterno sono state girate a Stewart, Columbia Britannica e nel Parco nazionale di Glacier Bay in Alaska, che presentano un paesaggio molto pi\u00f9 drammatico rispetto a quello offerto dalla reale Isola degli Orsi.\nSecondo quanto rivelato dal libro \"The Hollywood Hall of Shame\" \u00e8 stato il film pi\u00f9 costoso mai realizzato in Canada fino ad allora.\nVersioni.\nLa versione italiana del film ha la durata di 97 minuti e presenta tra le scene tagliate alcune fondamentali per lo svolgimento della trama.\nUna versione inglese editata in VHS dalla RCA/Columbia ha la durata di 107 minuti."}
{"id": "2144292", "revid": "767487", "url": "https://it.wikipedia.org/wiki?curid=2144292", "title": "Bogus - L'amico immaginario", "text": "Bogus, l'amico immaginario (\"Bogus\") \u00e8 un film del 1996 diretto da Norman Jewison, con Whoopi Goldberg e G\u00e9rard Depardieu.\nPresentato al Toronto Film Festival, la commedia consegn\u00f2 a Whoopi Goldberg una nomina ai Razzie Award alla peggior attrice protagonista.\nTrama.\nIl protagonista \u00e8 un bambino di sette anni, rimasto orfano di madre, che viene preso in carico da una zia (Whoopi Goldberg), sorella acquisita della mamma. Il bambino ha difficolt\u00e0 nell'affrontare la nuova vita che gli si presenta davanti, ma la sua innocenza e spensieratezza di bambino creano un amico immaginario, chiamato Bogus (G\u00e9rard Depardieu), che gli permette di superare questo cambiamento di vita.\nProduzione.\nLa pellicola \u00e8 stata realizzata fra: Atlantic City, Jersey City, Las Vegas, Newark e Toronto."}
{"id": "2144294", "revid": "22475", "url": "https://it.wikipedia.org/wiki?curid=2144294", "title": "Bogus", "text": ""}
{"id": "2144300", "revid": "1318658", "url": "https://it.wikipedia.org/wiki?curid=2144300", "title": "Raffaello (Tartarughe Ninja)", "text": "Raffaello \u00e8 uno dei componenti delle Tartarughe Ninja, un gruppo di personaggi fittizi creato nel 1984 da Kevin Eastman e Peter Laird. Come i suoi fratelli Raffaello \u00e8 una tartaruga antropomorfa con caratteristiche fisiche e atletiche, superiori a quelle umane e doti intellettive non inferiori . Abitante delle fogne di New York City e addestrato come un ninja, \u00e8 un paladino della giustizia che vive all'insaputa della popolazione umana e combatte le forze del male della societ\u00e0.\nDi solito \u00e8 raffigurato con una maschera rossa che porta all'altezza degli occhi, annodata sulla nuca e ricadente posteriormente in due bande; a questo proposito \u00e8 l'unica tartaruga ad aver conservato il colore originale in tutti i media, mentre gli altri, diversamente dal fumetto iniziale, hanno poi ricevuto ciascuno un colore diverso. Raffaello brandisce due sai, le cui estremit\u00e0 sono solitamente affilate, che sono le sue armi principali. Raffaello \u00e8 famoso soprattutto per la sua personalit\u00e0 temperante, essendo irascibile, aggressivo, sarcastico, esasperato e ribelle.\nL'origine della rabbia di Raffaello non \u00e8 sempre completamente esplorata, ma in alcune rappresentazioni sembra derivare in parte dalla consapevolezza di essere le uniche creature del loro genere e, in definitiva, sole. Ha anche una relazione un po' turbolenta con suo fratello maggiore Leonardo, perch\u00e9 questi \u00e8 visto come il leader del gruppo. Raffaello \u00e8 il secondo maggiore delle tartarughe e il secondo in comando. Come tutti i fratelli, prende il nome da un artista rinascimentale; in questo caso, prende il nome dal pittore italiano Raffaello Sanzio del XVI secolo.\nIl sito web IGN ha inserito Raffaello alla 23\u00aa posizione nella classifica dei cento maggiori eroi della storia dei fumetti, dopo il Professor X e prima di Yorick Brown.\nAspetto e personalit\u00e0.\nRaffaello \u00e8 una tartaruga antropomorfa. La sua statura \"classica\" \u00e8 sul metro e mezzo e il suo peso \u00e8 intorno ai 70\u201380\u00a0kg; nei \"reboot\" cinematografici (2014 e 2016), invece, \u00e8 alto oltre il metro e ottanta. Come i suoi fratelli presenta delle mani con tre dita (tra cui un pollice opponibile) e i piedi hanno due dita (tre nella serie del 2012). Cammina in posizione eretta. Possiede denti molto simili a quelli umani, anzich\u00e9 avere il classico becco adunco sdentato; il suo apparato digerente gli permette di assumere gli stessi alimenti di cui gli esseri umani si nutrono quotidianamente. Come tutte le tartarughe anche Raffaello ha la pelle verde, un carapace marrone o verde intenso (dipende dalla versione) di forma ovale e un piastrone giallo (composto da sei piastre) che copre l'intera sezione anteriore del tronco.\nHa una corporatura simile a quella dei suoi fratelli, e si differenzia da loro solo per il tono muscolare pi\u00f9 voluminoso e un'espressione facciale pi\u00f9 aggressiva. Indossa una maschera di colore rosso all'altezza degli occhi e utilizza i pugnali \"Sai\" come armi.\nHa un carattere molto impulsivo, oltre che irruente e determinato, e fatica a controllarsi, nonostante abbia uno spirito nobile e sia molto coraggioso. Proprio a causa della sua impulsivit\u00e0 e della sua scarsa cognizione tattica, nonostante sia il pi\u00f9 abile nel combattimento e il pi\u00f9 forte fisicamente, non \u00e8 leader, e per questo \u00e8 geloso del disciplinato Leonardo, anche se ovviamente, \u00e8 a lui molto legato. Tra i quattro fratelli \u00e8 quello che tiene di pi\u00f9 alla giustizia, difendendola anche nel modo pi\u00f9 aggressivo ed estremo. Dopo la partenza di Leonardo nel film \"TMNT\" (2007), sar\u00e0 Raph a mantenere l'ordine nelle strade di New York, travestendosi all'insaputa di tutti da Giustiziere della notte. Nella serie animata \"Tartarughe Ninja alla riscossa\" non \u00e8 scontroso con Leonardo, anzi va particolarmente d'accordo con tutti, e riceve un ruolo da spalla comica insieme a Michelangelo, mantenendo nelle sue caratteristiche, solo un certo sarcasmo. Il suo migliore amico \u00e8 Casey Jones, con il quale ha molto in comune (l'irrequietezza, l'odio per il male, l'elevato senso di giustizia e la passione per il combattimento).\nNei vari adattamenti, risulta evidente la fobia che Raffaello prova verso gli insetti.\nPoteri e abilit\u00e0.\nDelle Tartarughe Ninja, Raffaello \u00e8 evidentemente il pi\u00f9 abile nel combattimento, eccezionale nelle arti marziali e nel corpo a corpo. Inoltre, padroneggia il Kobud\u014d di Okinawa. Raffaello \u00e8 un maestro nell'utilizzo del Sai, di qualsiasi coltello o pugnale e dei tonfa.\nOltre alla sua superiorit\u00e0 combattiva, \u00e8 anche la tartaruga pi\u00f9 forte, capace di sollevare un essere umano sopra la sua testa. La sua maggiore forza pu\u00f2 essere dovuta in parte al suo carattere battagliero. Come i suoi fratelli, anche Raffaello ha equilibrio, agilit\u00e0 e velocit\u00e0 a livello olimpico. Pu\u00f2 saltare pi\u00f9 lontano e pi\u00f9 in alto di un essere umano, oltre a muoversi pi\u00f9 velocemente e pi\u00f9 facilmente. La sua agilit\u00e0, seppure incredibile, \u00e8 inferiore a quella dei suoi fratelli.\n\u00c8 altamente qualificato nel ninjutsu ed \u00e8 un maestro di tecniche furtive, che lo rendono elusivo come i suoi fratelli: pu\u00f2 muoversi nell'ombra, sgattaiolare senza essere scoperto e usare le tattiche di combattimento di un vero ninja.\nIl suo carapace e il suo piastrone funzionano come una corazza antiproiettile, in grado di respingere le pallottole. Ha la normale capacit\u00e0 di una tartaruga di entrare nel suo guscio.\nCome i suoi fratelli, pu\u00f2 guarire pi\u00f9 velocemente di una persona normale dopo aver subito danni dai suoi nemici e molte ferite.\nComic Books.\nMirage Comics.\nNei primi fumetti Mirage in bianco e nero, Raffaello (Raphael) era la tartaruga pi\u00f9 violenta e aveva la tendenza a perdere il controllo in battaglia o quando il suo carattere divampava per la collera. Ha un senso dell'umorismo un po' cinico e sarcastico. Nei numeri successivi, \u00e8 dimostrato che non \u00e8 particolarmente legato al soprannaturale, affermandolo esplicitamente in \"Tales of Raphael: Bad Moon Rising\".\nIl carattere aggressivo di Raffaello and\u00f2 progressivamente a migliorare con il prosieguo della serie, probabilmente un momento chiave per lo sviluppo del suo personaggio fu quando permise a Leonardo di entrare da solo per sconfiggere Shredder, dopo essere stato quasi ucciso dal Clan del Piede. Da allora, ha avuto meno possibilit\u00e0 di sfidare la leadership di Leonardo e, nel complesso, diventa pi\u00f9 amichevole nei confronti della sua famiglia e dei suoi alleati.\nTra i suoi tre fratelli, Raffaello \u00e8 in realt\u00e0 molto legato a Michelangelo, dopo averlo affermato nel quarto numero dei fumetti TMNT originali. Raph (suo nickname) mostrer\u00e0 spesso, verso il fratello pi\u00f9 giovane, un lato premuroso, pi\u00f9 rilassato di s\u00e9 stesso, spesso indulgendo emotivamente verso la tartaruga pi\u00f9 giovane di casa e, all'occorrenza, proteggendolo ferocemente durante la battaglia. Raffaello ammette apertamente che il solo pensiero che suo fratello minore venga gravemente ferito gli fa provare rabbia violenta. Successivamente Raffaello incontra il vigilante umano Casey Jones che \u00e8 persino pi\u00f9 violento e instabile di lui. Nonostante il loro brutale primo incontro/scontro, i due da allora stringeranno uno stretto legame di amicizia.\nNella serie di fumetti 'Volume 4, Raffaello \u00e8 nuovamente riproposto come la tartaruga pi\u00f9 violenta, ma \u00e8 pi\u00f9 socievole. Dopo essere stato morso da una creatura simile a un vampiro, sperimenter\u00e0 un'ulteriore mutazione diventando una versione gigante di s\u00e9 stesso ed entrando in uno stato di rabbia animale furiosa. Tuttavia attraverso una manifestazione interiore del maestro Splinter, riuscir\u00e0 a riacquistare la sua mentalit\u00e0 e in seguito aiuter\u00e0 Leonardo e Casey Jones a rintracciare i vampiri che lo hanno attaccato. Questo \u00e8 anche in qualche modo simile ad una trama precedente sviluppata nel Volume 1, in cui Raffaello fu attaccato da una creatura simile a una sanguisuga che, mentre succhiava il sangue, lo prosciugava anche del mutageno nel suo corpo e lo riportava ad essere una piccola tartaruga. La sanguisuga stessa mut\u00f2 e svan\u00ec, spingendo le rimanenti tartarughe a seguirla. Alla fine, dopo aver rintracciato la creatura, Raffaello riuscir\u00e0 a morderla bucando cos\u00ec la sua pelle, bevendo il suo sangue e mutando nuovamente.\nQuesta incarnazione di Raffaello \u00e8 apparsa nello speciale crossover \"Turtles Forever\"\nImage Comics.\nNella serie Image che trattava i primi due volumi dei Mirage Comics come canonici, Raffaello fu colpito in faccia e sfigurato. Successivamente, fu costretto ad indossare una delle maschere da hockey di Casey Jones per la maggior parte del tempo, e alla fine solo una benda sull'occhio. Pi\u00f9 tardi, Raffaello indoss\u00f2 l'armatura di Shredder nel tentativo di dominare psicologicamente una banda di New York, con la quale il clan del piede era impegnato in una guerra. Indoss\u00f2 una leggera variante dell'armatura di Shredder fingendo di essere lo stesso Shredder. Riusc\u00ec a sconfiggere un certo numero di uomini e fu cos\u00ec accettato, ottenendo il controllo della fazione di New York del clan del piede per un breve periodo cos\u00ec da poter ristabilire una tregua tra le bande insorte.\nNella serie indipendente pubblicata di Image Comics # 24, Raffaello aveva una benda sull'occhio e una bandana rossa per l'intera durata del numero ed era ancora pi\u00f9 arrabbiato che mai. Uccise Cheng con cui era stato amico nel numero 25, e non appena Pimiko fu uccisa dal guanto di Lady Shredder, Raph si tolse la bandana e la benda sull'occhio per rivelare che l'occhio sinistro, in realt\u00e0, non era pi\u00f9 sfigurato ma era tornato alla normalit\u00e0. In seguito disse a Leonardo che provava qualcosa per Pimiko.\nArchie Comics.\nLa serie di fumetti Archie si intitolava Teenage Mutant Ninja Turtles Adventures e inizi\u00f2 come adattamento diretto della popolare serie di cartoni animati alla fine degli anni '80. Dopo il secondo arco narrativo, Raffaello cambi\u00f2 costume e inizi\u00f2 a indossare un completo ninja tutto oscuro che vinse durante un Alien Wrestling Match. Sarebbe stato il primo membro di Teenage Mutant Ninja Turtles ad avere una ragazza, incontrando Ninjara nel numero 28 e rompendo con lei verso la fine del numero 75 della rivista. In futuro, Raffaello avrebbe perso un occhio durante un conflitto con Shredder, Verminator X e Armaggon (nella maggior parte delle future incarnazioni della cronologia di Raffaello, mancher\u00e0 l'occhio sinistro). Avrebbe poi viaggiato nel tempo, dopo che suo fratello Donatello avr\u00e0 inventato questa tecnologia e alla fine si ritirer\u00e0 sull'isola Turtleco (che era Manhattan) diventando proprietario di un bar.\nIDW Comics.\nNei fumetti IDW, Raffaello, come i suoi fratelli, \u00e8 uno dei figli reincarnati di Hamato Yoshi, che nel Giappone medievale furono assassinati da Oroku Saki. Ha iniziato la sua nuova vita nel presente come giovane tartaruga nel laboratorio di StockGen Research, il laboratorio di genetica di Baxter Stockman ed \u00e8 stato utilizzato come cavia per un esperimento con l'obbiettivo di creare un super soldato con armatura naturale. Alcuni ninja per\u00f2 cercarono di sequestrare le tartarughe e vari altri risultati di ricerca dal laboratorio, tra cui un mutageno. Durante l'azione dei ninja, sia suo padre reincarnato, ora un topo da laboratorio, sia le altre tre Tartarughe, furono cosparse da un cocktail chimico che ha innescato la loro mutazione.\nPoco prima della sua mutazione, Raffaello fu tuttavia separato dalla sua famiglia a causa dell'attacco di un gatto di strada affamato. Cos\u00ec fu preso dal panico mentre mutava e successivamente fu preso sotto l'ala di un senzatetto di nome Buck. Tuttavia, Buck fu assassinato da alcuni criminali di strada, ispirando rabbia e dolore in Raffaello.\nNei quindici mesi successivi la sua mutazione, visse una miserabile esistenza come vagabondo per le strade di New York City senza un ricordo della sua vita prima della sua trasformazione, e addirittura senza un nome. Durante questo periodo, i suoi fratelli lo cercavano regolarmente, ma non riuscivano a trovarlo.\nQuesto cambi\u00f2 nella notte in cui Raffaello strinse amicizia con Casey Jones dopo aver salvato lo stesso Jones da un pestaggio ad opera di suo padre. Successivamente durante un attacco di Old Hob, le altre Tartarughe intervennero e portarono a casa di Splinter un incerto ma felice Raffaello. Ritrovata la sua famiglia, Raffaello inizi\u00f2 ad allenarsi duramente con i suoi fratelli durante il mese successivo, facendo progressi incredibili e alla fine fu premiato con un paio di sai. Nonostante si fosse ormai unito ai suoi fratelli nella loro formazione e pattuglie, Raffaello mantenne la sua amicizia con Casey uscendo a volte e aggredendo i criminali.\nLo stato della sua nuova famiglia fu presto messo alla prova quando la loro casa fu attaccata dai M.O.U.S.E.R. robot e Splinter venne rapito. \"Raph\" combatt\u00e9 a fianco dei suoi fratelli per riavere indietro il padre, ma nel frattempo arriv\u00f2 all'attenzione di Shredder e del Clan del Piede.\nQuando Casey venne duramente picchiato da suo padre, Raphael perse la pazienza iniziando a colpire l'uomo per ucciderlo, ma fu fortunatamente fermato da Splinter, che gli fece capire di essersi fatto offuscare dalla troppa rabbia.\nTuttavia, la sua rabbia fu rivolta anche verso s\u00e9 stesso durante la trama di City Fall, in cui il salvataggio di Casey accoltellato da Shredder port\u00f2 Leonardo ad essere catturato e poi costretto a subire il lavaggio del cervello dal secondo in comando di Shredder. Devastato, Raffaello incolp\u00f2 s\u00e9 stesso per l'intero evento e cos\u00ec inizi\u00f2 a chiedere selvaggiamente le informazioni relative al clan del piede dagli informatori fino a quando Michelangelo e Donatello lo fermarono. Quando Splinter e le Tartarughe tentarono di destare Leonardo, sotto lavaggio del cervello, dalle grinfie di Shredder, Raffaello riusc\u00ec a penetrare un po' nella mente di \"Leo\" e ricordargli chi fossero.\nAlla fattoria O'Neil di Northampton, Raffaello si scontr\u00f2 di nuovo con un Leonardo emotivamente disturbato, finch\u00e9 Leonardo non lo attacc\u00f2 fisicamente. Da quel momento in poi \"Raph\" osserv\u00f2 e vegli\u00f2 su suo fratello da lontano; incluso tenere Alopex, la volpe mutante, lontano da s\u00e9 stesso. Nel tempo Raffaello divent\u00f2 pi\u00f9 amichevole con Alopex, anche se la fiducia che nutriva per lei era ancora traballante e credeva erroneamente che li avesse traditi quando il Piede li aveva attaccati.\nA causa dei primi sforzi di Hob per ucciderlo, Raffaello rimase estremamente diffidente nei suoi confronti e non credeva che la loro famiglia avrebbe dovuto lavorare con lui. Nonostante questa diffidenza, continuava a fare commissioni a Hob per conto di Splinter.\nDurante l'evento \"Turtles in Time\", Raffaello fu catturato dagli Utroms nella preistoria e adott\u00f2 un piccolo dinosauro che chiam\u00f2 Pepperoni. Quando Leonardo tent\u00f2 di cambiare il passato uccidendo Oroku Saki nel Giappone medievale, fu Raffaello a farlo desistere.\nSuccessivamente Raffaello partecip\u00f2 all'attacco del Technodrome insieme ai suoi fratelli Leonardo e Michelangelo, dove combatterono contro Krang. Tuttavia fu devastato al suo ritorno a New York, dove trov\u00f2 un morente Donatello, che riusc\u00ec a salvarsi solo grazie a Fugitoid; questi trasfer\u00ec la mente di Donatello nel corpo del robot Metalhead. Raffaello rimase per\u00f2 convinto che Donatello non fosse realmente \"vivo\" e che in realt\u00e0 il Fugitoid non sarebbe stato in grado di salvargli la vita. In particolare, si incolp\u00f2 per aver lasciato indietro Donatello.\nQuando Splinter entr\u00f2 con la sua famiglia nel Guantlet, un antico rituale che avrebbe posto fine al sanguinoso conflitto tra loro e il Piede, Raffaello fu contrapposto al potente ed oscuro Rocksteady, che aveva quasi battuto a morte Donatello. Lui e Michelangelo usarono la loro abilit\u00e0 e agilit\u00e0 per mettere Bebop e Rocksteady l'uno contro l'altro. Raffaello partecip\u00f2 alla lotta finale contro Shredder insieme ai suoi fratelli, che alla fine vide suo padre come vincitore.\nQuando suo padre divenne il leader del clan del piede, anche Raffaello si un\u00ec a malincuore al clan, anche se ne rimase un po' distante se comparato a Leonardo. Rimase anche in contatto con il fratello Michelangelo, che non volle far parte del Piede, assicurandogli che sapeva quanto fosse difficile essere senzatetto e che avrebbe sempre avuto un posto nella loro casa.\nPoco dopo, i quattro fratelli si riunirono per un viaggio sull'isola di Burnow, dove incontrarono un misterioso mutante alligatore di nome Leatherhead. Leonardo e Raffaello cercarono anche due dei guerrieri rimasti di Krang, Tragg e Granitor, ma prima di trovarli, furono messi fuori combattimento da Leatherhead. Cos\u00ec i due fratelli decisero di inseguire il mutante alligatore a New York, ma lo persero.\nAl loro ritorno a casa, Raffaello e i suoi fratelli furono inorriditi nel vedere Kitsune che stava per uccidere Splinter, con Alopex (che aveva subito il lavaggio del cervello) che la assisteva. Kitsune assal\u00ec anche la mente di Raffaello costringendolo a combattere contro Leonardo.\nSuccessivamente Raffaello tent\u00f2 di riconciliare Michelangelo con la sua famiglia nell'arco di \"Chasing Phantoms\"; \"Raph\" sosteneva che Michelangelo avrebbe dovuto tornare con loro, anche se la loro casa era ormai nel clan del piede. Tuttavia, Raffaello inizi\u00f2 a sentirsi sempre pi\u00f9 a disagio con i metodi di Splinter. E dopo l'esecuzione di Darius Dun da parte del suo maestro, Raffaello cambi\u00f2 idea e percep\u00ec che forse Michelangelo aveva sempre avuto ragione. Cos\u00ec decise di abbandonare il clan del piede insieme a Donatello e Leonardo, tornando nella loro vecchia tana.\nDurante i giorni che seguirono, Raphael partecip\u00f2 ad una festa di Natale, aiut\u00f2 Angel Bridge a riportare un Alopex traumatizzato a New York e si infiltr\u00f2 nella Pantheon Family Reunion, con risultati quasi mortali.\nSuccessivamente fece ritorno alla Dimensione X con i suoi fratelli nell'arco narrativo de \"il processo di Krang\", in cui le quattro tartarughe furono tenute a raccogliere una serie di testimoni chiave per testimoniare contro Krang. Durante il processo, partecip\u00f2 alla difesa del Pianeta Neutrino dallo sciame di Malignoid. Successivamente, lui e i suoi fratelli furono attaccati dai Collezionisti, e Raffaello fu costretto a intraprendere un viaggio interdimensionale con Ray Stantz, provocando il furto temporaneo del suo corpo da parte di fantasmi vichinghi.\nLa sua relazione tesa con Splinter si aggrav\u00f2 maggiormente quando le Tartarughe, tornate sulla Terra, trovarono il Piede in conflitto con i Triceraton. Quando Splinter tent\u00f2 di imprigionare le Tartarughe per la loro stessa incolumit\u00e0, Raffaello ne fu particolarmente indignato. In seguito accompagn\u00f2 i suoi fratelli nel tentativo di risolvere la situazione, sconfiggendo il ninja Elite Foot. Quando Burnow Island fu attaccata da Bishop, Raffaello fu riluttante ad aiutare gli Utroms e i Triceraton, ma accompagn\u00f2 comunque i suoi fratelli.\nPoco dopo fu catturato dall'agente Bishop e fu posto sotto esperimenti, poich\u00e9 l'E.P.F. desiderava sapere cosa rendesse le Tartarughe diverse dagli altri mutanti. Intendevano ucciderlo e sezionarlo, ma Raffaello si liber\u00f2 e fugg\u00ec, grazie al ricordo di Buck, delle sue stesse perdite e dei tanti dolori del passato. Cos\u00ec dopo aver sconfitto molti membri dell'E.P.F., fu tratt\u00f2 in salvo da Casey, Angel e Alopex.\nDifferenti incarnazioni.\nTelevisione.\n\"Tartarughe Ninja alla riscossa\".\nLa personalit\u00e0 di Raffaello nella serie animata del 1987 \u00e8 quella che in realt\u00e0 si discosta maggiormente da tutte le altre incarnazioni, anche perch\u00e9 la serie non era destinata ad un pubblico adulto.\nSebbene il carattere violento di Raffaello sia molto attenuato, \"Raph\" pu\u00f2 comunque diventare irritabile quando \u00e8 seccato o di cattivo umore, tuttavia \u00e8 per lo pi\u00f9 dipinto come un saggio sardonico e fornisce \"sollievo\" comico al fianco di Michelangelo. Tuttavia se l'umorismo di Michelangelo \u00e8 di solito attribuibile alla sua ignoranza e goliardia, quello di Raffaello lo \u00e8 pi\u00f9 al suo essere sarcastico. Seppur la relazione tra Michelangelo e Raffaello, durante la serie, non si riveler\u00e0 mai conflittuale, \"Raph\", spesso, si prender\u00e0 gioco del fratello minore ed arriver\u00e0 svariate volte ad infastidirsi davanti alle buffonate di Michelangelo.\nLa relazione di Raffaello con Leonardo, contrariamente al fumetto non \u00e8 tesa. Nonostante ci\u00f2, Raffaello di solito funger\u00e0 da contrasto alla personalit\u00e0 ottimistica di Leonardo con le sue pessimistiche osservazioni sarcastiche. Tuttavia, Raffaello sfider\u00e0 la leadership di Leonardo, anche se una sola volta (nell'episodio della stagione 8 \"Turtle Trek\"). Nella famosissima e fortunata serie animata, diversamente dal fumetto originale della \"Mirage Studios\", i colori delle maschere dei quattro protagonisti si differenziarono tra loro, inoltre tutte e quattro le tartarughe porteranno applicata una piastra distintiva sulla cintura con, al di sopra incisa, l'iniziale del proprio nome; nel caso di Raffaello la lettera \"R\". Inoltre i parabraccia e le ginocchiere in cuoio del fumetto furono sostituite da sottili fasce colorate a seconda la maschera che aveva indosso il determinato personaggio, nel caso di Raffaello con il rosso. Un'altra differenza con il fumetto originale \u00e8 anche la lunghezza delle due bande ricadenti dal nodo dietro la nuca: nella serie animata sono nettamente pi\u00f9 corte. Come tutti i suoi fratelli, Raffaello \u00e8 ghiotto di pizza. Il Raffaello della serie animata del 1987 ha anche fatto un paio di apparizioni nella serie del 2012, nell'episodio \"The Manhattan Project\". Lui e le altre tartarughe insieme a Casey e April vengono avvistati, attraverso un portale, dalle loro controparti del 2012 mentre camminano per una strada di New York. Alla fine dello stesso episodio, Raffaello ha fatto un cameo parlante insieme alle altre tartarughe quando un verme spaziale della dimensione 2012 ha iniziato a terrorizzare la strada. Tutte e quattro le tartarughe una volta visto il verme saltano in azione gridando il loro famoso slogan \"Cowabunga\". Il doppiatore di Raffaello, nella serie del 1987 \u00e8 Diego Sabre.\n\"Tartarughe Ninja\".\nNella serie animata del 2003, Raffaello \u00e8 nuovamente doppiato da Diego Sabre e il cast \"storico\" viene riconfermato anche per dare la voce agli altri tre fratelli. In questa incarnazione,\"Raph\" ha la pelle di un colore verde scuro, molto pi\u00f9 vivido di quelli dei suoi fratelli. Inoltre, come nel fumetto originale, tutte le tartarughe ninja portano indosso dei paragomiti e delle ginocchiere in cuoio. Le maschere e le loro colorazioni restano invariate rispetto alla serie del 1987, mentre le bande posteriori sono pi\u00f9 lunghe. La variante sostanziale \u00e8 rappresentata dal disegno degli occhi sotto le maschere, interamente bianchi. Questa serie \u00e8, nello spirito, decisamente pi\u00f9 adulto, dark ed underground, molto pi\u00f9 fedele al fumetto originale; anche la versione di Raffaello ha una personalit\u00e0 molto pi\u00f9 simile alla sua incarnazione fumettistica: \u00e8 infatti pi\u00f9 rabbioso, pi\u00f9 sardonico, forse non altrettanto violento, ma comunque furioso, come dimostrato in un episodio in cui, travolto dall'ira, quasi si ritrov\u00f2 a schiacciare la testa di Michelangelo con un tubo metallico, dopo che Mikey aveva avuto la meglio in uno scontro di allenamento. Il suo rapporto con Leonardo \u00e8 bilanciato: di tanto in tanto Raffaello discuter\u00e0 con lui, ribellandosi talvolta alla leadership del fratello maggiore ma nel contempo, \u00e8 anche la prima delle tartarughe a versare lacrime quando Leonardo \u00e8 gravemente ferito ed in serio pericolo di vita. Nel complesso Raffaello dimostra di essere un buon fratello. Differentemente dalla serie del 1987, il rapporto di Raffaello con Michelangelo \u00e8 decisamente pi\u00f9 teso. Michelangelo disturber\u00e0 a pi\u00f9 riprese Raffaello con le sue buffonate e il suo prenderlo in giro, mentre \"Raph\" risponder\u00e0 con irascibilit\u00e0 e rimproveri. Entrambi tenderanno a litigare tra loro. Tuttavia, quando Michelangelo \u00e8 in pericolo, Raffaello arriva spesso in suo soccorso. Nel complesso si tratta di una relazione fraterna di amore-odio.\nRaffaello \u00e8 generalmente molto protettivo nei confronti dei suoi fratelli (anche se non prova l'estremo senso di responsabilit\u00e0 di Leonardo) e mostra rabbia e sofferenza quando un nemico li ferisce o li cattura. Il suo rapporto con Donatello invece \u00e8 semplice e i due vanno molto d'accordo. Di solito \u00e8 il primo a complimentarsi con le sue geniali invenzioni. Tra i prototipi creati da Donatello il preferito di Raffaello \u00e8 il \"Ciclo Shell\": una moto rossa che Raph utilizza molto spesso per inseguire criminali o per semplice divertimento.\nIl suo migliore amico, come nei fumetti, \u00e8 Casey Jones e, nell'episodio finale in cui Casey e April O'Neil si sposano, Raffaello funger\u00e0 da testimone di nozze.\nNella serie emerge una certa fobia che Raffaello prova nei confronti di alcuni tipi di insetti come vespe e scarafaggi.\n\"Teenage Mutant Ninja Turtles - Tartarughe Ninja\".\nLa serie animata \"Nickelodeon\" \u00e8 completamente realizzata in computer grafica e il design di Raffaello \u00e8 molto cambiato, con occhi verdi e una piccola sforacchiatura, a forma di fulmine, sul suo piastrone e sotto la spalla sinistra.\nIn questa incarnazione, Raffaello \u00e8 una tartaruga bella e brillante nonostante le crepe sul suo piastrone. \u00c8 molto intelligente e ha una personalit\u00e0 molto forte. Tuttavia, pu\u00f2 diventare incredibilmente esplosivo quando si sente ferito o frainteso. A volte, come nelle serie precedenti, manterr\u00e0 la caratteristica di entrare ed uscire dal gruppo.\nTuttavia il comportamento di Raffaello risulta incoerente. A volte Raffaello collabora e prende tranquillamente ordini, e talvolta al contrario si ribella. La sua relazione con Leonardo \u00e8 tesa. Raffaello a volte vorrebbe esplodere contro il leader, e Leonardo a sua volta tenta di calmare o di affrontare l'irascibile fratello, a seconda dei casi. Raffaello detesta il fatto che Leonardo sia il leader e diverse volte tenter\u00e0 di assumere il ruolo del fratello maggiore. Due volte ci riuscir\u00e0 con successo nel corso delle stagioni. Nella quinta stagione Raffaello dialogher\u00e0 di meno con Leonardo, almeno rispetto alle stagioni precedenti, probabilmente perch\u00e9 Leonardo \u00e8 il sensei e controlla \"Raph\". Nonostante tutto, Leonardo e Raffaello sono in realt\u00e0 molto vicini e si preoccupano profondamente l'uno dell'altro. Si uniranno per combattere e sfidare Donatello e Michelangelo durante gli allenamenti. La relazione di Raffaello con i suoi due fratelli Michelangelo e Donatello non \u00e8 cos\u00ec turbolenta come la sua relazione con Leonardo, ma a volte pu\u00f2 essere tesa. A volte \"Raph\" tende a colpirli o a sfidarli troppe volte in allenamento, ma altre volte si uniscono per deridere Leonardo.\nIndividualmente il rapporto di Raffaello con Michelangelo \u00e8 nella norma: Quando Michelangelo lo infastidisce, Raffaello lo insulta. Tuttavia Raph \u00e8 il fratello maggiore di Mikey e quindi, in questa serie, rappresentata un modello per lui. In diverse occasioni si vede Raffaello rassicurare e confortare Mikey. Una volta rivolgendosi al fratello minore gli ha anche espresso la sua stima, confidandogli di vederlo come un \"ragazzo fantastico\".\nIn questa serie la relazione tra Raffaello e Donatello \u00e8 invece controproposta: Donatello e Raffaello spesso vanno in escandescenza l'uno verso l'altro, con frequenti discussioni. Donatello, ogni qual volta che Raffaello sbotta, lo definisce ironicamente un \"bambinone\", mentre Raph, per pungere l'orgoglio del genio di casa, lo definisce \"un cretino\".\nQuando Raffaello si comporta in modo sconvolgente e i suoi fratelli glielo lo fanno notare, da principio per orgoglio, si rifiuter\u00e0 di porgere le sue scuse, ma queste, se pur tardive, arriveranno sempre con riluttanza ma anche con reale presa di consapevolezza.\nRaffaello, fedelmente al fumetto ed alla serie animata del 2003, prova una fobia verso alcuni tipi di insetti, in particolare si \"pietrifica\" davanti agli scarafaggi, almeno fino a quando non \u00e8 riuscito a sconfiggere lo scarafaggio mutante Spyroach.\nRaffaello ha un debole per i suoi animali domestici che lo aiutano a calmarsi. Possiede una normale tartaruga da compagnia di nome Spike, che in seguito si trasformer\u00e0 in Slash, nella versione di questa serie animata. Pi\u00f9 tardi adotter\u00e0 una tartaruga aliena di nome \"Mordicchio\".\n\"Rise of the Teenage Mutant Ninja Turtles - Il destino delle Tartarughe Ninja\".\nIn questa serie animata reboot, al contrario delle altre \u00e8 il leader delle tartarughe in quanto \u00e8 il fratello maggiore. Al posto dei Sai, possiede ora dei Tonfa che gli conferiscono maggiore forza fisica. \u00c8 una tartaruga azzannatrice, ed \u00e8 fisicamente pi\u00f9 grosso e forte.\nFilm.\nTrilogia originale.\n\"Tartarughe Ninja alla riscossa\" (1990).\nProbabilmente \u00e8 il film pi\u00f9 vicino alle ambientazioni notturne e violente del fumetto originale. In una New York destabilizzata dalla malavita e da un netto disagio giovanile, il Clan del Piede di Shredder \u00e8 a capo della criminalit\u00e0 della citt\u00e0. Ad opporsi a questa escalation criminale, le tartarughe ninja, guidate dal maestro Splinter, adorano la pizza e si muovono nel buio, pronte a difendere gli indifesi. Nel film, il carattere di Raffaello viene esplorato con attenzione: ha (come nel fumetto originale) un carattere irascibile, usa talvolta espressioni volgari e sfida verbalmente suo fratello maggiore Leonardo. Questo film si concentra maggiormente sulla sua sensazione di isolamento dai suoi fratelli, sul suo tentativo di domare la rabbia, sulla sua difficolt\u00e0 iniziale di accettare l'ombra e nascondersi dalla societ\u00e0 di cui vorrebbe far parte. Come se non bastasse il suo senso di frustrazione e sbandamento aumenta quando Splinter viene infine catturato dal Clan del Piede. Nel film, incontra Casey Jones e salva la vita alla giornalista April O'Neil. In assenza di Splinter la tensione tra Leonardo e Raffaello cresce, soprattutto per l'impazienza di quest'ultimo di voler affrontare il nemico senza conoscerlo. Dopo un violento alterco con il fratello maggiore, Raph abbandona il gruppo nel tentativo di placare la sua rabbia sui tetti di New York, tuttavia, dopo una strenua difesa cade sotto i colpi dei ninja del Piede. Caduto in coma, verr\u00e0 salvato dai suoi fratelli e portato nella casa di campagna di April. Qui, un pentito Leonardo veglier\u00e0 su di lui, fin quando Raffaello non si sveglier\u00e0 e dopo un commosso abbraccio tra i due verr\u00e0 suggellata la pace e una nuova unione familiare. Da quel momento, Raffaello si metter\u00e0 a disposizione del gruppo e, cos\u00ec facendo, trover\u00e0 comprensione e sostegno dalla sua famiglia, e soprattutto, insieme, le tartarughe riusciranno ad arrivare al confronto con Shredder. Dopo un duro scontro con Oroku Saki, le tartarughe ninja verranno salvate dal ritorno di Splinter, che avr\u00e0 la meglio su Shredder; cos\u00ec dopo aver riabbracciato il loro padre spirituale, le tartarughe grideranno insieme \"Cowabunga\", il loro motto di vittoria. Nel film Raffaello utilizza i sai, indossa la sua maschera rossa con le due bande lunghe dietro la nuca, le ginocchiere e i paragomiti; queste ultime due, a differenza della serie animata del 1987, sono invece in cuoio, proprio come nel fumetto originale e non colorate. In alcune occasioni, nelle sue solitarie uscite notturne, Raph utilizza, per camuffarsi tra gli umani, un impermeabile grigio scuro, uno zaino ed un cappello.\n\"Tartarughe Ninja II - Il segreto di Ooze\".\nIl film segue nuovamente le avventure delle quattro tartarughe: Leonardo, Donatello, Michelangelo, Raffaello e il loro maestro Splinter. Riprendendo gli eventi dell'ultimo film, il temibile Shredder, sopravvissuto allo scontro con Splinter, ritorna per riprendere il comando del clan dei piede e operare per vendicarsi delle Tartarughe. Quando apprende il segreto dietro la mutazione delle Tartarughe (il mutageno di nome Ooze), diventa pi\u00f9 pericoloso che mai. Il film fa luce sulle origini di Splinter e delle tartarughe, oltre a presentare due nuovi cattivi: Tokka e Rahzar. Questi ultimi due mutanti furono introdotti al posto di Bebop e Rocksteady che non poterono essere utilizzati a causa delle proteste di Kevin Eastman e Peter Laird che non li avevano mai voluti nemmeno nella serie animata del 1987. A differenza del primo film, questo capitolo raramente mostra l'uso delle armi da parte delle Tartarughe. Queste, infatti, combattono per lo pi\u00f9 a mani nude per gran parte del film, nel tentativo di attenuare la violenza mostrata nel primo film. Caratterialmente Raffaello mostra ancora dei segni di rabbia ed occasionalmente tende a perdere la pazienza, ma tutto in tono minore rispetto al primo film. Mostra nuovamente la sua impulsivit\u00e0, quando decide di abbandonare il gruppo dopo aver avuto uno screzio con Leonardo, disattendendo poi gli ordini di Splinter, e facendosi catturare dal Piede nel tentativo di far infiltrare il giovane Keno nell'organizzazione criminale. Tuttavia, una volta salvato dai fratelli, ritorner\u00e0 stabilmente nel gruppo e insieme a loro riuscir\u00e0 a battere definitivamente Shredder.\n\"Tartarughe Ninja III\".\nQuando uno scettro magico trasporta accidentalmente April indietro nel tempo fino al Giappone del XVII secolo, Leonardo, Raffaello, Donatello e Michelangelo, tramite un portale temporale, si mettono alla sua ricerca, facendosi strada tra le fogne proprio nel Samurai-O-Rama del perfido Lord Noringa. I quattro fratelli dovranno combattere anche contro il cinico mercenario inglese Walker, per recuperare lo scettro magico che li dovr\u00e0 riportare nel loro tempo, sotto la metropolitana di New York City. Il concept di questo film \u00e8 vagamente basato su una storia chiamata \"Maschere\" dai numeri 46 e 47 dei fumetti Mirage originali. La storia mostra le tartarughe e Renet che tornano nel Giappone feudale per combattere uno shogun malvagio e impegnarsi in battaglie di samurai. Nei fumetti originali, lo Scettro del tempo \u00e8 normalmente associato a Renet, l'apprendista timestress di Lord Simultaneous. Lei e le tartarughe, nei loro viaggi temporali, incontrano spesso il malvagio Savanti Romero. Nessuno di questi personaggi appare per\u00f2 in questo film. In questo terzo capitolo ritorna il personaggio di Casey Jones, che non era apparso nel secondo film. Il carattere di Raffaello \u00e8 pi\u00f9 mite ed in particolare si nota la sua grande nobilt\u00e0 d'animo quando si ritrova ad empatizzare con un bambino, Yoshi, a cui insegna come dominare la rabbia. Inoltre Raffaello sembra capire di essere in grado di placare maggiormente i suoi sensi, quando si trova a contatto con la natura.\nFilm successivi.\n\"TMNT (2007)\".\nNel film d'animazione al computer \"TMNT\", Raffaello \u00e8 il protagonista principale. In assenza di Leonardo, ha trascorso le sue notti da vigilante corazzato noto come The Nightwatcher. Quando assume la sua seconda identit\u00e0 da guardiano notturno, Raffaello usa un'arma ninjutsu diversa, il manriki: catene pesate che possono essere nascoste nelle mani e utilizzate da distanze considerevoli. A differenza del suo sai, i manriki non sono in genere armi letali, sebbene possano schiacciare un teschio se usati con forza sufficiente.\nIn questo film, l'animosit\u00e0 tra Raffaello e Leonardo \u00e8 molto forte a causa della rabbia di Raffaello provata per la partenza di suo fratello. Il risentimento di Raph poggia sul fatto che anni addietro, Leonardo, loro leader, li abbia trattati come fa un generale con i suoi \"soldatini\", per poi abbandonarli (almeno secondo la sua opinione) per almeno un anno. Ci\u00f2 condurr\u00e0 ad uno scontro fisico tra Raffaello e il \"ritornato\" Leonardo e il risultato sar\u00e0 che Raffaello ferir\u00e0 quasi mortalmente il fratello maggiore prima di ritirarsi, rendendosi improvvisamente conto di cosa stesse per fare, correndo impaurito per la sua stessa rabbia.\nDopo il rapimento di Leonardo, Raffaello riconoscer\u00e0 quindi il suo errore davanti al Maestro Splinter e confesser\u00e0 cosa \u00e8 avvenuto con il fratello, e di aver compreso il motivo per cui Leonardo \u00e8 stato scelto come leader. Il Maestro Splinter spiegher\u00e0 poi a Raffaello che la sua tendenza di farsi carico dei problemi del mondo sulle sue spalle, come un protettore dei deboli, \u00e8 una grande qualit\u00e0, ed anche se potrebbe non essere il suo studente preferito, ci\u00f2 non significa che non possa essere il suo figlio preferito. Il Maestro Splinter poi confida a Raffaello che la sua forza, la sua dedizione e la sua lealt\u00e0, verso le persone a cui tiene, sono anche esse qualit\u00e0 di un grande leader, se queste sono temprate dalla compassione. Successivamente Raffaello, Donatello e Michelangelo, insieme a Casey Jones ed April riescono a salvare Leonardo, e Raph, si mostra subito desideroso di combattere al fianco di suo fratello anzich\u00e9 contro di lui. La relazione di Raph con Donatello viene esplorata maggiormente quando Donnie chiarisce di non apprezzare il Nightwatcher. Ci\u00f2 \u00e8 dovuto al fatto che Nightwatcher utilizzi le stesse tattiche di Raph, inoltre un altro motivo di contrasto tra i due \u00e8 che Donatello ritiene che la squadra esista ancora dopo la partenza di Leo, mentre Raffaello non \u00e8 del suo stesso avviso. Donnie inoltre non supporta l'ammirazione di Michelangelo nei confronti di Nightwatcher, anche se ovviamente non \u00e8 a conoscenza che lo stesso Raph sia in realt\u00e0 il \"Guardiano Notturno\"; inoltre Donnie ritiene che Raffaello dovrebbe trovare un lavoro normale per sostenere la famiglia. Gi\u00e0 la sola antipatia di Donnie per \"Nightwatcher\" sembra far arrabbiare leggermente Raph, poi c'\u00e8 il fatto che Splinter abbia incaricato Donatello di occuparsi delle tartarughe, mentre Leonardo era via. Questo infastidisce Raffaello a tal punto, da essere costretto a trattenersi dal dare un pugno in faccia a Donnie; tuttavia gli basta osservare il sussulto del fratello per provare soddisfazione.\n\"Tartarughe Ninja\" (film).\nRaffaello compare nel nuovo film reboot live-action \"Tartarughe Ninja\". Nel lungometraggio \u00e8 aggressivo e fatica a seguire gli ordini. Spesso perde la pazienza e ha una forte indipendenza, che il fratello maggiore Leonardo non vede di buon occhio. \u00c8 la prima tartaruga che April O 'Neil vede dopo che queste fermano il clan del piede, anche se lei non scorgendolo bene, pensa che sia un uomo. Quando April scatta una foto, Raph la minaccia anche dopo che Donatello ha cancellato i dati di memoria del suo telefono. Nella battaglia nella tana della tartaruga con il Piede, Raph viene travolto dalle macerie e viene dato per morto. Per questo motivo, \u00e8 l'unica tartaruga a non essere catturata dal Clan del Piede. Quando si sveglia, trova uno Splinter qusi morente, il maestro rivolgendosi a lui ed April implora loro, di salvare gli altri fratelli. Cos\u00ec i due si uniscono a Vern Fenwick per aiutarlo a salvare Leonardo, Donatello e Michelangelo dalle Sacks Industries. L\u00ec Raph combatte contro Shredder per dare tempo ad April e Vern per far fuggire le tre tartarughe prigioniere. Dopo aver salvato Leonardo, Donatello e Michelangelo e sconfitto Shredder, Raffaello e i suoi fratelli usano il mutageno per salvare la vita di Splinter. Insieme a Donatello e Leonardo, Raffaello non cerca di attirare l'attenzione di April a differenza di Michelangelo che esprime invece i suoi sentimenti. Anche se alla fine del film le mostra apprezzamento per aver sacrificato tutto per loro. In questa incarnazione, Raffaello non \u00e8 cos\u00ec sarcastico ed esplosivo e non si scontra con Leonardo per quanto riguarda la leadership, hanno solo una breve discussione sul Hatamishi dove Raffaello si rifiuta di andare. \u00c8 pi\u00f9 vicino ai suoi fratelli in questo film che in tutta la maggior parte degli adattamenti precedenti. Mostra insofferenza quando Donatello parla dei suoi calcoli in un modo che gli altri non possano comprenderlo. In questo film in motion capture, l'aspetto delle tartarughe \u00e8 molto diverso rispetto agli altri adattamenti precedenti ed \u00e8 molto lontano dai fumetti originali; le tartarughe sono semivestite, non indossano tutte le classiche maschere, sono alte oltre 1,80 metri e sono molto pi\u00f9 \"gonfie\" e muscolose, questo ha fatto storcere il naso a molti fan storici.\n\"Tartarughe Ninja - Fuori dall'ombra\".\nIn questo sequel, le caratteristiche di Raffaello si mostrano pi\u00f9 simili al suo standard. Ad esempio si arrabbia quando scopre che Leonardo ha comandato a Donnie di non rivelare n\u00e9 a lui n\u00e9 a Mikey, che la melma viola \u00e8 in grado di trasformarli in umani, affermando che Leo avrebbe cos\u00ec infranto il terzo codice del ninja (onore). mentendo ai suoi fratelli. Disobbedisce agli ordini diretti di Leo e Successivamente non si fa scrupoli nel mentire ad April e Casey per convincerli ad andare in missione con lui. Tuttavia dimostra ancora di volersi prendere cura dei suoi fratelli, in questo pare che lui e Michelangelo siano molto legati, con i due che si uniscono nel fare scherzi a Casey Jones. Raffaello nel film mostra di aver paura delle grandi altezze, probabilmente a causa degli eventi del primo film. Anche in questo sequel, Raffaello come i suoi fratelli, appare nettamente diverso dal disegno originale dei fumetti e degli adattamenti \"classici\".\n\"Batman vs. Teenage Mutant Ninja Turtles\".\nNel film d'animazione crossover (in questa pellicola da un'ispirazione alla storia a fumetti, \"Batman/Tartarughe Ninja\"), Raffaello con i suoi fratelli arrivano a Gotham City per seguire e fermare Shredder e il Clan del Piede, giunti anch'essi in citt\u00e0 che si sono alleati con Ra's al Ghul e la Lega degli assassini. Dopo una rivalit\u00e0 iniziale con Batman, Robin e Batgirl, i due gruppi scoprono di avere lo stesso obiettivo e formano una grande alleanza."}
{"id": "2144301", "revid": "124123", "url": "https://it.wikipedia.org/wiki?curid=2144301", "title": "Shin'ya Suzuki", "text": "Nasce nella prefettura di Kanagawa, a Tokyo, l'11 giugno. Debutta nel 1997 con \"Tetsujo\", sul numero invernale di \"Akamaru Jump\". A partire dal 2001 \u00e8 serializzato sul \"Weekly Sh\u014dnen Jump\" con il manga \"Mr. Fullswing\", il suo pi\u00f9 rappresentativo lavoro, conclusosi nel 2006."}
{"id": "2144303", "revid": "287204", "url": "https://it.wikipedia.org/wiki?curid=2144303", "title": "Illja Kva\u0161a", "text": "Biografia.\nHa iniziato a tuffarsi all'et\u00e0 di 8 anni. Dal 1998 \u00e8 allenato da Tatiana Marianko.\nHa esordito a livello internazionale a soli 18 anni sfiorando il podio dal trampolino 1\u00a0m ai campionati europei di Budapest 2006 concludendo con il quarto posto alle spalle del finlandese Joona Puhakka, del russo Aleksandr Dobroskok e dell'italiano Cristopher Sacchin.\nNel 2007 ai campionati mondiali di Melbourne sempre dal trampolino 1 metro ha ottenuto il quinto posto confermandosi su altissimi livelli.\nNel 2008 ai campionati europei di Eindhoven ha vinto la medaglia d'oro tuffandosi dal trampolino a 1 metro e quella d'argento dai 3 metri.\nNel 2009 ha partecipato ai campionati europei di tuffi ha esordito vincendo la medaglia d'oro nel trampolino 1 metro. Ha dominato l'intera gara sia nel turno eliminatorio che in finale dove ha ottenuto il miglio punteggio in ognuna delle singole serie di tuffi.\nAlle Olimpiadi di Pechino ha vinto la medaglia di bronzo nei tuffi sincronizzati dal trampolino 3 metri con il compagno di nazionale Oleksij Pryhorov. I due con 415,05 punti hanno chiuso alle spalle della coppia cinese composta da Wang Feng e Qin Kai e a soli 6,93 punti dai russi Dmitri Sautin e Jurij Kunakov."}
{"id": "2144304", "revid": "1573940", "url": "https://it.wikipedia.org/wiki?curid=2144304", "title": "Cordylidae", "text": "Cordylidae \u00e8 una famiglia di sauri diffusa nelle regioni aride dell'Africa orientale e del Madagascar.\nTassonomia.\nComprende 64 specie raggruppate nei seguenti generi:"}
{"id": "2144308", "revid": "235890", "url": "https://it.wikipedia.org/wiki?curid=2144308", "title": "Teorema di Peano", "text": ""}
{"id": "2144311", "revid": "57342", "url": "https://it.wikipedia.org/wiki?curid=2144311", "title": "Giulio Battelli", "text": "Biografia.\nEra figlio di Alfonso Battelli e di Maria Bartoli, sorella dell'archeologo Alfonso Bartoli che spos\u00f2 Pia Carini, ultima figlia del garibaldino palermitano Giacinto e sorella di Isidoro, sacerdote, paleografo e primo docente della Scuola vaticana di paleografia diplomatica e archivistica. La famiglia Battelli abitava nella vecchia Roma, in via del Governo Vecchio.\nGiulio Battelli si laure\u00f2 nel 1928 in Lettere all'Universit\u00e0 di Roma La Sapienza con Pietro Fedele, che gli trasmise l'interesse per lo studio delle fonti e della paleografia. Frequent\u00f2 quindi, contemporaneamente, la Scuola vaticana di paleografia diplomatica e archivistica e si diplom\u00f2 nel 1925. Il 21 dicembre 1931 mor\u00ec il francescano e paleografo Bruno Katterbach e Angelo Mercati, allora prefetto dell'Archivio segreto vaticano, d'accordo con il cardinale Franz Ehrle chiam\u00f2 Giulio Battelli, che dal 1927 era \"scrittore\" dell'Archivio, a sostituire Katterbach nella docenza delle discipline che il francescano aveva insegnato alla Scuola vaticana di paleografia e diplomatica, consentendo cos\u00ec di portare a compimento l'anno scolastico. Questo fondamentale snodo della sua vita, Giulio Battelli lo ha ricordato in una autobiografia. Dal 1932 Giulio Battelli ha quindi avuto la docenza in questa Scuola, fino al 1978, con una interruzione negli anni della guerra, quando i corsi furono sospesi. Alla morte di Angelo Mercati ebbe anche la direzione della Scuola.\n\u00c8 stato docente - nelle stesse discipline di archivistica, paleografia e diplomatica - all'Universit\u00e0 Lateranense, dal 1933 al 1967; all'Universit\u00e0 di Roma La Sapienza, dal 1965 al 1968; all'Universit\u00e0 di Macerata, dal 1970 al 1975. Nell'anno 1965-1966 gli fu attribuito l'incarico dell'insegnamento di Codicologia, presso la Scuola speciale per archivisti e bibliotecari dell'Universit\u00e0 di Roma.\nDurante la Seconda guerra mondiale \u00e8 stato uno degli inviati dal Vaticano, per salvataggio del patrimonio archivistico, bibliografico ed artistico che era a rischio, in particolare quello dell'Abbazia di Montecassino, che fu trasferito e salvato a Castel Sant'Angelo. Nel 1946 Giulio Battelli ha partecipato alla stesura del \"Rapporto finale sugli Archivi\", a cura della Commissione alleata Apo 394, Sottocommissione per i Monumenti, Belle Arti e Archivi.\nTra le sue pubblicazioni, le \"Lezioni di paleografia\" pi\u00f9 volte ristampate, gli \"Scritti scelti: codici, documenti, archivi\" (Scuola vaticana di paleografia e diplomatica, 1975), le curatele di \"Latium\" (Biblioteca Apostolica Vaticana, 1946), di \"Umbrae codicum occidentalium sub auspiciis societatis codicum Mediaevalium studiis promovendis\" (9 vol., Amsterdam, 1960-1966), dello \"Schedario Baumgarten\" (4 vol. Archivio Segreto Vaticano, 1965-1986). Ha insegnato anche al Pontificio Institutum utriusque iuris.\nDal 1976 al 1984 \u00e8 stato presidente della Societ\u00e0 romana di storia patria. \u00c8 stato membro di accademie e di istituti, tra cui l'Istituto nazionale di studi romani, il Centro italiano di studi sull'alto medioevo, l'Istituto storico italiano per il Medio Evo, la Deputazione di storia patria per l'Umbria, la Deputazione di storia patria per le Marche, la Pontificia accademia romana di archeologia, l'Associazione archivistica ecclesiastica, la Commissione internazionale di diplomatica, il Comit\u00e9 international de pal\u00e9ographie latine, il Gruppo dei Romanisti, l'Associazione Nazionale Archivistica Italiana, gli Amici dei musei di Roma.\n\u00c8 stato socio corrispondente di istituzioni estere, tra cui la British school at Rome, i Monumenta Germaniae Historica di Monaco di Baviera, l'Instituts f\u00fcr \u00d6sterreichische Geschichtsforschung e l'\u00c9cole fran\u00e7aise de Rome. Ha collaborato, con stesura di voci, dell'Enciclopedia Cattolica e al Dizionario Biografico degli Italiani.\nDopo la guerra, una grave malattia agli occhi lo rese ipovedente. Nel 1996 ha ricevuto dal sindaco di Roma, Francesco Rutelli, il premio \u00abCultori di Roma\u00bb."}
{"id": "2144312", "revid": "290948", "url": "https://it.wikipedia.org/wiki?curid=2144312", "title": "Sabbia di diatomee", "text": ""}
{"id": "2144313", "revid": "682976", "url": "https://it.wikipedia.org/wiki?curid=2144313", "title": "Diatomite", "text": ""}
{"id": "2144314", "revid": "290948", "url": "https://it.wikipedia.org/wiki?curid=2144314", "title": "Terra diatomacea", "text": ""}
{"id": "2144316", "revid": "1718925", "url": "https://it.wikipedia.org/wiki?curid=2144316", "title": "Notte e giorno", "text": "Notte e giorno (\"Night and Day\") \u00e8 un romanzo di Virginia Woolf, pubblicato la prima volta il 20 ottobre 1919. Ambientato a Londra, esso racconta la vita quotidiana delle due amiche Katharine Hilbery e Mary Datchet. Il romanzo esamina i loro rapporti tra amore, matrimonio, felicit\u00e0 e successo.\nDialogo, descrizioni, pensieri e azioni sono utilizzati in pari importo, a differenza del successivo libro della Woolf \"Gita al faro\". Sono presenti quattro personaggi principali (Katharine Hilbery, Mary Datchet, Ralph Denham, e William Rodney). La trama si occupa di questioni quali il suffragio femminile, se l'amore e il matrimonio possono coesistere, e se il matrimonio \u00e8 necessario per la felicit\u00e0. I motivi di tutto il libro comprendono il cielo e le stelle, il Tamigi, e le passeggiate; inoltre molto dell'opera prende riferimento dagli scritti di William Shakespeare, in particolare da \"Come vi piace\".\nPersonaggi.\nKatharine Hilbery.\nKatharine Hilbery \u00e8 una protagonista. Nipote di un indistinto e fittizio poeta, si presenta come parte di una classe privilegiata. Anche se lei \u00e8 premiata per le sue doti letterarie, Katharine segretamente preferisce la matematica alla letteratura. All'inizio del romanzo Katharine \u00e8 fidanzata con William Rodney; ma alla fine accetta di sposare Ralph Denham. La madre di Katharine svolge un ruolo significativo nella vita della figlia, mentre il padre, il signor Hilbery, \u00e8 visto solo una volta. Sebbene Mary e Katharine siano i principali caratteri femminili non interagiscono tra loro quasi mai. Katharine \u00e8 una persona molto solitaria, e il conflitto tra il matrimonio e l'indipendenza \u00e8 evidente in lei.\nRalph Denham.\nUn avvocato che ha di tanto in tanto pubblicato articoli del padre di Katherine, Ralph Denham \u00e8 in costante perseguimento della ragazza. Pi\u00f9 volte cammina impettito attraverso le strade di Londra, passando spesso davanti alla casa di lei sperando di vederla. Il rapporto di Ralph con William Rodney \u00e8 relativamente formale, mentre Ralph quello con Mary \u00e8 molto pi\u00f9 amichevole. A un certo punto nella storia Ralph si rende conto di essere innamorato di Mary e si propone, ma alla fine capisce di amare davvero soltanto Katharine.\nMary Datchet.\nMary Datchet, figlia di un vicario del paese, \u00e8 un lavoratore a suffragio della citt\u00e0. Anche se avrebbe potuto vivere comodamente senza lavorare sceglie il lavoro. Mary pu\u00f2 essere considerata come un parallelo della figura della stessa autrice Virginia Woolf, come specificato in \"Una stanza tutta per s\u00e9\" e in altri saggi femministi. La vita romantica di Mary \u00e8 di breve durata e non ha successo. \nLei si innamora selvaggiamente di Ralph Denham, e desidera spostare verso il paese con lui. Tuttavia, quando egli propone, lei lo respinge giudicandolo non sincero. Invece decide di partire per l'America. Mary serve anche come uno sbocco emotivo per i personaggi, in particolare per Ralph e Katharine. Ogni volta che i due o gli altri personaggi hanno bisogno di qualcuno per rivelare il loro amore o la loro angoscia vanno a prendere il t\u00e8 da lei.\nWilliam Rodney.\nRodney \u00e8 un poeta in erba e la gente spesso ascolta le sue mediocri opere. \u00c8 il primo interesse romantico di Katharine, ma \u00e8 attratto soprattutto da lei per lo status del nonno di uno dei maggiori lirici inglesi. Rodney spesso cerca di impressionare Katharine. Dopo che la ragazza fugge da lui il poeta si interessa a Cassandra Otway, cugina di Katharine. Mentre Katharine rappresenta la nuova generazione di idee sul matrimonio, Cassandra rappresenta la vecchia, Vittoriana concezione dell'unione matrimoniale: la donna serve l'uomo. Alla fine del libro, Rodney si impegna con Cassandra."}
{"id": "2144317", "revid": "128334", "url": "https://it.wikipedia.org/wiki?curid=2144317", "title": "Donatello (personaggio)", "text": "Donatello \u00e8 uno dei componenti delle Tartarughe Ninja, un fittizio gruppo di guerrieri fantascientifici da cui prende il nome l'omonima serie di Kevin Eastman e Peter Laird. Nel primo episodio dei fumetti viene narrato che, a causa di un incidente automobilistico, il vaso che conteneva quattro piccole tartarughe precipit\u00f2 in un tombino, seguito da un contenitore di sostanze radioattive smarrito dal rimorchio di un camion. Nonostante la giovanissima et\u00e0, le tartarughe sopravvissero alla caduta, rimanendo contaminate e subendo una mutazione genetica. Cresciuti nelle fogne di New York come esseri umanoidi, i quattro fratelli sono stati addestrati fino all'adolescenza da un anziano ratto mutante, il Maestro Splinter, che aveva appreso il ninjitsu osservando gli allenamenti del suo defunto padrone.\nFisionomia.\nDonatello, come i suoi fratelli, ha l'aspetto di una grossa tartaruga umanoide. Nei fumetti non \u00e8 dato sapere di che specie si tratti in particolare, ma le tartarughe comunemente vendute nei negozi di animali appartengono al genere Pseudemys. La statura \u00e8 di circa un metro e mezzo, mentre il peso si aggira intorno ai settanta - ottanta chilogrammi. La pelle \u00e8 di colore verde, curiosamente priva di macchie o strie molto comuni invece nelle tartarughe acquatiche. Le sue mani sono munite di tre grosse dita, tra cui un pollice opponibile, mentre i piedi hanno soltanto due dita (tre nella serie del 2012). La sua bocca \u00e8 provvista di denti molto simili a quelli umani, mentre il collo \u00e8 giuntato al cranio dal basso, e non dal dietro, come \u00e8 invece solito nei rettili. \u00c8 anche provvisto di una breve coda segmentata in tre sezioni. Possiede un carapace di forma ovale e colore verde intenso, che copre la schiena con i suoi scuti molto sporgenti. Il piastrone, di colore giallastro, \u00e8 composto da sei parti: due quadrate ricoprono il petto, altre due analoghe rivestono l'addome, mentre due sezioni triangolari proteggono l'inguine. La corazza, assai utile in battaglia, \u00e8 sprovvista della sezione laterale, e i fianchi sono quindi scoperti. Alcune inesattezze come questa possono essere dovute al fatto che, quando Eastman e Laird idearono i loro personaggi, ignoravano ancora alcune caratteristiche delle tartarughe.\nEquipaggiamento.\nDonatello \u00e8 estremamente abile nell'uso dei bastoni da combattimento Jujitsu, il bastone b\u014d, (tipici bastoni da combattimento giapponesi). Quello che utilizza \u00e8 il bastone b\u014d, mentre l'impugnatura \u00e8 di legno dipinto e intagliato con fasciature di colore viola. Per il resto, l'equipaggiamento di Donatello \u00e8 piuttosto simile a quello delle altre tartarughe. In battaglia porta sempre una maschera ninja di colore viola, con due fori sistemati sugli occhi necessari alla visione. Attraverso queste fessure non \u00e8 possibile scorgere le pupille, e gli occhi fiammeggianti contribuiscono a creare una atmosfera tetra e notturna. Indossa delle ginocchiere imbottite color marrone, identiche ai paragomiti e apparentemente artigianali, cos\u00ec come i polsini. Una parte fondamentale dell'assetto da combattimento \u00e8 la cintura: una grossa bandoliera di cuoio marrone annodata sul davanti. A differenza dei fratelli, spesso Donatello la utilizza soltanto per accessori tecnologici. I due fodero sulla cintura, dietro la schiena, \u00e8 stato sistemato in modo molto flessibile. Questa sistemazione permette di estrarre il bastone in modo semplice e molto rapido.\nBiografia.\nDonatello, come i suoi fratelli, deve il nome ad un celebre personaggio rinascimentale, in questo caso Donatello di Niccol\u00f2 di Betto Bardi, di cui il Maestro Splinter aveva letto in un libro. Nel primo episodio della serie a fumetti Eastman &amp; Laird's - Teenage Mutant Ninja Turtles, Donatello \u00e8 il tecnico del gruppo, nonch\u00e9 grande mente geniale. Nell'episodio dove riceve dal Maestro Splinter l'ordine di affrontare Shredder per vendicare la morte del Maestro Yoshi, aiuta Leonardo a pianificare un combattimento per affrontare il nemico. Un altro episodio molto importante nella vita di Donatello avviene dopo che la tana sotterranea dei mutanti \u00e8 stata distrutta dal Professor Stockman, ed essi si trasferiscono a casa di April. In una mattina d'inverno, Donatello riceve l'incarico di riparare l'impianto della doccia da parte di Raffaello, ma finisce con l'incontrare l'inquilino del piano sottostante all'appartamento di April, Kirby, un uomo dotato di una bravura nel disegno del fumetto, e il quale mostra a Donatello uno dei cristalli magici con i quali lui d\u00e0 vita ai suoi personaggi che disegna.\nUn giorno, come racconta il fumettista, disegn\u00f2 una porta interdimensionale, nella quale vivono tutti i personaggi che ha disegnato sul suo blocco. Dopo essere entrati, notano il paesaggio con ammirazione, e andando verso il palazzo, scorgono due mostri che attaccavano due cittadini, e li sconfigge mettendoli in fuga. Ma dopo poco tempo, arrivano i rinforzi e intervengono quattro eroi dotati di armi e poteri magici che sconfiggono la seconda ondata di mostri, ma prima di cantar vittoria, si ritrovano tutti contro un intero esercito di mostri, i quali riescono a sconfiggere i quattro eroi, ma Kirby realizza una macchina che funge da diversivo, e Donatello gli dona man forte. Alla fine, l'esercito sembrava non finire, ma Kirby trova l'unica soluzione per sconfiggerli tutti: disegna tutti i mostri ma con delle catene, dei blocchi di cemento e delle gabbie con le quali immobilizza tutti i mostri, salvando la citt\u00e0. Dopo essere stati ringraziati, decidono di tornare nell'altra dimensione, ma qualcosa va storto. Il portale sta per chiudersi, ma solo uno riuscirebbe a passarci, e Kirby insiste nel far passare Don. Donatello si incastra nel portale, ma Kirby lo spinge dall'altra parte, e quindi riesce a tornare nella realt\u00e0. Deluso, ripara l'impianto della doccia, e torna nell'appartamento con un'espressione d'infelicit\u00e0 in volto.\nPoteri e abilit\u00e0.\nDonatello, anche se non \u00e8 all'altezza dei suoi fratelli, \u00e8 comunque molto abile nelle arti marziali, e un maestro del b\u014djutsu e del jojutsu. \u00c8 in grado di colpire meglio di quanto Michelangelo possa fare, ma non altrettanto bene rispetto a Leonardo e Raffaello.\nCome i suoi fratelli, Donatello non ha poteri sovrumani. Ha forza, resistenza, agilit\u00e0 e velocit\u00e0 potenziate: lui e i suoi fratelli sono stati mutati e hanno avuto anni di addestramento sotto la guida del Maestro Splinter, quindi le sue capacit\u00e0 atletiche e acrobatiche si sono amplificate di conseguenza.\nHa la normale capacit\u00e0 di una tartaruga di entrare nel suo guscio. Il guscio \u00e8 cos\u00ec resistente da respingere le pallottole e sopportare persino cadute da grandi altezze e i colpi dalla forza sovrumana di Bane nella miniserie \"Batman/Tartarughe Ninja\" e nel film d'animazione \"Batman vs. Teenage Mutant Ninja Turtles\".\nDonatello \u00e8 il pi\u00f9 intelligente dei quattro fratelli, un genio e uno scienziato in grado di calcolare equazioni complesse nella sua testa, creare macchine diverse e gestire la creazione di medicinali e altri composti chimici. \u00c8 un esperto informatico e un eccezionale inventore e meccanico: ha costruito un vasto arsenale tecnologico formato da giocattoli, armi e artiglieria, come occhiali per la visione notturna (a infrarossi), respiratori automatici (per casi di emergenza), armi che emettono diversi tipi di raggi e altri gioielli di ingegneria e scienze applicate. Donatello \u00e8 anche esperto di strategia e aiuta Leonardo come tattico in molte delle missioni pi\u00f9 coinvolte e complesse.\nCome i suoi fratelli, \u00e8 furtivo, pu\u00f2 nascondersi nell'ombra, sgattaiolare senza essere scoperto e usare il combattimento corpo a corpo come un ninja."}
{"id": "2144318", "revid": "810736", "url": "https://it.wikipedia.org/wiki?curid=2144318", "title": "Hitler (romanzo)", "text": "Hitler \u00e8 un libro del 2008, scritto da Giuseppe Genna e pubblicato da Arnoldo Mondadori Editore.\nAl pari de \"Il castello nella foresta\" di Norman Mailer (pubblicato nello stesso anno), costituisce una sorta di biografia romanzata incentrata sulla figura di Adolf Hitler di cui viene ripercorsa la vita insieme a quella dei protagonisti della tragica vicenda che va dall'ascesa del nazismo alla seconda guerra mondiale, fino alla caduta del Terzo Reich, quello che doveva essere il Reich millenario tedesco.\nTrama.\nIl racconto \u00e8 strutturato per scene cronologiche che scandiscono ogni capitolo:\nLa parte conclusiva del romanzo, quella che ripercorre la fase terminale della seconda guerra mondiale, presenta una sorta di installazione poetica sulla Shoah, \"Apocalisse con figure (1941-1945)\", intitolata cos\u00ec dall'autore con richiamo all'opera teatrale \"Apocalypsis cum figuris\" di Jerzy Grotowski."}
{"id": "2144321", "revid": "124720088", "url": "https://it.wikipedia.org/wiki?curid=2144321", "title": "Telemarket", "text": "Telemarket \u00e8 stato un canale televisivo italiano privato, che proponeva al pubblico televendite di quadri, tappeti, gioielli e antiquariato. Attualmente il nome \"Telemarket\" identifica la nuova azienda, che deriva da quella vecchia, ma non detiene pi\u00f9 la propriet\u00e0 di un canale televisivo. \nStoria.\nFondata da Giorgio Corbelli nel 1982, Telemarket \u00e8 il risultato dell'evoluzione di BresciaTvShop, TvShop Canale4 e TeleShop.\nNel 1987 Corbelli acquisisce una quota di Elefante Tv, operazione che permise di ampliare la copertura del segnale a livello nazionale: prima infatti Telemarket era visibile solo nel nord Italia su rete propria. Da quel momento sullo schermo comparir\u00e0, accanto al nome dell'emittente, anche il logo con l'elefantino verde di Elefante Tv, network che passer\u00e0 completamente nelle mani di Corbelli durante gli anni novanta.\nIn questa fase della storia di Telemarket vengono inseriti nuovi conduttori: dapprima Paolo Frattini e Francesco Boni, successivamente altri presentatori emergenti come Duilio Mauro, Edi Di Prizio, Gianfranco Dell'Omo, Gigi Montini, Davide Basilico, Bijan Parvizyar. Nel 1997 si aggiunse alla schiera di conduttori anche Alessandro Orlando.\nNel frattempo fu inaugurato a Bari il secondo canale che si chiamava Telemarket 2, poi diventato \"Telemarket for you\", trasmesso via satellite e in alcune zone del sud Italia da Delta Tv.\nNel 2002 l'emittente \u00e8 al centro di una inchiesta per associazione a delinquere, ricettazione e truffa. Secondo l'accusa Telemarket ha venduto, tra il 1997 e il 2000, migliaia di serigrafie di Michele Cascella, Mario Schifano, Giorgio De Chirico e altri importanti artisti, spacciandole per opere uniche. In seguito al sequestro le trasmissioni vengono sospese per qualche giorno. Nel 2010 la Procura della Repubblica di Bari condanna alcuni dipendenti di Telemarket a pene dai tre ai cinque anni, Corbelli verr\u00e0 condannato e sconter\u00e0 la pena ai domiciliari nel 2019. \nNel 2005 le frequenze analogiche passarono a Telecom Italia Media. Il segnale continua a essere diffuso sulle frequenze via satellite e in simulcast sui canali terrestri di Telestar.\nNel 2008 la sede Telemarket 2 passa da Bari a Roncadelle raggiungendo cos\u00ec la sede principale del gruppo. Cos\u00ec facendo le due emittenti collaborano maggiormente e i televenditori possono alternarsi da una trasmissione all'altra delle due reti all'interno dei 3 studi televisivi.\nIl 18 gennaio 2013 viene annunciata la chiusura dell'attivit\u00e0 dopo pi\u00f9 di trent'anni e inizia la liquidazione totale dell'intero magazzino. Questa chiusura, inizialmente prevista per il 31 ottobre, viene rimandata al 31 dicembre.\nNel 2018 Telemarket torna a trasmettere su \"Italia 121\", dalle ore 14 alle ore 00:30, con sede e studi spostati in via Eritrea 20 a Brescia. Tuttavia, da gennaio 2021 le televendite dell'azienda vanno in onda solo in ridotte fasce orarie su altri canali televisivi privati. \nDurante una trasmissione il presentatore Vincenzo Dalle Luche ha detto che il logo di Telemarket \u00e8 stato realizzato dall'artista Armand Pierre Fernandez.\nShow room.\nPer molti anni Telemarket propose la propria merce anche presso alcuni \"show room\", dando cos\u00ec la possibilit\u00e0 al pubblico di recarsi in tali negozi per poter visionare, ed eventualmente comprare, gli oggetti esposti.\n\"Show room\" chiusi nel corso degli anni:\nOspiti.\nSpesso nelle rubriche dedicate all'arte venivano invitati pittori o esperti del settore.\nNelle trasmissioni dedicate all'arte cinese, condotte da Gianluca Gaudio, spesso compariva Vincenzo Sanfo, importante curatore di mostre internazionali. Nelle trasmissioni condotte da Alessandro Orlando, spesso erano invitati in studio a presentare le proprie opere i pittori Athos Faccincani e Giovan Francesco Gonzaga, rampollo dei nobili Gonzaga specializzatosi nella produzione di soldati a cavallo, ritratti e nature morte per la classe media.\nDiffusione.\nTelemarket era visibile gratuitamente sia sul satellite che sul digitale terrestre:"}
{"id": "2144323", "revid": "438678", "url": "https://it.wikipedia.org/wiki?curid=2144323", "title": "La rossa maschera del terrore", "text": "La rossa maschera del terrore (\"The Oblong Box\") \u00e8 un film del 1969 diretto da Gordon Hessler.\nIl titolo originale \u00e8 ispirato al racconto di Edgar Allan Poe \"La cassa oblunga\"; altri riferimenti sono rintracciabili nel racconto \"La sepoltura prematura\".\nTrama.\nEdward Markham, tornato dall'Africa in Inghilterra orribilmente deturpato a causa di una maledizione, vive prigioniero nella casa dal fratello Julian. Dopo aver preso una pillola, Edward viene creduto morto e sepolto in una bara. Con l'aiuto di un medico esce dalla catalessi, indossa una maschera rossa e torna per vendicarsi.\nCritica.\n\"\u00ab... molto deludente: effettacci, un po' di sesso, cattivo gusto e anche noia.\u00bb\" * "}
{"id": "2144324", "revid": "729019", "url": "https://it.wikipedia.org/wiki?curid=2144324", "title": "Villejuif - L\u00e9o Lagrange (metropolitana di Parigi)", "text": "Villejuif \u2014 L\u00e9o Lagrange \u00e8 una stazione della Metropolitana di Parigi sulla linea 7, sita nel comune di Villejuif. Essa si trova nella diramazione sud della linea.\nLa stazione.\nLa stazione venne aperta nel 1985 e porta il nome dell'avvocato socialista L\u00e9o Lagrange (1900-1940).\nLa stazione \u00e8 stata decorata con motivi attinenti allo sport nei festeggiamenti del centenario della Metropolitana di Parigi. Sulle pareti sono riprodotti immagini, records, aneddoti riguardanti i pi\u00f9 grandi atleti della storia dello sport.\nLa stazione \u00e8 dotata di una scala mobile che dal marciapiede direzione Villejuif-Louis Aragonporta direttamente all'uscita."}
{"id": "2144328", "revid": "287204", "url": "https://it.wikipedia.org/wiki?curid=2144328", "title": "Leopold Fitzinger", "text": "Fitzinger studi\u00f2 botanica all'Universit\u00e0 di Vienna con Nikolaus Joseph von Jacquin. Tra 1817 e 1861 lavor\u00f2 al Naturhistorisches Museum, per diventare poi direttore degli zoo di Monaco di Baviera e Budapest.\nNel 1826 pubblic\u00f2 la \"Neue Classification der Reptilien\", basata in parte sul lavoro degli amici Friedrich Wilhelm Hemprich e Heinrich Boie. Nel 1843 pubblic\u00f2 \"Systema Reptilium\", sui gechi, camaleonti e iguana."}
{"id": "2144334", "revid": "125331035", "url": "https://it.wikipedia.org/wiki?curid=2144334", "title": "Bruno von Kirchberg", "text": "Biografia.\nBruno von Kirchberg era figlio del duca N. di Kirchberg di Svevia e di Berta di Tirolo, sorella del duca Alberto III di Tirolo. \u00c8 probabilmente a causa di questa parentela che frequent\u00f2 il seminario vescovile (\"Domschule\") di Bressanone, dal momento che all'epoca gran parte della val Pusteria era sottoposta alla casata di Tirolo. In seguito divenne \"Domicellarius\" (\"Domherr\") di Magdeburgo e Cardinale diacono di S. Giorgio al Velabro. Altri dati sui suoi anni giovanili non sono conosciuti.\nAlla morte del vescovo di Trento Aldrighetto di Castelcampo (che aveva nominato Alberto III di Tirolo podest\u00e0 di Trento), agli inizi del 1247, il legato pontificio Pietro Capocci nomin\u00f2, dopo lunghe trattative, Bruno von Kirchberg vescovo di Trento. Nel frattempo, per\u00f2, un altro legato pontificio, il cardinale Ottaviano, aveva nominato amministratore della diocesi di Trento il Principe vescovo di Bressanone Egnone di Appiano (\"Egno von Eppan\"). Il Papa Innocenzo IV avvi\u00f2 ulteriori trattative, che proseguirono per tre anni. Al termine di queste, Egnone di Appiano ricevette finalmente, nel 1250, il titolo di Principe vescovo di Trento, ma dovette al contempo lasciare la diocesi di Bressanone a Bruno von Kirchberg. Il vescovo Bruno si trov\u00f2 cos\u00ec ad avere non solo l'ufficio di vescovo di Bressanone, ma anche, in qualit\u00e0 di principe dell'Impero Germanico, un reale potere temporale.\nLa diocesi di Bressanone aveva numerosi possedimenti in Pusteria, in particolare un palazzo ad Aufhofen (\"Villa Santa Caterina\"), che fungeva da sede amministrativa. Per proteggerlo da attacchi e saccheggi, nel 1250 il vescovo Bruno fece costruire, su un'altura rocciosa nei pressi, il castello di \"Bruneck\" (\"Rocca di Bruno\"); al contempo diede il via all'insediamento di un abitato, intorno al castello, che costitu\u00ec la citt\u00e0 di Brunico-Bruneck. Se questa impresa lo rese famoso eternandone il nome, Bruno non rest\u00f2 inoperoso anche in altre parti della sua diocesi. A sud-ovest della citt\u00e0 di Bressanone fece costruire una nuova residenza vescovile, lasciando disponibile, nel 1270 quella vecchia, per permettere un rifacimento della Frauenkirche presso il Duomo di Bressanone.\nNel 1265 Bruno strinse con il cugino Mainardo II un'alleanza che si configur\u00f2 quasi come una completa sottomissione del principato di Bressanone alla contea del Tirolo. Nel 1274 Bruno prese parte al Concilio di Lione e nel 1286 al Concilio di W\u00fcrzburg. Il 24 agosto 1288 mor\u00ec e fu sepolto nel Duomo di Bressanone."}
{"id": "2144335", "revid": "1573940", "url": "https://it.wikipedia.org/wiki?curid=2144335", "title": "Chiesa di San Leonardo (Guardia Sanframondi)", "text": "La chiesa di San Leonardo \u00e8 un antico luogo di culto sito nel centro storico di Guardia Sanframondi.\nStoria.\nVenne edificata nel 1523 secondo il De Blasio dai Colantuono e dai De Vito come cappella privata. Secondo il Pescitelli, invece, fu edificata solo dai Colantuono e successivamente restaurata da Giovan Angelo De Vito a seguito della Santa Visita di Mons. Savino del 1597 quando venne trovata \"dirutam et profanatam\".\nNel 1685 mons. De Bellis scrisse che era divenuta grancia della chiesa dell'Annunziata di Guardia.\nFu gravemente danneggiata dal terremoto del 5 giugno 1688 ma venne presto riparata.\nDescrizione.\nAttualmente la chiesa \u00e8 inaccessibile e come gran parte del centro storico di Guardia Sanframondi \u00e8 in stato di abbandono."}
{"id": "2144338", "revid": "61051", "url": "https://it.wikipedia.org/wiki?curid=2144338", "title": "Friedrich Wilhelm Hemprich", "text": ""}
{"id": "2144343", "revid": "125076422", "url": "https://it.wikipedia.org/wiki?curid=2144343", "title": "Edoardo Nesi", "text": "Biografia.\nDopo aver completato il liceo scientifico ha diretto per quindici anni l'azienda tessile di famiglia, che ha ceduto nel 2004 a causa della crisi economico-finanziaria.\nE' stato socio e direttore della casa editrice Fandango.\nHa vinto il Premio Strega 2011 con \"Storia della mia gente\" (edito da Bompiani), in cui racconta la realt\u00e0 tessile di Prato e la storia della sua famiglia.\nHa vinto il Premio Cortina d'Ampezzo 2015 con \"L'estate infinita\" (edito da Bompiani).\nAttivit\u00e0 politica.\nDal 2009 \u00e8 Assessore alla Cultura ed allo Sviluppo Economico della Provincia di Prato nella giunta di centrosinistra guidata da Lamberto Gestri (PD), carica che lascia nell'ottobre del 2012 per aderire all'associazione Italia Futura.\nAlle elezioni politiche del 2013 \u00e8 candidato nella Circoscrizione Toscana alla Camera per Scelta Civica, e viene eletto deputato.\nIl 23 ottobre 2013 annuncia il suo addio a Scelta Civica, ed entra nel Gruppo misto, pur continuando a sostenere la maggioranza."}
{"id": "2144344", "revid": "20963304", "url": "https://it.wikipedia.org/wiki?curid=2144344", "title": "Wilhelm Hemprich", "text": ""}
{"id": "2144350", "revid": "767487", "url": "https://it.wikipedia.org/wiki?curid=2144350", "title": "Walter Szczerbiak", "text": "Carriera.\nScelto al 4\u00ba giro del draft NBA 1971 dai Phoenix Suns e nel 2\u00ba giro del draft ABA dai Dallas Chaparrals.\nGioc\u00f2 sette anni nel Real Madrid, gli ultimi tre solo in Coppa Campioni che vinse tre volte.\nSuo figlio, Wally, \u00e8 stato un giocatore della NBA."}
{"id": "2144351", "revid": "1305772", "url": "https://it.wikipedia.org/wiki?curid=2144351", "title": "Clock Tower", "text": "Clock Tower, noto in Giappone come , \u00e8 un videogioco survival horror punta e clicca, creato per PlayStation. Si tratta del seguito del \"\" per Super Famicom. Essendo questo il primo capitolo della serie a venir distribuito anche in occidente, ha visto il proprio titolo accorciato in \"Clock Tower\", per evitare confusione tra i fan nipponici (nel cui territorio il primo capitolo fu a breve ripubblicato come \"Clock Tower ~The First Fear~\").\nEsistono due romanzi e un radiodramma basati sul gioco, ma non sono mai usciti dal territorio nipponico.\nModalit\u00e0 di gioco.\n\"Clock Tower\" \u00e8 un survival horror punta e clicca dove il giocatore controlla un cursore per spostare il protagonista e dargli indicazioni come quella di investigare su un determinato oggetto. L'interfaccia \u00e8 simile a quella dei giochi d'avventura per PC degli anni '90, semplificata grazie all'uso di un gamepad.\nIl gioco si suddivide in tre scenari, incluso un prologo all'interno del quale si decide quale sar\u00e0 il protagonista del resto dell'avventura. Nel prologo, il giocatore controlla Samuel Barton. Nel primo scenario, invece, Jennifer Simpson o Helen Maxwell. Il personaggio giocante del secondo scenario pu\u00f2 essere Nolan, Stan o Helen. Tra uno scenario e il successivo c'\u00e8 un intervallo aggiuntivo dove il giocatore pu\u00f2 esplorare la cittadina e raccogliere indizi attraverso una \"mappa del mondo di gioco\" prima di passare al livello seguente.\nNella versione giapponese esiste una modalit\u00e0 sbloccabile, chiamata Buyo Buyo Mode, ottenibile dopo aver visto tutti i dieci finali possibili. Se tale modalit\u00e0 viene attivata i personaggi cambiano ripetutamente le loro dimensioni fisiche.\nScissorman.\n\"Clock Tower\" era unico nel genere dei giochi d'avventura dell'epoca poich\u00e9 presentava un solo cacciatore che perseguita il protagonista. Ci\u00f2 costringe il giocatore a scappare, rimandando la risoluzione del rompicapo, per trovare nascondigli o comunque metodi per difendersi temporaneamente dall'assalitore. Costui \u00e8 il tipico nemico di stampo slasher, armato di un grosso paio di forbici, soprannominato Scissorman.\nSe affrontato direttamente dallo Scissorman, il giocatore entra in modalit\u00e0 \"panico\" ed \u00e8 costretto a premere ripetutamente il \"pulsante panico\" per riuscire a combattere contro di lui. Se il personaggio ha poca energia vitale o non ha premuto abbastanza velocemente il \"pulsante panico\", Scissorman lo uccide. Scissorman pu\u00f2 apparire in diversi punti dello scenario. Si pu\u00f2 incontrare casualmente nei corridoi o causarne l'apparizione interagendo con gli oggetti. Pu\u00f2 addirittura trovarsi nei nascondigli che il giocatore vorrebbe usare. Inoltre, Scissorman non pu\u00f2 essere sconfitto in maniera normale e quindi deve sempre essere evitato.\nStoria.\nPrologo.\nNelle montagne del Romsdalen c'era la Magione dei Barrows, di propriet\u00e0 di Mary e Simon Barrows. Qui, nel 1986, Mary Barrows diede alla luce una coppia di deformi gemelli maligni di nome Bobby e Dan. Nel 1995, quattro ragazze dell'orfanotrofio di Granite furono adottate da Mary Barrows e portate al palazzo, ma vennero subito attaccate sia da Mary che dal primo Scissorman, Bobby Barrows. Di esse, l'unica sopravvissuta fu Jennifer Simpson, che fugg\u00ec dopo aver causato o assistito alla morte di Mary, Bobby, e Dan.\nTrama.\nA un anno dagli eventi di \"\", Jennifer Simpson \u00e8 stata adottata da Helen Maxwell,\nl'assistente di un famoso psichiatra, ed \u00e8 attualmente in trattamento a Oslo per aiutarla a far fronte alle sue esperienze nel caso della Torre dell'Orologio per fare luce sul mistero del primo Scissorman.\nLa trama ruota intorno a un altro sopravvissuto agli omicidi, un ragazzo di nome Edward, e all'improvvisa riapparizione di Scissorman.\nStoria dei Personaggi.\nPersonaggi Giocabili.\nJennifer \u00e8 la quindicenne sopravvissuta e la protagonista, perse i suoi genitori molto piccola e fu mandata all'Orfanotrofio di Granite. Dopo essere riuscita per un pelo a salvarsi da Scissorman un anno prima, venne adottata da Helen Maxwell, che stava investigando sul caso per i suoi studi. Jennifer fu usata dal professor Barton come soggetto di ricerca. Nella storia di Helen, viene catturata dallo Scissorman nel terzo scenario e impiccata sulla croce di una cappella. Se Helen \u00e8 troppo lenta o non ha la pistola, Jennifer muore.\nHelen \u00e8 l'assistente di Samuel Barton, nonch\u00e9 professore di psicologia criminale e co-protagonista. Nonostante sia la madre adottiva di Jennifer, le due si comportano pi\u00f9 come sorelle. Helen \u00e8 molto protettiva nei confronti di Jennifer e le sta sempre accanto. Nella storia di Jennifer del terzo scenario ella si trova rinchiusa in un baule nel magazzino ed \u00e8 in grado di tradurre un'annotazione per Jennifer. Viene considerata morta se non liberata dal baule, pur apparendo nel finale A di Jennifer.\nNolan Campbell \u00e8 un giornalista e deuteragonista della storia. Nolan viene bersagliato da Scissorman quando inizia a farsi coinvolgere nel caso della Torre dell'Orologio. Attraverso il caso della Torre dell'Orologio egli sviluppa un interesse romantico nei confronti di Jennifer. Nella storia di Jennifer nel terzo scenario egli sopravvive in ogni caso e assiste Jennifer nell'uccisione di Scissorman, distraendolo abbastanza a lungo da permetterle di lanciare l'incantesimo della porta. Nel terzo scenario di Helen, invece, viene ritrovato in una cassa da morto nel magazzino e se non scoperto prima della morte di Scissorman viene considerato a sua volta deceduto.\nStan Gotts \u00e8 un assistente dell'ispettore e il terzo personaggio per importanza. Stan \u00e8 ossessionato dalla ricerca di Scissorman. Convinto sostenitore del \"non ci credo se non lo vedo\", non crede nel sovrannaturale ed \u00e8 convinto di poter risolvere il caso. Egli ha intimit\u00e0 con Helen e ne diventa amico. Nel terzo scenario di Jennifer, se essa corre nella sala delle torture mentre \u00e8 inseguita da Scissorman o in altre circostanze, Gotts verr\u00e0 ritrovato sottosopra nel tritacarne circondato da un'enorme pozza di sangue. Lo si pu\u00f2 anche ritrovare vivo su pavimento della sala. Nel terzo scenario di Helen sopravvive sempre e la aiuta dandole una pistola; se Helen percorre le situazioni per raggiungere il finale A, egli la salver\u00e0 dall'essere tirata dentro la porta con Scissorman.\nProfessore di psicologia criminale e falso protagonista. Egli fornisce la ricerca psicologica e indaga il caso Torre dell'Orologio da questo punto di vista. Egli ritiene inoltre che Scissorman non sia un killer immortale, convinto invece che questa teoria sia stata creata da giornali come quello per cui lavora Nolan. Nella storia di Helen si spaccia per Scissorman, dicendo che \u00e8 stato formato dall'anima di Scissorman. Poi muore in pace. Nella storia di Jennifer lo si trova appoggiato a un albero in giardino, e la pu\u00f2 aiutare a tradurre la nota per l'incantesimo della porta. Tuttavia, se Jennifer ha gi\u00e0 chiesto di tradurlo a Helen, lo si trover\u00e0 appeso all'albero e se essa lo ispeziona, Scissorman le balzer\u00e0 addosso dall'alto.\nAltri personaggi\nHarris \u00e8 un professore di assistenza psicologica. \u00c8 un uomo smunto e ha un'infatuazione per Jennifer. Egli interpreta il falso Scissorman nella storia di Jennifer, poich\u00e9 gli era stato promesso da quello originale che poi avrebbe avuto la ragazza come ricompensa. Veste e conduce Jennifer nella Magione Barrows, ma viene ucciso subito dopo da Scissorman. Nello scenario di Helen si trova in cucina e le d\u00e0 una chiave che causa l'avverarsi del finale C, ma si pu\u00f2 anche trovare pi\u00f9 tardi. Pu\u00f2 anche trovarsi decapitato in un barattolo.\nEdward \u00e8 l'antagonista principale, che sopravvisse all'incidente l'anno prima. Viene trovato sul luogo del delitto afflitto da amnesia, per cui \u00e8 portato all'orfanotrofio di Granite, dove prende il nome di Edward. \u00c8 anche in terapia presso Samuel Barton. Alla fine si scopre che \u00e8 Dan Barrows (il bambino violaceo che Jennifer aveva abbandonato lasciandolo bruciare vivo in \"\") nonch\u00e9 il vero Scissorman.\nBeth \u00e8 una degli Assistenti di Ricerca. Viene coinvolta nelle vicende di Scissorman e della Torre dell'Orologio quando queste cominciano a rivelarsi coinvolte con lei. Beth \u00e8 molto sciocca e ingenua. \u00c8 molto immatura per la sua et\u00e0, con una tendenza a lamentarsi. Ha anche una moltitudine di animali impagliati. Il suo destino \u00e8 sempre opzionale: nel terzo scenario di Helen cerca di seguirla sulla via della salvezza. Dopo essere stata trovata, viene trascinata a terra da Scissorman, ma sopravvive se Helen continua a parlarle. Nello scenario di Jennifer si trova rannicchiata nella cantina e da una chiave alla protagonista, ma se non si trovano in tempo determinati oggetti viene sostituita da Scissorman che tenta di tirare a s\u00e9 la ragazza. Tornando in cantina, se Jennifer ispeziona una botte di vino, ne fuoriesce sangue, un anello (che riconosce come quello di Beth) e la chiave.\nTim \u00e8 il camera-man di Nolan. Lavora a stretto contatto con il collega e si spaventa facilmente, ma in linea generale \u00e8 una brava persona. Come molti altri personaggi, il suo fato \u00e8 nelle mani del giocatore. Se nel terzo scenario, Jennifer recupera alcuni strumenti in tempo, Tom viene trovato salvo presso il caminetto della sala da pranzo e dona alla ragazza una scatola di fiammiferi. In caso contrario, si trova nello stesso luogo il cadavere fumante di Tim con i fiammiferi accanto al suo corpo. Nel terzo scenario di Helen, si pu\u00f2 trovare nascosto nella cantina o morto in una bara.\nKay \u00e8 la custode di Edward. \u00c8 una donna molto alta che indossa sempre una giacchetta bianca all'altezza della vita. Nei finali A e B di entrambe le protagoniste la si pu\u00f2 sentire supplicare Edward di smetterla e di tornare all'orfanotrofio prima di restarci secco; il suo cadavere viene ritrovato a fianco a Scissorman all'entrata della caverna. Si \u00e8 venuti a sapere grazie a una mail a Hifumi Kouno, game designer e director del gioco, che il demoniaco Dan Barrows/ Edward era in grado di sentire e quindi sfruttare i sentimenti della donna nei suoi confronti e di piegarla in questo modo al suo volere. Per ci\u00f2 \u00e8 lei a uccidere Jennifer nel finale C. Il suo cadavere viene presumibilmente risucchiato nella porta quando una delle due protagoniste la aprono.\nRick \u00e8 un maggiordomo della magione Barrows, in pensione da prima dell'inizio della strage. Egli da a Gotts e Nolan alcune informazioni sui Barrows prima di morire ammazzato. Nello scenario di Gotts viene dilaniato dal suo cane, mentre in quello di Nolan viene schiacciato da un lampadario nell'atrio di casa sua (ironia della sorte, proprio quel pezzo d'arredamento gli era stato donato dai Barrows come regalo per il pensionamento).\nIl signor Sullivan \u00e8 il capo bibliotecario. Ama collezionare oggetti e mostrarli in una galleria personale. Nel secondo scenario di Helen (solo se nel prologo il professor Burton non ha dato la statua a Harris, poich\u00e9 in tal caso il secondo scenario \u00e8 ambientato in biblioteca, altrimenti, se la statua gli \u00e8 stata donata, lo scenario successivo \u00e8 la casa di Rick e Sullivan non muore) viene decapitato dall'orologio gigante della biblioteca quando si incastra fuori da un obl\u00f2 per vedere cosa stia succedendo.\nDanny \u00e8 il \"ragazzo dei computer\" dell'Universit\u00e0. Non va in Inghilterra con nessuno poich\u00e9 privo di passaporto, quindi sopravvive sempre.\nRose \u00e8 una studentessa dell'Universit\u00e0. \u00c8 una ragazza snella e attraente con capelli castani fino alle spalle e un vestitino arancione molto aderente fino al ginocchio. \u00c8 un'amica di Helen ed \u00e8 innamorata di un altro studente dell'Universit\u00e0 di nome Baker. Secondo Helen, Rose usa l'Universit\u00e0 come \"motel\", alludendo al fatto che ci va di notte per vedersi con Baker. Ella viene uccisa da Scissorman nel primo scenario. Il suo cadavere si trova squarciato e sventrato nella doccia di un bagno oppure impalato a un letto nella sala medica.\nBaker \u00e8 uno studente dell'Universit\u00e0 che ha la sfortuna di essere tra le prime vittime di Scissorman. Il suo cadavere viene sfruttato dal killer per ingannare Helen e farle aprire la porta della stanza delle ragazze, attaccandola per la prima volta.\nSandra \u00e8 impiegata alla biblioteca e lavora dietro al bancone. Il suo nome si trova tra le note dell'Artbook. Oltre a l\u00ec, il suo nome \u00e8 poco menzionato. Si trova impalata a uno scaffale nel secondo scenario di Helen e se lo si ispeziona, Scissorman appare da dietro e assale la donna.\nFinali.\nA seconda delle azioni del giocatore, il finale pu\u00f2 essere a lieto fine o meno. Ci sono cinque diversi finali per Jennifer e per Helen.\nJennifer Simpson\nDopo aver scoperto che Scissorman non \u00e8 altri che Edward (che a sua volta si rivela essere Dan di , Jennifer lo trascina nel vortice dell'Incantesimo della Porta e si libera dalla sua stretta accoltellandolo con un pugnale. Dopo un crollo, lei e Nolan restano intrappolati sotto le macerie, ma in seguito a un romantico dialogo, vengono salvati da Helen.\nJennifer apre il vortice con l'Incantesimo della Porta e vi spinge dentro Edward. Comunque, non riuscendo a liberarsi dalla sua stretta, viene risucchiata a sua volta. Il video finale mostra Helen e Nolan che visitano la sua tomba.\nJennifer trova Scissorman nella caverna e lo riconosce quando lui la chiama. Prima che riesca a fare qualcosa, viene pugnalata da Kay. Il video finale mostra un reportage che mostra la strage e dichiara che sono stati trovati diversi morti. La squadra di soccorso annuncia che hanno trovato un sopravvissuto e lo portano via in barella. Il sopravvissuto \u00e8 proprio Edward, che apre improvvisamente gli occhi e sorride.\nSotto la fontana del cortile, Jennifer trova Edward, che le dice di aver trovato un'uscita. Lei si muove verso la porta dietro di lui, ma prima che riesca a raggiungerla, egli l'accoltella, mostrando il suo riflesso nel sangue.\nJennifer \u00e8 nella sua stanza e sta scrivendo sul suo diario che la Statua Demoniaca non \u00e8 mai stata ritrovata. Poi sente un familiare clangore metallico fuori dalla finestra e comincia ad ansimare.\nHelen Maxwell\nHelen spara a Scissorman prima che lui riesca a far del male a Jennifer, scoprendo poi che quello \u00e8 solo il professor Burton. Dopo che il professore le ha spiegato il motivo per cui si era travestito cos\u00ec, Helen informa Gotts e Jennifer dell'accaduto. Gotts chiede se il caso sia chiuso, ma Helen \u00e8 certa che Scissorman sia ancora vivo. Trova Scissorman (che \u00e8 Edward ma non \u00e8 riconosciuto come Dan) sotto la fontana e lo intrappola nel vortice dell'Incantesimo della Porta. Purtroppo Edward riesce ad aggrapparsi a Helen, ma Gotts gli spara prima che riesca a trascinare la donna con s\u00e9. Helen aiuta Jennifer a liberarsi dalle macerie della Magione Barrows\nDopo l'apertura del vortice, Scissorman viene spinto dentro, ma riesce a trascinare Helen con s\u00e9. Il video finale mostra il reportage sulla strage. L'inquadratura si sposta su un paio di forbici molto familiare in cima alle macerie e la mano di Scissorman che esce dai detriti.\nDopo essere andata sotto la fontana, Helen trova il Professor Burton. Egli le racconta di aver trovato dietro di s\u00e9 un indizio molto utile per le indagini, ma dopo che Helen gli passa oltre, egli l'accoltella alle spalle. Il video finale mostra Gotts che va a visitare la sua tomba.\nHelen spara a Scissorman uccidendolo prima che lui possa fare lo stesso a Jennifer, scoprendo poi che quello \u00e8 solo il Professor Burton. Dopo che il professore le ha spiegato il motivo per cui si era travestito cos\u00ec, Helen informa Gotts e Jennifer dell'accaduto. Concludono che egli era stato il vero Scissorman per tutto il tempo, e il gioco termina.\nHelen entra per controllare Jennifer prima di andare a letto, ma la trova con un piccolo paio di forbici conficcate nella schiena. Cos\u00ec le corre incontro, non accorgendosi di Scissorman dietro la porta. Lo schermo va in dissolvenza.\nAccoglienza.\nClock Tower per PlayStation \u00e8 diventato un cult classico. Molti fan hanno apprezzato le sfumature di Scissorman, gli strumenti da collezionare durante il gioco, nonch\u00e9 la meravigliosa trama, che hanno reso Clock Tower un'icona cult del genere horror. Il titolo ha ricevuto recensioni positive o discrete da diverse testate. Alcune, come Absolute PlayStation, Gamezilla e NowGamer approvarono il gioco per la sua atmosfera, la sua storia e il gameplay, con voti da 8 a 8.8 (su 10), definendo anche Scissorman \"il Michael Myers dei videogiochi\". Per contro, IGN e GameSpot valutarono negativamente il gioco per averlo riempito eccessivamente di dialoghi, con voti tra 5.5 e 5.8. I voti medi si aggirano su Gamerankings sul 70 su cento, mentre su MobeyGames sul 74 su cento. Nel 2006, Gametrailers.com ha posizionato \"Clock Tower\" decimo nella sua \"Top Ten Horror Games\".\nAd oggi, molti siti internet indipendenti hanno chiesto che \"Clock Tower\" diventi un film. Il 29 novembre 2011, David R. Ellis, regista di \"Snakes on a plane\", \u00e8 stato attirato dal progetto (sempre nel ruolo di regista), e la possibile data di uscita sarebbe potuta essere inizialmente nel 2012, ma con il successivo decesso del regista il progetto si \u00e8 difatti arenato."}
{"id": "2144352", "revid": "20963442", "url": "https://it.wikipedia.org/wiki?curid=2144352", "title": "Velthune", "text": ""}
{"id": "2144355", "revid": "167951", "url": "https://it.wikipedia.org/wiki?curid=2144355", "title": "Chiaretta Gelli", "text": "Biografia.\nLa Gelli nasce nella citt\u00e0 di Smirne in Turchia, da genitori italiani, e sin da bambina manifesta una predilezione per il canto e la recitazione. Viene introdotta a Bari nel 1938 nel mondo della musica leggera dal compositore M\u00b0. Vito Vittorio Crocitto che la fa debuttare giovanissima quale interprete di alcune sue canzoni. Successivamente con la famiglia si trasferisce a Roma, dove prende lezioni di canto e ballo. Tenta senza successo di entrare all'Accademia di Santa Cecilia, ma entra comunque in contatto con alcuni impresari dello spettacolo nella capitale. \nSar\u00e0 la casa di produzione Lux Film a segnalarla a Raffaello Matarazzo che la include nel cast del film \"Giorno di nozze\". Il film esce nelle sale nel 1942 con un notevole successo di pubblico, che apprezza la recitazione spiritosa, l'aspetto gioviale e la voce gradevole della Gelli. Qualcuno la considera la nuova Deanna Durbin italiana, e per lei le offerte di lavoro saranno sempre pi\u00f9 numerose. L'anno successivo recita in quello che \u00e8 considerato il suo film migliore, \"Il birichino di pap\u00e0\" sempre diretta da Matarazzo, insieme ad Armando Falconi, Anna Vivaldi poi Anna Proclemer e Roberto Villa.\nSeguiranno altri tre film, sino al 1947.\nIl teatro.\nDurante il periodo 1943-1946, la guerra aveva quasi azzerato la produzione di pellicole, con gli stabilimenti di Cinecitt\u00e0 spogliati delle attrezzature e occupati da famiglie senza tetto. La Gelli inizia a lavorare nei teatri della capitale in spettacoli di variet\u00e0 spesso improvvisati dall'unione di attori, musicisti e personale di palcoscenico, che allestiscono rappresentazioni miste di musica, canzoni, scenette, imitazioni varie.\nGli autori pi\u00f9 prolifici sono tra gli altri Garinei e Giovannini, Mario Mattoli, Michele Galdieri, Nelli e Mangini. Grazie a impresari coraggiosi, tra i quali Remigio Paone, si riescono a organizzare grandi spettacoli con la presenza di attori come Anna Magnani, Alida Valli, Alberto Sordi, Vivi Gioi, Nino Taranto, Rossano Brazzi, Assia Noris, Fosco Giachetti ed altri. Molti anche i cantanti presenti a queste serate: oltre alla Gelli, Alberto Rabagliati, Tina De Mola, Lina Rovis, Maria Donati, Giacomo Rondinella, Katyna Ranieri.\n\u00c8 ospite straordinaria nella rivista di Vincenzo Rovi, \"Ma va l\u00e0 che non \u00e8 vero\", poi con Nino Taranto e Garinei e Giovannini, poi con Mattoli nella famosa compagnia Za-Bum, con Alberto Sordi, Tino Scotti, Enrico Viarisio, Vivi Gioi.\nDiverse in quel periodo le incisioni discografiche, a 78 giri, di canzoni realizzate con la casa discografica La Voce del Padrone, trasmesse spesso dalla radio.\nNei primi anni cinquanta, dopo aver tentato di tornare nel mondo del teatro e del cinema, preferisce ritirarsi a vita privata per occuparsi della famiglia e dei due figli."}
{"id": "2144356", "revid": "767487", "url": "https://it.wikipedia.org/wiki?curid=2144356", "title": "Miss Jones", "text": "Miss Jones (\"The Devil in Miss Jones\") \u00e8 un celebre film pornografico diretto da Gerard Damiano nel 1973.\nIl titolo originale del film riprende quello di \"The Devil and Miss Jones\", noto in Italia come \"Il diavolo si converte\", film del 1941 di Sam Wood. Il film \u00e8 considerato un classico del cinema porno della cosiddetta \"Golden Age of Porn\" (l'epoca d'oro del porno) degli anni settanta.\nTrama.\nMiss Justine Jones, una donna matura rimasta vergine, si suicida. Quando giunge all'inferno il diavolo scandalizzato da questo fatto le d\u00e0 la possibilit\u00e0 di provare i piaceri della carne che ella non ha potuto mai conoscere in vita, ma al ritorno all'inferno sar\u00e0 condannata a masturbarsi per l'eternit\u00e0 senza mai raggiungere l'orgasmo.\nProduzione.\nGeorgina Spelvin aveva 36 anni all'epoca del film. \"The Devil in Miss Jones\" fu uno dei suoi primi ruoli come attrice dopo una carriera trascorsa a Broadway come ballerina dove lavor\u00f2 in produzioni quali \"Guys and Dolls\", \"Sweet Charity\", e \"The Pajama Game\".\nIl suo ruolo da protagonista in \"Miss Jones\" \u00e8 tipico della sua carriera, dove spesso interpret\u00f2 personaggi di donne represse che sperimentavano un \"risveglio sessuale\" per poi diventare delle ninfomani. Inoltre spesso i suoi personaggi erano destinati a una fine tragica in molti dei suoi film. \"Miss Jones\" fu la prima volta in cui utilizz\u00f2 il nome d'arte \"Georgina Spelvin\" in riferimento a George Spelvin, il tradizionale nome d'arte utilizzato in teatro per nascondere la vera identit\u00e0 di un artista per svariate ragioni. Secondo quanto da lei riportato in un'intervista, nel corso delle riprese del film la Spelvin si occup\u00f2 del servizio di catering e spesso cucinava per la troupe sul set.\nNell'ultima scena il regista appare nel ruolo di un pazzo farneticante.\nAccoglienza.\nIncassi.\nIl film ebbe la sua prima a New York. In molte sale veniva proiettato dopo \"Gola profonda\" come parte di un \"pacchetto unico\". \"Miss Jones\" infranse il record di incassi mai ottenuti da un film porno. Ebbe maggiore successo commerciale rispetto a \"Gola profonda\" e \"Dietro la porta verde\", arrivando a competere con alcune produzioni mainstream. Guadagn\u00f2 15 milioni di dollari negli Stati Uniti, diventando il decimo maggior incasso del 1973, dietro \"Paper Moon - Luna di carta\" con Ryan O'Neal e \"Agente 007 - Vivi e lascia morire\" con Roger Moore.\nSequel.\nIl film ha dato origine a 5 seguiti, tra il 1982 ed il 1999:\nLa protagonista del primo film Georgina Spelvin \u00e8 stata anche la protagonista del primo seguito, mentre gli altri sono stati interpretati da altre attrici.\nNel 2005 \u00e8 stato realizzato un remake con Savanna Samson e Jenna Jameson. In questo film Georgina Spelvin interpreta un cameo."}
{"id": "2144357", "revid": "287204", "url": "https://it.wikipedia.org/wiki?curid=2144357", "title": "Podofillina", "text": "La podofillina \u00e8 un principio attivo capace di distruggere i condilomi. Questa sostanza impedisce la mitosi cellulare, che nelle cellule infette \u00e8 accelerata, disgregando l'infezione. \u00c8 disponibile anche in Italia in una crema commercializzata con il nome Wartec.\nProduzione.\nLa podofillina \u00e8 un estratto derivato dai rizomi di alcune particolari variet\u00e0 di piante del genere Podophyllum.\nIndicazioni.\nViene utilizzato, oltre che per combattere i condilomi, come terapia contro la comparsa di verruche genitali esterne.\nControindicazioni.\nSconsigliato per i bambini, da evitare in caso di gravidanza."}
{"id": "2144360", "revid": "767487", "url": "https://it.wikipedia.org/wiki?curid=2144360", "title": "Lorenzo Lippi da Colle", "text": "Biografia.\nNato a Colle di Val d'Elsa intorno al 1440 da un notaio di nome Giovanni o da un certo Ser Giampiero fece i suoi studi a Firenze dove frequent\u00f2 il cenacolo di Lorenzo de' Medici detto il Magnifico, e dove si presume abbia goduto dell'amicizia del suo concittadino Bartolomeo Scala . Nel 1473, in occasione della riapertura voluta da Lorenzo de' Medici dello studium pisano, Lippi pronunzi\u00f2 un'orazione pubblica . Nel 1478 divent\u00f2 professore di lettere nella Universit\u00e0 di Pisa. \nLorenzo Lippi da Colle tradusse dal greco al latino gli \"Halieutica\" di Oppiano di Anazarbo che dedic\u00f2 a Lorenzo dei Medici, opera che venne stampata per la prima volta a Firenze nel 1478, e successivamente a Venezia nel 1505 e nel 1517. Tradusse sempre dal greco al latino i \"Cynegetica\" di Oppiano di Apamea, l'orazione \"Nicocle\" di Isocrate che fu dedicata a Cosimo de' Medici, e l'omelia di San Giovanni Crisostomo \"Omilia II de proditione Iudae\", di cui \u00e8 conservato una copia manoscritta nella Biblioteca Laurenziana di Firenze."}
{"id": "2144362", "revid": "767487", "url": "https://it.wikipedia.org/wiki?curid=2144362", "title": "La dea della citt\u00e0 perduta", "text": "La dea della citt\u00e0 perduta (\"She\") \u00e8 un film del 1965 diretto da Robert Day.\n\u00c8 il settimo adattamento cinematografico del romanzo fantastico avventuroso \"Lei\" o \"La donna eterna\" (\"She\") di H. Rider Haggard (il precedente \u00e8 stato \"La donna eterna\" del 1935).\nNel 1967 \u00e8 uscito il sequel \"La donna venuta dal passato\".\nTrama.\nIn Palestina durante l'800, tre amici stanno chiacchierando in una taverna. Il gruppo \u00e8 composto da Holly, luminare inglese di antiche civilt\u00e0, Job, suo maggiordomo e segretario, e Leo Vincey, giovane inglese ancora agli studi. Le chiacchiere del gruppo vengono interrotte da Ustane, giovane e avvenente ragazza indigena, che attira l'attenzione di Leo, allontanandolo da Holly e Job. Mentre quest'ultimi fanno scoppiare una rissa nella taverna, Leo e Ustane si ritirano intimamente, ma Leo viene tramortito e sequestrato. Al suo risveglio il ragazzo si ritrova in una grande villa, dove incontra Ayesha, bellissima donna definita \"Colei che attende\", i due mostrano immediatamente di amarsi e lei gli dona un anello e una mappa che conduce alla perduta citt\u00e0 di Kuma, dove lei lo attender\u00e0. Quando Leo ritorna dai suoi compari, li convince immediatamente ad accompagnarlo in questo viaggio. Dopo qualche giorno di cammino nel deserto, i tre vengono assaliti dai predoni e Leo viene ferito gravemente, ma nonostante ci\u00f2, egli \u00e8 deciso pi\u00f9 che mai a continuare il viaggio.\nDopo un breve tragitto, il gruppo incontra Ustane, che racconta loro della sua vita nella citt\u00e0 di Kuma: di come suo padre, un tempo comandante dell'esercito della regina Ayesha, venne punito in seguito ad una ribellione e ridotto al sorvegliante degli schiavi della regina, chiamati Amahagger. Una volta giunti al villaggio di questi ultimi, gli schiavi, pensando di avere il supporto degli dei, tentano di sacrificare Leo, ormai debole e in fin di vita, ma la cerimonia viene interrotta da un drappello di soldati di Ayesha, guidati da Billali, sacerdote di quest'ultima. Giunti alla citt\u00e0 di Kuma, Leo si riprende completamente, e Ayesha tenta di convincerlo che in lui vi \u00e8 la reincarnazione del sacerdote di Iside, da lei amato in antichit\u00e0, ma anche ucciso a causa della sua profonda gelosia e della sua irrefrenabile ira. A causa di questo, inoltre Ayesha tenta di punire Ustane, avendola vista baciare Leo, immergendola in un cratere di lava bollente, ovvero la stessa punizione che spettava agli schiavi che osavano ribellarsi o quantomeno disobbedirle. A causa dell'insistenza di Holly, la cerimonia si interrompe, ma Ayesha decide di mandare via dalla citt\u00e0 sia lui che Job.\nMentre Leo e i compagni si salutano, il comandante dell'esercito di Kuma accompagnato da una parte dei suoi soldati, si reca al villaggio di schiavi per riconsegnare Ustane (ormai in cenere) al padre, che vedendola, preso dalla rabbia, incita gli schiavi contro la regina. Infatti proprio mentre Leo e Job stanno per lasciare la citt\u00e0, gli schiavi sferrano l'attacco, intercettati dall'esercito di Kuma, e anche dagli stessi Job e Holly, che temono che gli schiavi uccidano Leo. Durante la battaglia Ayesha conduce Leo nell'antro della fiamma della vita eterna affinch\u00e9 loro due possano vivere insieme per l'eternit\u00e0, ma mentre Leo tenta di entrarvi sopraggiunge Billali, che si considera anch'esso degno dell'immortalit\u00e0.\nDurante lo scontro tra Leo e Billali, Ayesha trafigge il sacerdote con una lancia, uccidendolo. E mentre quest'ultimi entrano insieme nella fiamma, sopraggiungono Holly e Job, ma Ayesha entrandovi perde la sua bellezza invecchiando e successivamente incenerendosi, mentre Leo decide di rimanere ad attendere un nuovo attimo della fiamma, per non essere condannato ad un infelice vita eterna."}
{"id": "2144366", "revid": "125952369", "url": "https://it.wikipedia.org/wiki?curid=2144366", "title": "Firefox per Android", "text": "Firefox per Android (nome in codice Fennec) \u00e8 la versione di Mozilla Firefox per dispositivi smartphone e tablet dotati del sistema operativo Android. Firefox per Android usa Gecko come motore di rendering, lo stesso di Mozilla Firefox. Tra le caratteristiche principali si trova: il supporto a HTML5, Firefox Sync, add-ons e navigazione a schede.\nAttualmente \u00e8 disponibile per il sistema Android 5.0 e superiore.\nStoria.\nLo sviluppo delle versioni 1.x.\nInizialmente il browser era conosciuto con il nome in codice \"Fennec\", derivato dal nome inglese della Vulpes zerda, una piccola volpe che abita il deserto del Nordafrica. Dalla beta 5 Fennec \u00e8 stato rinominato Firefox Mobile, con lo stesso logo della versione desktop.\nNokia Maemo.\nLo sviluppo di Mozilla Fennec per Nokia Maemo cominci\u00f2 nel primo quadrimestre del 2008 con la \"release\" della prima Milestone il 4 aprile 2008 per poi continuare per tutto l'anno con la \"release\" delle seguenti versioni preliminari:\nDal mese di settembre 2008 Mozilla cominci\u00f2 a distribuire le versioni di test ufficiali sebbene ancora preliminari.Tali versioni, sebbene compatibili ancora solo con la piattaforma Nokia Maemo, vennero distribuite anche in versioni compatibili con Windows, Mac OS X e Linux.\nDall'uscita della versione stabile per Nokia Maemo sono state distribuite le seguenti versioni:\nDopo l'uscita della prima versione, \u00e8 subito iniziato lo sviluppo della versione successiva, con la distribuzione delle seguenti versioni:\nLa versione stabile \u00e8 stata distribuita il 1\u00ba luglio 2010.\nLo sviluppo della versione 4.0.\nUtilizza il motore di rendering Gecko 2.0, lo stesso in uso da Firefox 4. Originariamente nota come la versione 2.0, \u00e8 stata rinominata in 4.0 per rimanere allineata alla controparte desktop. Le versioni di test distribuite sono:\nDall'uscita della versione stabile per Nokia Maemo sono state distribuite le seguenti versioni:\nLo sviluppo della versione 5.0.\nFirefox per dispositivi mobili 5 utilizza il motore di rendering Gecko 5.0, chiamato cos\u00ec per uniformarlo al numero di versione del browser. \u00c8 la prima versione mobile che viene sviluppata con il nuovo ciclo di sviluppo veloce. Questa versione introduce soprattutto numerose correzioni per migliorare la velocit\u00e0, la stabilit\u00e0 e la sicurezza. In pi\u00f9 aggiunge la compatibilit\u00e0 alla funzione \"Do-Not-Track\", gi\u00e0 presente nella versione per desktop. Infine aggiunge il supporto al protocollo IPv6.\nFennec su F-Droid.\nIl 1\u00ba febbraio 2015 \u00e8 nato su F-Droid il fork di Firefox Mobile chiamato Fennec F-Droid. Questa versione, basata sempre dall'ultima versione di Firefox Mobile disponibile, permette di distribuire Firefox Mobile compilandola direttamente dal codice sorgente e rimuovendone alcune \"anti-funzionalit\u00e0\" native come l'unit\u00e0 di codice_1 automatico, la libreria codice_2 (che dipende dal software non-libero Google Play Services), la funzionalit\u00e0 di auto-aggiornamento (il cui scopo \u00e8 ridondante dato che esiste F-Droid) e il supporto ad alcuni contenuti DRM.\nIn F-Droid rimane tuttavia accessibile la versione ufficiale di Firefox Mobile, ma \u00e8 l'unica di tutto il catalogo di F-Droid ad essere pre-compilata da terzi (Mozilla), invece che dal server-bot di F-Droid.\nWindows Mobile.\nL'11 febbraio 2009 Mozilla distribu\u00ec una versione preliminare di test compatibile con la piattaforma Windows Mobile, ottimizzata per HTC Touch Pro.\nSeguirono le seguenti build di test:\nIl 22 marzo 2010 gli sviluppatori hanno deciso di bloccare lo sviluppo per questa piattaforma, limitato da diverse restrizioni.\nSymbian.\nNel mese di dicembre 2008 Mozilla inizi\u00f2 lo sviluppo di Fennec in versioni compatibili con la piattaforma Symbian S60. Attualmente la versione Symbian risulta abbandonata.\nAdattamento della numerazione.\nDal 26 giugno 2012 i numeri di versione seguono il passo della controparte desktop del browser. S\u00ec \u00e8 saltato cos\u00ec dalla versione 10.0.5 alla 14.0."}
{"id": "2144368", "revid": "729019", "url": "https://it.wikipedia.org/wiki?curid=2144368", "title": "Degania Bet", "text": "Degania Bet (ebraico \u05d3\u05b0\u05bc\u05d2\u05b7\u05e0\u05b0\u05d9\u05b8\u05d4 \u05d1', \"Dganya Bet\") \u00e8 un kibbutz nel nord di Israele. Situato a sud del Mar di Galilea, adiacente a Degania Alef, \u00e8 compreso nella giurisdizione del Consiglio Regionale di Emek HaYarden. Nel 2006 aveva una popolazione di 491 persone.\nIl villaggio fu fondato nel 1920 da immigrati della Seconda Aliyah. Fu il primo kibbutz pianificato, e fu progettato e costruito dall'architetto Korenberg. Uno dei suoi fondatori fu Levi Eshkol. Durante i Moti palestinesi del 1920 fu attaccato e abbandonato per diversi mesi. Durante la Grande Rivolta Araba (1936-1939) serv\u00ec come base per stabilire gli insediamenti delle palizzate e delle torrette di guardia. Durante le Battaglie della Valle Kinarot della Guerra arabo-israeliana del 1948, i residenti di Degania Alef e Bet riuscirono ad arrestare l'avanzata delle forze armate siriane nella Valle del Giordano.\nTra i residenti famosi vi \u00e8 Michael Kolganov, medaglia di bronzo nel Kayak alle Olimpiadi di Sidney del 2000."}
{"id": "2144370", "revid": "729019", "url": "https://it.wikipedia.org/wiki?curid=2144370", "title": "Le Kremlin-Bic\u00eatre (metropolitana di Parigi)", "text": "Le Kremlin-Bic\u00eatre \u00e8 una stazione della Metropolitana di Parigi sulla linea 7, sita nel comune di Le Kremlin-Bic\u00eatre.\nLa stazione.\nQuesta \u00e8 stata la prima stazione della diramazione sud della linea 7 verso Villejuif; venne aperta il 10 dicembre 1982."}
{"id": "2144371", "revid": "767487", "url": "https://it.wikipedia.org/wiki?curid=2144371", "title": "Iowa (fiume)", "text": "L'Iowa (in inglese: Iowa River) \u00e8 un affluente del Mississippi che attraversa lo Stato dell'Iowa negli Stati Uniti d'America.\n\u00c8 formato dalla confluenza di due rami: un ramo occidentale e uno orientale che nascono entrambi nella Contea di Hancock e che si riuniscono 40\u00a0km pi\u00f9 a valle. Inizialmente scorre verso sud-est ed oltrepassa le citt\u00e0 di Iowa Falls e Marshalltown. Nella Contea di Johnson si dirige verso sud e attraverso Iowa City. Una diga \u00e8 stata costruita a nord della citt\u00e0, creando un lago artificiale. A sud di Iowa City, il fiume riceve due dei suoi principali affluenti: il fiume English e il Cedar, nella Contea di Louisa, prima della sua confluenza con il Mississippi.\nCon una lunghezza di 482\u00a0km, \u00e8 navigabile da Iowa City."}
{"id": "2144383", "revid": "767487", "url": "https://it.wikipedia.org/wiki?curid=2144383", "title": "S.O.S. i mostri uccidono ancora", "text": "S.O.S. i mostri uccidono ancora (\"Island of Terror\") \u00e8 un film del 1966 diretto da Terence Fisher.\nTrama.\nIn un'isola dell'Irlanda uno scienziato nel corso di esperimenti per trovare una cura contro il cancro crea delle creature mostruose, chiamate silicati, che risucchiano le ossa delle vittime. Due altri scienziati, aiutati da una ragazza, cercano di debellare la minaccia. Ci riusciranno, ma il misterioso finale lascia aperto ogni interrogativo."}
{"id": "2144386", "revid": "36426", "url": "https://it.wikipedia.org/wiki?curid=2144386", "title": "Tombe di Boschetti", "text": ""}
{"id": "2144388", "revid": "22414", "url": "https://it.wikipedia.org/wiki?curid=2144388", "title": "Frame per secondo", "text": ""}
{"id": "2144399", "revid": "1573940", "url": "https://it.wikipedia.org/wiki?curid=2144399", "title": "Scincomorpha", "text": "Scincomorpha \u00e8 un infraordine di sauri.\nTassonomia.\nComprende le seguenti famiglie:"}
{"id": "2144400", "revid": "116800172", "url": "https://it.wikipedia.org/wiki?curid=2144400", "title": "Lorenzo da Frazzan\u00f2", "text": "Agiografia.\nI genitori di Lorenzo, Cosmano e Costanza Rav\u00ec (Monaco), morirono nel giro di un anno, lasciando orfano il figlioletto. Ma alla morte del padre (dopo che la madre era morta gi\u00e0 da un anno) nella vita di Lorenzo entr\u00f2 un personaggio importantissimo: Lucia, una vicina di casa, che si prese cura del piccolo orfano. \nA sei anni Lorenzo chiese a Lucia di potere studiare le lettere umane e divine nel Monastero basiliano di San Michele Arcangelo a Troina, dove Lorenzo fu invitato a vestire l'abito monacale basiliano e a ricevere, successivamente, gli ordini minori e maggiori. Sicch\u00e9 a soli 20 anni Lorenzo era gi\u00e0 sacerdote. Ben presto si diffuse la fama del giovane sacerdote basiliano, soprattutto riguardo al suo spirito di penitenza, da cui sin dalla pi\u00f9 tenera et\u00e0 egli si sentiva particolarmente attratto. \nTrascorsi quasi sei anni dal suo arrivo nella grotta etnea, Lorenzo, per divina ispirazione, fece un giorno ritorno al Monastero di Troina e, subito dopo, si reco al Monastero di Agira. I frutti delle numerose virt\u00f9 che Lorenzo aveva meritato nelle incredibili penitenze dell'eremitaggio ben presto si fecero conoscere in tutta la zona nebroidea, i cui fedeli, anche a costo di gravi sacrifici, si recavano ad Agira per sentire la parola illuminata del sacerdote Lorenzo. Nel 1155 circa Lorenzo fece ritorno nella sua terra, ed entr\u00f2 nel Monastero di San Filippo di Fragal\u00e0 dove dimor\u00f2 per quasi tre anni. In questo periodo, Lorenzo si adopero per fare edificare a Frazzan\u00f2 una chiesetta dedicata a San Filadelfio. Qui si dedic\u00f2 alla predicazione instancabile del Vangelo e anche qui si ripet\u00e9 l'afflusso di cristiani assetati di soprannaturale, che gi\u00e0 si era verificato ad Agira. Chiamato nei primi del 1158 a predicare in alcune zone della Puglia e della Calabria, Lorenzo diede prova ad intere popolazioni di quante meraviglie possa operare l'Onnipotente nei suoi servi fedeli. Accorso a Reggio Calabria, in seguito alle suppliche dei cittadini appestati, in breve riport\u00f2 la salute del corpo a quelli che lo invocavano ma, soprattutto, ricondusse i peccatori a penitenza, a conversione sincera; il frutto pi\u00f9 bello della fortunata missione reggina di Lorenzo fu la ricostruzione di ben tre chiese i cui ruderi erano sparsi per i colli sovrastanti la citt\u00e0. Alla sua partenza da Reggio, presenti il Duca e l'Arcivescovo Metropolita di Messina, Lorenzo fu acclamato da una immensa folla, grata al Santo per il suo potente patrocinio. Ritornato nel suo piccolo borgo natio, Lorenzo ricomincio le sue contemplazioni dei divini misteri. \nLe leggende, inevitabilmente fiorite attorno alla figura del Santo, parlano spesso, delle dure penitenze che fin da piccolo Lorenzo si infliggeva di nascosto, addirittura fino allo spargimento di sangue e tutte riferiscono anche il famoso \"prodigio della camicia\", cio\u00e8 il fatto che il sangue abbondantemente versato di notte, al mattino scompariva del tutto, rimanendo candidissima la camicia del Santo. Anche numerose visioni, secondo l'unanime agiografia laurenziana, costellarono l'itinerario di santit\u00e0 del Monaco Lorenzo. Dopo alcuni anni di permanenza a Troina, verso il 1145, all'et\u00e0 di circa 29 anni, Lorenzo decise di lasciare il cenobio dell'Arcangelo per andare a vivere un certo tempo in un luogo appartato con altri due confratelli. Non sappiamo dove di preciso i tre confratelli si siano recati, se non che in quel luogo Lorenzo fece costruire una chiesetta dedicata alla martire siracusana Lucia; \u00e8 probabile, pertanto, che in questo periodo, durato all'incirca cinque anni, i tre abbiano mantenuto in certo qual modo i contatti con il mondo esterno. Maturata l'idea di donarsi totalmente al Padre nella solitudine e nella penitenza pi\u00f9 aspra, intorno al 1150, Lorenzo si conged\u00f2 fra le lacrime dai venerandi monaci che con lui avevano condotto quella magnifica esperienza eremitica e s'incammin\u00f2 in direzione di una grotta alle falde dell'Etna, il cui sito alla storia rimane ignoto, ma la cui gloria risplende in modo chiarissimo. Fu infatti in questa grotta che lo spirito di Lorenzo fu affinato nel crogiuolo di ogni tentazione del maligno, ma anche arricchito di innumerevoli consolazioni dello Spirito Santo. Nel corso di questa permanenza in assoluta solitudine Lorenzo fu anche consolato dalla visita di altri pii eremiti che dimoravano tra quei boschi; fra questi pare si debba annoverare San Nicol\u00f2 Politi, contemporaneo di San Lorenzo; anche San Luca, Abate di Sant'Elia in Calabria, si rec\u00f2 a visitare il Monaco Lorenzo.\nCos\u00ec, per Lorenzo, si avvicin\u00f2 la sua ultima Pasqua. Giunsero a Frazzan\u00f2, nella quaresima del 1152, alcuni Padri eremiti provenienti da un cenobio degli Appennini, che lo invitarono a celebrare la Pasqua nel loro Monastero. Lorenzo lesse in quest'invito un'altra prova d'amore richiesta da Ges\u00f9 e, senza indugi, si incammin\u00f2 con loro verso la lontana meta. Al ritorno, ripass\u00f2 a salutare per l'ultima volta i suoi fedeli di Santa Domenica, presso Stilo in Calabria. Rientrato definitivamente a Frazzan\u00f2, nell'autunno del 1162, Lorenzo ebbe appena il tempo di costruire la nuova chiesa di Tutti i Santi, da lui desiderata \"ad onore della Santissima Trinit\u00e0\". In questa chiesa, recentemente restaurata, si compirono i pi\u00f9 grandi miracoli operati dal Signore per glorificare San Lorenzo. Cos\u00ec, in breve tempo, Frazzan\u00f2 divenne faro di luce per tutte le popolazioni dei nebrodi e anche di paesi pi\u00f9 lontani. Ma, da vivo, solo per poco Lorenzo riusc\u00ec ad accontentare della sua parola e della sua sacerdotale benedizione i fedeli che a lui accorrevano; dopo il Santo Natale del 1162 infatti, dopo il Vespro del 30 dicembre, verso le 18, l'angelo della morte venne a visitarlo nella celletta da cui ormai non usciva da tre giorni, vissuti nell'ansia di essere finalmente riunito al suo Divino Maestro, e nello sforzo di purificare ancora la sua anima con la penitenza, onde renderla pi\u00f9 degna di comparire dinanzi al trono dell'Altissimo. Emesso l'ultimo respiro, il corpo di Lorenzo incominci\u00f2 ad emanare un soave profumo, che tutti non poterono che attribuire all'Onnipotenza divina che cos\u00ec voleva glorificare tangibilmente le virt\u00f9 eroiche del Sacerdote Lorenzo. Da quel giorno sono passati pi\u00f9 di otto secoli e ininterrottamente il corpo di Lorenzo \u00e8 venerato, soprattutto dai suoi concittadini, molti dei quali, per devozione, portano il suo nome. Le reliquie del santo si conservano nella Chiesa che i frazzanesi edificarono al loro Concittadino e Patrono nel secolo XV.\nFesteggiamenti annuali.\n30 dicembre nel giorno della morte del santo"}
{"id": "2144401", "revid": "599013", "url": "https://it.wikipedia.org/wiki?curid=2144401", "title": "Clock Tower (serie)", "text": "Clock Tower \u00e8 una serie di videogiochi survival horror ideata dalla Human Entertainment.\nCaratteristiche.\nBasata sull'idea di presentare allo spettatore un film horror e di farlo vivere in prima persona, il concetto e l'originalit\u00e0 che vi \u00e8 dietro alla serie \"Clock Tower\" \u00e8 quella di utilizzare ci\u00f2 che circonda il protagonista con l'intento di nascondersi per sfuggire ai mostri che ci inseguono durante l'evolversi della trama, offrire un'ampia variet\u00e0 di finali in base alle scelte del giocatore (fino a 20) e una storia complessa.\nIl personaggio principale delle varie creazioni \u00e8 solitamente una piccola ragazza o comunque un personaggio impaurito dagli eventi e dagli inseguitori, spesso serial killer o terrificanti mostri.\nSpin-off.\nNel 2018 il survival horror di \"Darril Arts\" debutta sul mercato internazionale, affermando di essere stato pesantemente ispirato al survival horror di Capcom. Premiato da critica e pubblico viene presto incoronato come erede, nonch\u00e9 seguito spirituale, della saga giapponese di culto Clock Tower.\nStoria.\nDopo la crisi della Human Entertainment nel 1999, il marchio di \"Clock Tower\" pass\u00f2 a Sunsoft. Il terzo capitolo della serie \u00e8 stato sviluppato dalla Sunsoft insieme alla Capcom e pubblicato da quest'ultima. Dei vari titoli della serie \u00e8 anche l'unico a supportare un gameplay in tempo reale in contrasto con gli altri, in stile punta e clicca.\nFilm.\nLa notizia \u00e8 nata il 21 giugno 2006, quando fu annunciato un film basato sulla serie di \"Clock Tower\". Si pensa a Jorge Olgu\u00edn come regista. Per quanto riguarda la trama non \u00e8 chiaro a quale episodio possa essere correlato o se sia un misto fra i vari titoli, dovrebbe trattarsi di una ragazza che torna a casa anche se ha ricevuto una telefonata in cui veniva avvisata di non tornarci.\nProject Scissors: NightCry.\nDefinito il successore spirituale di \"Clock Tower\".\nil 25 settembre 2014, \u00e8 stato celebrato il ventesimo anniversario di \"Clock Tower\". \nDi seguito venne pubblicata la notizia che; la casa di produzione Nude Maker sia al lavoro su un nuovo progetto chiamato , poi lanciato sul mercato nel 2016 divenendo, purtroppo, un insuccesso di critica e pubblico.\nLa trama:\nA bordo della lussuosa nave da crociera Oceanous che, attraversando le acque oceaniche, \u00e8 colpita da una serie di misteriosi e macabri omicidi che non risparmiano nemmeno i membri dell'equipaggio, alcuni passeggeri e potenziali superstiti/naufraghi avranno il compito di risolvere il mistero che avvolge il transatlantico, tampinati da una misteriosa creatura armata di cesoie, in modo da mettere in salvo la loro vita e quella dei superstiti innocenti.\nAl progetto hanno aderito una serie di nomi noti nel panorama videoludico internazionale: Masahiro Ito, noto designer della saga Silent Hill, Takashi Shimizu, regista ed autore della saga \"Ju-on\" e \"The Grudge\", Nobuko Toda, acclamata musicista di Metal Gear Solid, Halo, Chris Darril artista autore made in Italy gi\u00e0 director del canadese e del caso indie e Kiyoshi Arai noto e visionario artista che ha firmato non pochi episodi della leggendaria saga Final Fantasy.\nIspirazioni\nIl gioco \u00e8 stato ispirato, almeno nelle fattezze di Jennifer Simpson (protagonista del primo \")\" a Jennifer Connelly protagonista del film Phenomena (noto in America anche con il nome di Creepers) di Dario Argento."}
{"id": "2144402", "revid": "188323", "url": "https://it.wikipedia.org/wiki?curid=2144402", "title": "Velocit\u00e0 di refresh", "text": ""}
{"id": "2144403", "revid": "729019", "url": "https://it.wikipedia.org/wiki?curid=2144403", "title": "Guardia Nazionale Repubblicana di Frontiera", "text": "La Guardia Nazionale Repubblicana di Frontiera, chiamata per semplicit\u00e0 \"Confinaria\" e articolata in cinque legioni, fu una milizia speciale della Guardia Nazionale Repubblicana, il corpo di polizia militare della Repubblica Sociale Italiana.\nFu costituita in seguito alla nascita della RSI con i reparti provenienti dalla Milizia Confinaria, milizia speciale della disciolta Milizia Volontaria per la Sicurezza Nazionale.\nIl comando superiore.\nDopo l'8 settembre 1943, il ministro della Repubblica Sociale Italiana Renato Ricci nomin\u00f2 il generale Italo Romegialli comandante generale della specialit\u00e0 con l'incarico di riorganizzarla e di riprendere il pieno controllo delle quattro legioni della Milizia Confinaria gi\u00e0 esistenti. Il comando fu installato nel castello di Moncalieri. Come prima iniziativa il generale Romegialli concesse ai \"confinari\", come era uso chiamarli, di fregiarsi sul cappello da alpino anche della penna d'aquila. Un'operazione condotta con successo fu quella che port\u00f2 alla cattura, il 17 gennaio 1944 del colonnello Montanari, capo di stato maggiore del generale Raffaele Operti, comandante delle formazioni partigiane del Piemonte. La cattura del colonnello Montanari in breve consent\u00ec di smantellare l'intera organizzazione clandestina legata alle formazioni partigiane di ispirazione monarchica. Il 3 aprile 1944 Romegialli fu promosso vicecomandante generale della GNR e fu sostituito dal comandante della I legione Ferdinando De Padova. Nel giugno fu costituita anche la V legione.\nIn prossimit\u00e0 della caduta della Repubblica Sociale Italiana, si ipotizz\u00f2 la creazione in Valtellina di un Ridotto alpino repubblicano in cui approntare un'ultima difesa contro le truppe anglo-americane. Di questo ridotto le prime tre Legioni della Guardia Nazionale Repubblicana di Frontiera avrebbero dovuto costituirne l'ossatura portante.\nIl corpo fu impiegato anche per contrastare il fenomeno dell'emigrazione degli ebrei italiani verso la neutrale Svizzera.\nI Legione GNR di Frontiera \"Monviso\".\nLa I Legione nella prima dislocazione in Piemonte partecip\u00f2 a diverse azioni di controguerriglia contro le nascenti formazioni partigiane. Fu in una di queste azioni, presso Torre Pellice, che perse la vita il capitano Cesare Rodini venendo colpito da una raffica di mitra durante degli scontri con i partigiani. A Rodini fu poi intitolata la Brigata Nera \"Cesare Rodini\" di Como.\nLa Legione fu poi dislocata a Colico (CO) dove ebbe il compito di presidiare la Valchiavenna con i suoi bacini idroelettrici e la Valtellina. Inizialmente posta al comando del colonnello De Padova, quando questi assunse il comando della \"Guardia Nazionale Repubblicana di Frontiera\", fu sostituito dal colonnello Fabbri e poi dal maggiore Castelli. Nella cittadina di Colico fino al 28 aprile 1945 i reparti al comando del capitano Baviera attesero inutilmente l'arrivo di Mussolini in Valtellina finch\u00e9 non giunse la notizia della morte del Duce, allora le compagnie della I Legione si arresero. In molti casi, dopo la resa, i militi subirono violenze e alcuni furono uccisi dai partigiani.\nII Legione GNR di Frontiera \"Monte Rosa\".\nLa II Legione fu dislocata lungo il lago Maggiore fino al fiume Mera entrando in contatto con la I Legione. A differenza della I Legione per\u00f2 fu impiegata principalmente in azioni di controguerriglia. Il 30 marzo 1945 fu catturato dai partigiani il sottotenente Gotti. Lo storico Giorgio Pisan\u00f2 riporta che, fatto salire su una barca, Gotti fu portato in mezzo al lago e l\u00ec ucciso a colpi di pistola. Sembra che Gotti, gi\u00e0 ferito a morte, cadendo fuori dalla barca abbia trascinato con s\u00e9 anche un partigiano, che mor\u00ec affogato. Dopo il 25 aprile il presidio della \"Confinaria\" presso il Ponte del Passo, sul fiume Mera, fu assaltato dai partigiani. Lo scontro cess\u00f2 quando, tramite il parroco di Gera Lario, don Ernesto Gusmeroli, fu offerta una resa onorevole che garantiva l'incolumit\u00e0 dei militi controfirmata dallo stesso parroco e dal comandante della guardia di finanza Scappin che era passato con i partigiani. Ma una volta arresisi, i firmatari si disinteressarono dei prigionieri abbandonandoli al loro destino. Soltanto il sindaco Venturino Noghera, intuita la situazione, riusc\u00ec a portare via i cinque militi pi\u00f9 giovani per salvarli. Gli altri prigionieri, rimasti in nove, furono assassinati la notte tra il 2 e il 3 maggio. Quando i corpi furono rinvenuti fu nuovamente il sindaco Noghera che si occup\u00f2 di dare loro sepoltura.\nDue settimane pi\u00f9 tardi, il comandante del 1\u00ba battaglione, colonnello Marcello Mereu, venne portato via da casa sua con la promessa di essere interrogato ma venne ucciso nei pressi di Portichetto-Luisago il 18 maggio.\nImpiego contro l'emigrazione ebraica.\nAlla \"Monte Rosa\" fu affidato il compito di fermare e di arrestare alla frontiera gli ebrei italiani che tentavano di valicare le Alpi per trovare rifugio in Svizzera, in seguito all'inasprimento delle leggi razziali che segu\u00ec la fondazione della RSI. In soli due mesi, dall'ottobre al dicembre 1943, la II legione arrest\u00f2 cinquantotto ebrei e sequestr\u00f2 i loro beni. La maggior parte degli arrestati fu deportata nel campo di concentramento di Auschwitz.\nParticolarmente zelante nelle operazioni antiebraiche fu il colonnello Mereu, profondamente antisemita, a cui fu attribuito:\nIII Legione GNR di Frontiera \"Vetta d'Italia\".\nGi\u00e0 dislocata nella Venezia Tridentina, dopo l'8 settembre, la Legione fu trasferita nella provincia di Sondrio, nell'alta Valtellina. L'attivit\u00e0 partigiana fu sporadica fino al 3 ottobre 1944, quando sette militi di un posto di blocco furono catturati e uccisi in localit\u00e0 ignota. Il 4 novembre a causa di un tradimento fu anche catturato un presidio presso la val di Togno, i militi furono trovati uccisi pi\u00f9 tardi. In seguito all'arrivo in zona di due battaglioni della Milice fran\u00e7aise e delle Brigate Nere di Firenze e di Pistoia, i militi della \"Confinaria\" riuscirono a contenere le forze della Resistenza. Dopo il 27 aprile, partita la colonna del maggiore Vanna, il primo battaglione e la Milice fran\u00e7aise rimasero a presidiare i vari paesi. Il comune in cui si segnalarono pi\u00f9 vittime dopo la resa fu Tirano, con ventisei uomini sommariamente uccisi a cui si aggiunsero altri ventuno membri della Milice fran\u00e7aise caduti nei combattimenti immediatamente precedenti.\nLa colonna Vanna.\nIl 27 aprile 1945 il 2\u00ba battaglione del maggiore Renato Vanna alla testa di una colonna autocarrata di circa mille uomini, anche di altri reparti, mosse verso il lago di Como con l'intento di raggiungere Benito Mussolini per scortarlo in Valtellina. Ma, usciti dalla citt\u00e0 di Tirano, presso il Santuario della Madonna, un fitto fuoco di fucileria blocc\u00f2 per alcune ore la colonna che in serata fu costretta a ripiegare su Tirano. Il grosso fu lasciato nella citt\u00e0 di presidio, mentre una piccola colonna di circa 200 uomini, al comando del maggiore Vanna, nella notte tent\u00f2 nuovamente di raggiungere il lago di Como, ma presso il ponte di Stazzona fu rallentata da un piccolo presidio partigiano. Giunta poi il 28 aprile nel comune di Ponte in Valtellina fu raggiunta dalla notizia della morte di Mussolini. Qui la colonna si arrese alle formazioni partigiane con la promessa di avere salva la vita e per paura di eventuali ritorsioni contro i propri famigliari. Deposte le armi, fu portata in carcere a Sondrio. Nelle notti seguenti diversi ufficiali (Vanna, Fattori e Ramoino), sottufficiali (fra i quali Antonio Coniglio e Orlando Giombetti) e molti altri militi, furono tratti fuori dal carcere e massacrati nei dintorni dopo un processo farsa. Coniglio e Ramoino vennero uccisi nonostante avessero avuto la grazia da Cadorna. Le vicende della Colonna Vanna furono raccontate dallo storico Giorgio Pisan\u00f2 e si possono trovare anche nel libro di Giuseppe Rocco \"Com'era Rossa la mia valle\". I due autori all'epoca dei fatti ne condivisero le vicissitudini.\nIV Legione GNR di Frontiera \"Monte Nevoso\".\nLa IV Legione di stanza a Fiume costitu\u00ec con altri reparti il 1\u00ba battaglione Polizia del Litorale Adriatico mantenendo per\u00f2 le mostrine della Milizia Confinaria. Dislocato all'interno della Zona d'operazioni del Litorale adriatico soggetta all'amministrazione tedesca la legione assunse il nome di XIV Battaglione costiero da Fortezza.\nNel dicembre 1943 il battaglione fu trasferito a Gorizia e poste a protezione della ferrovia tra Mattuglie e Sappiane. Nel febbraio la legione fu integrata da circa 160 militari del Battaglione Volontari di Sardegna - Giovanni Maria Angioy il cui reparto era sta sciolto dai tedeschi a causa di un episodio di diserzione. Qui si susseguirono i combattimenti contro le truppe del IX Corpus dell'esercito jugoslavo al fine di contenerle. Nell'aprile 1945 il battaglione si ritir\u00f2 sul fiume Tagliamento dove il 30 aprile si sciolse.\nV Legione GNR di Frontiera \"Monte Bianco\".\nLa V Legione fu costituita nel maggio 1944 con battaglioni della I Legione. Il 1\u00ba battaglione fu dislocato ad Aosta mentre il 2\u00ba battaglione a Domodossola. Nel settembre 1944 il presidio di stanza a Cannobio in seguito a un attacco partigiano fu completamente distrutto. Dopo il 25 aprile la Legione si ritir\u00f2 insieme con altri reparti per arrendersi poi a Strambino."}
{"id": "2144406", "revid": "188323", "url": "https://it.wikipedia.org/wiki?curid=2144406", "title": "Velocit\u00e0 d'aggiornamento", "text": ""}
{"id": "2144407", "revid": "59645", "url": "https://it.wikipedia.org/wiki?curid=2144407", "title": "J. J. Marric", "text": ""}
{"id": "2144410", "revid": "767487", "url": "https://it.wikipedia.org/wiki?curid=2144410", "title": "La rivolta di Frankenstein", "text": "La rivolta di Frankenstein (\"The Evil of Frankenstein\") \u00e8 un film del 1964 diretto da Freddie Francis.\nTrama.\nDopo aver vissuto dieci anni in Inghilterra, il barone Victor Frankenstein viene scoperto da un prete mentre compie uno dei suoi esperimenti su di un cadavere trafugato. Lo scienziato \u00e8 costretto cos\u00ec a far ritorno a Karlstadt accompagnato da Hans, suo fedele assistente.\nNel suo castello in macerie, Frankenstein rievoca il tempo della prima creatura umana cui diede vita, e che precipit\u00f2 in un crepaccio mentre cercava di sfuggire ai gendarmi che la inseguivano.\nIn citt\u00e0 il barone si scontra con il borgomastro e con il capo della polizia, ch\u2019egli accusa, oltre che di aver ostacolato le sue ricerche, di essersi appropriati di alcuni dei suoi beni trovati nel castello. Per sottrarsi all\u2019arresto, Frankenstein e Hans si nascondono nel padiglione di un ipnotizzatore.\nPoco tempo dopo, ospitato da una ragazza muta in una caverna, il barone ritrova la sua creatura ibernata nel ghiaccio. Con l\u2019aiuto di Hans e della giovane donna riporta il corpo al castello per ridargli la vita; e vi riesce, grazie alle sue conoscenze scientifiche e ai suoi macchinari elettrici ancora funzionanti.\nMa la creatura \u00e8 inibita da uno choc psichico, che Frankenstein ritiene possa venir guarito grazie all\u2019aiuto dell\u2019ipnotizzatore. Costui, per\u00f2, ricatter\u00e0 il barone e costringer\u00e0 la creatura a commettere dei delitti."}
{"id": "2144417", "revid": "15756", "url": "https://it.wikipedia.org/wiki?curid=2144417", "title": "Le voci della savana", "text": " lett. Bushbaby il piccolo angelo della prateria, \u00e8 un anime prodotto dalla Nippon Animation nel 1992 in 40 episodi e ispirato al romanzo del 1965 \"La ragazza e il galagone\" (\"The Bushbabies\") dell'autore canadese William Stevenson. La serie, trasmessa originariamente dal 1992, fa parte del progetto World Masterpiece Theater (Sekai Meisaku Gekijo) della Nippon Animation.\nTrama.\nNel 1964, una ragazza inglese di nome Jackie Rhodes, vive con la sua famiglia in Kenya nella zona\ndel monte Kilimanjaro. Arturo, il padre, \u00e8 il sovrintendente della riserva e tra i suoi compiti vi \u00e8 quello di proteggere gli animali della savana dai bracconieri. Un giorno il fratello Andrea trova un piccolo \"bushbaby\" che ha appena perduto la madre ed \u00e8 bisognoso di cure. Il piccolo \u00e8 condannato a morire di fame perch\u00e9 non \u00e8 in grado di bere il latte se non dalla madre, ma Jackie decide di aiutarlo: lo chiamer\u00e0 Murphy e gli far\u00e0 da infermiera fino a quando il piccolo animale riacquister\u00e0 la salute.\nIl Kenya \u00e8 appena diventato indipendente affrancandosi dalla colonizzazione inglese. Per i vecchi coloni inglesi il lavoro comincia a scarseggiare, visto che il nuovo governo indipendente attua la politica di sostituire gli inglesi con personale indigeno in tutte quelle professioni fino ad allora appannaggio dei vecchi coloni. Come molti altri prima di lui dopo qualche tempo anche il padre di Jackie perde il lavoro ed \u00e8 costretto ad intraprendere con la famiglia il viaggio di ritorno in Inghilterra. Quando a Mombasa i Rhodes sono sul punto di salpare, Jackie si accorge per\u00f2 di avere perso il permesso per l'espatrio del suo \"bushbaby\" Murphy. All'insaputa del padre, della madre e del fratello, scende dalla nave per liberare Murphy che non pu\u00f2 portare con s\u00e9, ma la nave parte in anticipo sui tempi previsti lasciandola a terra.\nFortunatamente al porto c'era ancora Kim, il fedele assistente del padre, che li aveva accompagnati fin l\u00ec e che non era ancora ritornato indietro; Kim decide di proteggere Jackie e di aiutarla ad avvertire i genitori, che ignari, la credono ancora sulla nave assieme a loro. Per un fraintendimento, l'uomo viene per\u00f2 creduto il rapitore della ragazza: la notizia di una ragazza bianca inglese rapita da un indigeno diventa quasi un caso diplomatico e scatta una gigantesca caccia all'uomo alla quale partecipa anche l'esercito del Kenya.\nKim \u00e8 terrorizzato perch\u00e9 sa che se cadesse nelle mani della polizia non avrebbe modo di dimostrare la sua innocenza e non sarebbe mai creduto. Non abbandona Jackie, ma \u00e8 costretto ad attraversare la savana assieme a lei per sfuggire a tutti coloro che li stanno inseguendo. Lungo il viaggio Jackie insegna al suo Murphy, ormai addomesticato, le tecniche per sopravvivere allo stato selvatico, in modo che possa ritornare nel suo habitat naturale e vivere felice assieme agli animali della sua specie.\nPersonaggi.\nSono segnalati i nomi originali, quando differiscono da quelli dell'edizione italiana\nDifferenze tra l'anime e il romanzo.\nL'anime, pur seguendo la trama generale del romanzo originale, soprattutto nella seconda parte, presenta anche alcune sostanziali differenze.\nMessa in onda.\nIn Giappone la serie \u00e8 stata trasmessa per la prima volta dalla Fuji Television a partire dal 12 gennaio 1992.\nIn Italia l'anime \u00e8 stato trasmesso per la prima volta da Italia 1 dal 10 aprile del 1994. Dal 22 luglio fino al 6 settembre dello stesso anno viene replicato anche su Canale 5 e dal febbraio del 1997 viene riproposta anche nella mattina di Italia 1. Il 21 giugno 2010 \u00e8 tornato, dopo diversi anni di assenza, su Hiro."}
{"id": "2144419", "revid": "466539", "url": "https://it.wikipedia.org/wiki?curid=2144419", "title": "Leopold Edelsheim", "text": "Biografia.\nDiscendente da un'antica famiglia della piccola aristocrazia sveva, Leopold Edelsheim era pronipote del politico e scrittore tedesco Friedrich Christian Seifert von Edelsheim, del politico tedesco Wilhelm von Edelsheim e nipote di Georg Ludwig von Edelsheim. Per parte di madre era nipote del compositore tedesco Ernst von Gemmingen-Hornberg e pronipote di Otto Heinrich von Gemmingen-Hornberg, intimo amico di Mozart. Egli era inoltre cugino di primo grado del famoso feldmaresciallo Ferencz Gyulai che in seguit\u00f2 lo adotter\u00e0 come figlio per mancanza di eredi. Scelse la carriera militare e, non appena compiuti i 16 anni, entr\u00f2 come cadetto nel 5\u00ba reggimento di cavalleria leggera dell'esercito austriaco.\nPromosso tenente nel 1846 e capitano due anni pi\u00f9 tardi, partecip\u00f2 alla repressione della rivolta magiara e, al ritorno in patria, venne aggregato al corpo di spedizione austriaco a Napoli, con il quale si distinse durante la presa di Ancona.\nNell'ottobre del 1856, a soli trent'anni, la sua fama di miglior ufficiale di cavalleria dell'esercito imperiale fu coronata dal grado di colonnello e dall'incarico di comando al 10\u00ba Reggimento Ussari \"Federico Guglielmo III Re di Prussia\", con lo scopo di trasformarlo in un'unit\u00e0 d'eccellenza, dotata di larga autonomia operativa.\nNel corso della seconda guerra d'indipendenza italiana, Edelsheim e il suo 10\u00ba Reggimento Ussari ebbero modo di distinguersi in varie occasioni, due di queste divenute vere leggende nella storia della cavalleria militare europea: durante la battaglia di Magenta e durante la battaglia di Medole, per le quali venne poi insignito dell'ordine di Maria Teresa, massima onorificenza militare al valore dell'impero austriaco.\nIn seguito partecip\u00f2 alla guerra austro-prussiana del 1866, sul fronte boemo, ed alla guerra franco-prussiana del 1870, sempre distinguendosi per le azioni individuali, ma senza mai avere incarichi di comando strategico.\nVenne messo a riposo, con il grado di generale di cavalleria, il 1\u00ba agosto 1886. Visse gli ultimi anni nel palazzo di Budapest ereditato dal feldmaresciallo Ferencz Gyulai che, il 26 ottobre 1866, lo aveva adottato, lasciandolo erede del titolo di conte e di un enorme patrimonio.\nEpisodi celebri.\nLa carica di Ponte Vecchio.\nNel contesto della seconda guerra d'indipendenza italiana, durante la battaglia di Magenta, la posizione strategica di Ponte Vecchio fu aspramente disputata dalle contrapposte forze austriache e francesi, che pi\u00f9 volte riuscirono a conquistarla e pi\u00f9 volte dovettero cederla. Fondamentale per gli austriaci era mantenere il controllo dell'abitato di Pontevecchio allo scopo di aver una testa di ponte sulla riva destra del Naviglio Grande e tentare l'aggiramento dello schieramento francese.\nOrmai privi delle forze necessarie per l'ennesimo assalto, dopo l'ultima riconquista francese, gli austriaci si affidarono alla personale iniziativa del colonnello Edelsheim che decise di tentare una carica di cavalleria, nonostante le strade dell'abitato non fossero il terreno adatto a questo tipo di operazione. Sotto il comando di Edelsheim, gli squadroni del 10\u00ba reggimento si lanciarono in una disperata carica all'arma bianca che riusc\u00ec a travolgere le linee nemiche, pagando un impressionante prezzo di vite umane. Pochissimi tra gli ufficiali dei drappelli tornarono senza ferite. Molti non tornarono.\nSenza il seguito della fanteria austriaca, i varchi causati dalle cariche vennero ben presto richiusi, rendendo vano il sacrificio del 10\u00ba Reggimento. In verit\u00e0, la vittoria venne comunque sfiorata, visto che uno degli squadroni penetr\u00f2 tanto in profondit\u00e0 lo schieramento franco-sardo da investire lo stato maggiore del generale Canrobert, riuscendo a eliminare due alti ufficiali. Lo stesso Canrobert si salv\u00f2 miracolosamente, lasciando nelle mani di un ussaro austriaco il colletto della sua divisa, grazie allo scarto e alla fuga repentini del suo cavallo imbizzarrito.\nLa carica nel Campo di Medole.\nSempre nel contesto della seconda guerra d'indipendenza, durante le prime fasi della battaglia di Solferino e San Martino, il 10\u00ba Reggimento Ussari del colonnello Edelsheim e la divisione di cavalleria del feldmaresciallo Mensdorff si erano mossi da Guidizzolo per giungere in localit\u00e0 Campo dell'Oca alle ore 8.30 a.m., restando in attesa dell'ordine di attacco. Da quella posizione, Edelsheim poteva osservare il frenetico dispiegamento del 4\u00ba Corpo d'armata francese guidato da Adolphe Niel, nel tentativo di congiungere la propria ala sinistra con l'ala destra del 2\u00ba Corpo d'armata francese di Patrice de Mac-Mahon, schierato nel Campo di Medole verso le alture di Solferino.\nEra certamente quello il momento ideale per intervenire, ma l'ordine d'attacco non arrivava e, del resto, non sarebbe potuto arrivare, visto che il feldmaresciallo Franz Wimpffen, comandante della 1\u00aa Armata austriaca, non era ancora giunto presso lo stato maggiore riunito a Guidizzolo. Alle ore 9 a.m., per non perdere il momento favorevole, Edelsheim decise di intervenire autonomamente, chiedendo a Mensdorff di appoggiare la sua azione e, ottenutone l'assenso, fece schierare quattro squadroni per la carica.\nDopo poche centinaia di metri, lo slancio del 10\u00b0 Ussari venne fermato dai Cacciatori d'Africa della divisione di cavalleria francese del generale Nicolas Desvaux. L'impatto fu violentissimo. Respinti al primo assalto, gli Ussari austriaci tornarono alla carica, questa volta riuscendo a sfondare lo schieramento francese. Edelsheim punt\u00f2 dritto verso il Campo di Medole per prepararsi a colpire la retroguardia di Mac-Mahon, certo che i Cacciatori d'Africa, ormai rotti e disordinati, sarebbero stati facile preda per la sopraggiungente divisione di Mensdorff. Ma cos\u00ec non fu. Mensdorff si mosse lentamente perdendo tempo prezioso, durante il quale l'artiglieria del 4\u00ba Corpo francese, guidata dal generale Soleille, riusc\u00ec a mettere in batteria una ventina di pezzi in prossimit\u00e0 della strada Napoleonica. Non appena iniziata la carica, l'artiglieria francese bersagli\u00f2 pesantemente i cavalleggeri austriaci, causando gravi perdite e costringendoli alla ritirata.\nNel frattempo, ignaro di quanto accadeva alle sue spalle e continuando a confidare nei rinforzi, Edelsheim guid\u00f2 i suoi squadroni nelle retrovie del 2\u00ba Corpo francese, cavalcando alle spalle dei battaglioni di fanteria in manovra. La folle corsa termin\u00f2 dopo un paio di chilometri, in vista del Monte Medolano, dov'era schierata la brigata di cavalleria del generale Adrien-Gabriel Gaudin de Villain che, nonostante la superiorit\u00e0 numerica, venne fortemente impegnata dagli Ussari austriaci, anche favoriti dall'effetto sorpresa.\nEdelsheim non poteva immaginarlo, ma giunse a un passo dalla completa vittoria. Su quella vicina altura, infatti, il generale Mac-Mahon e l'imperatore Napoleone III di Francia stavano concordando il combinato attacco alle postazioni austriache di Solferino. Fu questo il motivo per cui il generale Gaudin, pur disponendo di forze ben superiori, si limit\u00f2 a fermare la corsa degli Ussari, trattenendosi dall'inseguirli.\nAlle 9.30, vedendosi impossibilitato ad avanzare e svanita ogni speranza nell'arrivo dei rinforzi, Edelsheim decise di ripiegare e riguadagnare velocemente le proprie linee. La brillante azione di sfondamento del 10\u00ba Ussari, costata la perdita di 8 ufficiali, 125 cavalieri e 126 cavalli, aveva destato lo stupore e l'ammirazione dei francesi, ma risult\u00f2 vana per l'intempestivo movimento di Mensdorff."}
{"id": "2144425", "revid": "1318658", "url": "https://it.wikipedia.org/wiki?curid=2144425", "title": "Maison Blanche (metropolitana di Parigi)", "text": "Maison Blanche \u00e8 una stazione della Metropolitana di Parigi sulla linea 7, sita nel XIII \"arrondissement\" di Parigi.\nLa stazione.\nEssa \u00e8 l'ultima stazione di tratto comune della linea 7. Dopo la stazione si suddivide in due rami che dirigono verso Ivry-sur-Seine e Villejuif. Esiste un progetto a lunga scadenza che prevede la connessione della stazione con la linea 14, per raggiungere centri posti oltre la stazione Olympiades.\nUbicazione.\nLa stazione \u00e8 situata sotto l'\"avenue d'Italie\", fra la \"rue Caillaux\" e la \"rue Bourgon\", in prossimit\u00e0 della \"porte d'Italie\".\nOrigine del nome.\nQuesto quartiere di Parigi mutua il suo nome da un antico albergo chiamato \u00abMaison Blanche\u00bb. Una strada vicina alla stazione di Tolbiac porta lo stesso nome di \"Maison-Blanche\"."}
{"id": "2144426", "revid": "1305772", "url": "https://it.wikipedia.org/wiki?curid=2144426", "title": "Qualificazioni al campionato mondiale di pallavolo femminile 2010", "text": "Le qualificazioni per il campionato mondiale di pallavolo femminile 2010, le cui fasi finali si terranno in Giappone, si svolsero da dicembre 2008 fino a luglio 2009. A seconda del numero di squadre partecipanti per ogni continente si ebbero fino a tre fasi: la prima fase si svolse tra i mesi di dicembre 2008 e gennaio 2009, la seconda fase tra il 15 maggio e 15 giugno 2009 e la terza fase, quella definitiva, tra 19 giugno e 19 luglio 2009.\nAlle qualificazioni parteciparono 96 squadre di tutti e cinque i continenti, record assoluto per la competizione: 13 squadre africane, 32 nordamericane, 8 sudamericane, 11 asiatiche-oceaniche e 32 europee.\nI giorni di qualificazioni sono stati sorteggiati il 29 settembre 2008 a Torino: in totale si sono qualificate per le fasi finali del campionato mondiale 22 squadre (2 dall'Africa, 4 dall'Asia-Oceania, 6 dal Nord America, 2 dal Sud America e 8 dall'Europa), oltre a due gi\u00e0 qualificate, il Giappone, paese organizzatore e la Russia, campione in carica.\nSquadre partecipanti.\nSegue l'elenco delle 97 nazionali partecipanti alle qualificazioni:\nQualificazioni continentali.\nAfrica.\nDelle 53 squadre CAVB:\nAmerica del Nord.\nDelle 35 squadre NORCECA:\nAmerica del Sud.\nDelle 12 squadre CSV:\nAsia e Oceania.\nDelle 65 squadre AVC:\nEuropa.\nDelle 56 squadre CEV:"}
{"id": "2144429", "revid": "287204", "url": "https://it.wikipedia.org/wiki?curid=2144429", "title": "Bruno S.", "text": "Biografia.\nFiglio illegittimo di una prostituta, maltrattato da bambino, ha trascorso gran parte della sua infanzia tra orfanotrofi, istituti di correzione e carceri. Ottimo pittore e musicista autodidatta, abile nel suonare la fisarmonica e il pianoforte, \u00e8 stato costretto a lavorare nelle fabbriche, come manovratore di carrello elevatore, mentre il fine settimana si esibiva come musicista di strada eseguendo ballate nei giardini e nei cortili.\nScoperto dal regista Werner Herzog grazie al documentario \"Bruno der Schwarze\" (1970) di Lutz Eisholz Herzog gli affid\u00f2 la parte di protagonista nel film \"L'enigma di Kaspar Hauser\" (1974), nonostante non avesse nessuna esperienza cinematografica. Fu anche protagonista di un altro film di Herzog, \"La ballata di Stroszek\" (1976), che il regista tedesco scrisse apposta per lui in pochi giorni. Il film presenta apparentemente parecchi tratti comuni con la vita di Bruno, compreso l'uso del proprio appartamento e dei propri strumenti.\nNel 1994 \u00e8 protagonista del cortometraggio \"Vergangen, vergessen, vor\u00fcber\" di Jan Ralske.\nSi \u00e8 anche dedicato alla pittura e alla musica. Alcuni dei suoi quadri sono stati esposti nel 2004 al Outsider Art Fair di New York. Inoltre ha pubblicato un CD di musica sua."}
{"id": "2144432", "revid": "599013", "url": "https://it.wikipedia.org/wiki?curid=2144432", "title": "Timon", "text": ""}
{"id": "2144436", "revid": "496876", "url": "https://it.wikipedia.org/wiki?curid=2144436", "title": "Partito Comunista di Gran Bretagna", "text": "Il Partito Comunista di Gran Bretagna (in inglese \"Communist Party of Great Britain\" - CPGB) \u00e8 stato un partito politico attivo dal 1920 al 1991. Si \u00e8 caratterizzato come il maggiore partito comunista del Regno Unito, nonostante non sia mai divenuto un partito di massa come il Partito Comunista Francese e il Partito Comunista Italiano.\nStoria.\nFondazione.\nIl partito fu fondato nel 1920, dopo che la Terza Internazionale decise che erano necessari tentativi pi\u00f9 decisi di creare movimenti comunisti nel mondo. Il CPGB nacque dall'unificazione di molti partiti marxisti minori come il Partito Socialista Britannico, il Gruppo di unit\u00e0 Comunista del Socialist Labour Party ed il South Wales Socialist Society. Il partito conquist\u00f2 il sostegno della Guild Communists faction della National Guilds League, riun\u00ec shop steward e comitati di lavoratori, club socialisti e e molti ex membri della campagna Hands Off Russia; vi si iscrissero anche molti esponenti del Partito Laburista Indipendente. Come membro del Partito Socialista Britannico, il Membro del Parlamento Cecil L'Estrange Malone si iscrisse al CPGB.\nNel gennaio 1921 il CPGB venne rifondato dopo che le maggioranze del gruppo di Sylvia Pankhurst - il Partito Comunista (Sezione Britannica della Terza Internazionale) e il Partito Comunista del Lavoro Scozzese - approvarono l'unit\u00e0. Il partito crebbe durante il periodo di crescente radicalismo in Gran Bretagna subito dopo la Prima guerra mondiale e la Rivoluzione d'ottobre e fu rappresentato dal movimento Red Clydeside.\nDurante le discussioni che portarono alla creazione del partito alcune tematiche furono duramente contestate; tra queste vi era la questione del parlamentarismo ed il rapporto con il Partito Laburista. Il \"parlamentarismo\" era riferito alla strategia di competere nelle elezioni e operare attraverso i parlamenti esistenti: si trattava di una strategia adottata dai partiti della Seconda Internazionale e fu in parte per questo motivo che incontr\u00f2 l'opposizione di coloro che auspicavano la rottura con la socialdemocrazia. Le critiche si incentravano sull'analisi secondo la quale il parlamentarismo avrebbe prodotto nei vecchi partiti una propensione al riformismo in quanto li aveva incoraggiati a porre l'accento sull'acquisizione del consenso rispetto alla prospettiva del socialismo, che aveva consentito l'ascesa di opportunisti nelle file del movimento costituendo inoltre un'accettazione della legittimit\u00e0 dei governi borghesi e delle istituzioni capitalistiche.\nAllo stesso modo, l'affiliazione al Partito Laburista fu contrastata sulla base che i comunisti non dovevano lavorare con i partiti socialdemocratici riformisti; queste posizioni di estrema sinistra ottennero grande supporto, tra cui quello di Sylvia Pankhurst, Willie Gallacher ed altri importanti militanti. Tuttavia, il Partito Comunista dell'Unione Sovietica assunse la posizione opposta: nel 1920 Lenin afferm\u00f2 nel suo saggio \"\" che i partiti comunisti dovevano lavorare con i sindacati riformisti e con i partiti socialdemocratici perch\u00e9 questi costituivano le organizzazioni esistenti delle classi lavoratrici. Il leader sovietico riteneva che se tali organizzazioni avessero preso il potere, avrebbero dimostrato di non essere realmente dalla parte della classe operaia, per cui i lavoratori disillusi avrebbero sostenuto il Partito Comunista.\nInizialmente, quindi, il CPGB tent\u00f2 di operare all'interno del Partito Laburista, che all'epoca operava principalmente come insieme di soggetti di sinistra, avendo concesso iscrizioni individuali fin dal 1918. Tuttavia, nonostante l'appoggio di figure di spicco come il leader del Partito Laburista Indipendente James Maxton, il Labour si oppose all'affiliazione del Partito Comunista; perseguendo comunque l'affiliazione cercando di influenzare i laburisti, il CPGB present\u00f2 proprie liste alle elezioni parlamentari e incoraggi\u00f2 i suoi membri a iscriversi al Partito Laburista individualmente e a cercarne l'appoggio per le candidature: molti comunisti entrarono quindi nelle liste del Partito Laburista e nelle elezioni generali nel Regno Unito del 1922 Shapurji Saklatvala e Walton Newbold furono eletti.\nGli anni Venti e Trenta.\nIl 1924 fu segnato dall'affare della Lettera di Zinov'ev, intesa a suggerire che il Partito Comunista Britannico fosse coinvolto in attivit\u00e0 sovversive all'interno delle forze armate e altrove, con l'intento di sostenere le ambizioni elettorali del Partito Conservatore: si tratt\u00f2 probabilmente di un'opera del SIS (MI6). Durante gli anni Venti e Trenta, il CPGB decise di mantenere la dottrina leninista secondo cui un partito comunista deve essere composto da quadri rivoluzionari e non dev'essere aperto a libere iscrizioni. Al CPGB come sezione britannica dell'Internazionale Comunista fu imposto di implementare le decisioni dei massimi organismi a cui era subordinato.\nQuesta si mostr\u00f2 essere una scelta dagli effetti non necessariamente positivi in occasione dello sciopero generale del 1926, immediatamente prima del quale molti dei massimi dirigenti del CPGB furono imprigionati. Dodici furono accusati di \"cospirazione sediziosa\": cinque furono incarcerati per un anno e gli altri per sei mesi. Un altro grave problema per il partito fu la sua politica di negare il proprio ruolo e richiedere al Consiglio Generale del Trades Union Congress di svolgere un ruolo di rivoluzionario.\nCionondimeno durante lo sciopero stesso e durante il lungo sciopero (poi fallito) dei minatori i membri del CPGB furono in prima linea nella difesa dell'astensione dal lavoro e nel tentativo di solidarizzare con i minatori: il risultato fu che il radicamento del partito tra i minatori crebbe notevolmente tra il 1926 ed il 1927. Molte di queste conquiste sarebbero state perse nel Terzo Periodo ma la sua influenza fu sviluppata in aree in cui sarebbe stata mantenuta fino allo scioglimento del partito.\nIl CPGB riusc\u00ec a creare uno strato di militanti molto legati al partito e alle sue politiche, nonostante questo supporto fu concentrato in settori particolari, specificamente industria pesante, tessile e mineraria, e in aggiunta tese ad essere concentrato regionalmente come nei giacimenti di carbone, alcune citt\u00e0 industriali come Glasgow e il quartiere ebraico orientale di Londra. In effetti, Maerdy nella Rhondda Valley insieme a Chopwell in Tyne e Wear furono due di una gran quantit\u00e0 di comunit\u00e0 note come \"Piccola Mosca\" (\"Little Moscow\") per le loro tendenze comuniste.\nQuesta rete costruita nei primi anni del partito furono messi in pericolo durante il Terzo Periodo dal 1929 al 1932, essendo il Terzo Periodo il cosiddetto periodo della rinnovata avanzata rivoluzionaria come fu definita dalla dirigenza stalinista del Comintern. Il risultato di questa politica \"classe contro classe\" fu che i partiti socialdemocratici e laburisti dovevano essere visti come una minaccia esattamente come i partiti apertamente fascisti ed erano pertanto denominati \"social-fascisti\": ogni tipo di alleanza con i socialfascisti era ovviamente proibita.\nIl Terzo Periodo vide anche il tentativo del Partito Comunista di creare sindacati rivoluzionari in concorrenza ai sindacati affiliati alla Trades Union Congress: tale tentativo si risolse in un pressoch\u00e9 completo insuccesso, sebbene si fossero formato un piccolo numero di sindacati rossi, tra cui un sindacato di minatori in Scozia e di sarti nella parte orientale di Londra. Arthur Horner, il leader comunista dei minatori gallesi, fall\u00ec nell'impresa di fondare un sindacato simile nella sua zona.\nNonostante il Terzo Periodo fu, secondo ogni parametro convenzionale, un totale fallimento esso rappresent\u00f2 la fase \"eroica\" del comunismo britannico e una delle sue campagne ebbe impatto anche al di l\u00e0 delle sue file: si tratt\u00f2 del Movimento Nazionale Disoccupati guidato da Wal Hannington. La crescente disoccupazione aveva causato un sostanziale aumento degli iscritti al Partito Comunista, specialmente tra gli ingegneri: questa cornice, di cui Hannington ed Harry MacShane in Scozia furono emblematici, trov\u00f2 sbocco nella formazione del NUWM che partecip\u00f2 a molte manifestazioni degli scioperi dei disoccupati durante gli anni Trenta. Nonostante sia nato nel Terzo Periodo durante la Grande depressione, il NUWM fu un organismo di lotta anche nel periodo dei fronti popolari, venendo sciolto solo nel 1941.\nIn seguito alla vittoria di Adolf Hitler in Germania il Terzo Periodo fu abbandonato da tutti i partiti comunisti, che adottarono al suo posto la politica dei fronti popolari: questa tattica politica affermava che, essendo il fascismo il pericolo maggiore per il movimento operaio, era necessario allearsi con tutte le forze antifasciste - inclusi i partiti democratici di destra - per scongiurare una \"vittoria nera\". In Gran Bretagna questa politica si espresse negli sforzi da parte del CPGB di formare un'alleanza con il Labour Party e anche con forze a destra del Labour: dopo essersi posizionato a sinistra del Labour durante il Terzo Periodo, il CPGB si spost\u00f2 quindi a destra dei laburisti.\nNelle elezioni generali del 1935 Willie Gallacher fu eletto come il primo parlamentare comunista in sei anni, il primo in opposizione al Labour: Gallacher fu eletto nella regione di West Fife in Scozia, una zona mineraria e carbonifera in cui godeva di notevole popolarit\u00e0. Negli anni Trenta il CPGB si oppose alla politica del governo conservatore che cercava l\"appeasement\" con la Germania nazista e l'Italia fascista. Nelle strade i militanti comunisti svolsero un ruolo chiave nella lotta contro la British Union of Fascists, guidata da Sir Oswald Mosley le cui camicie nere tentavano di emulare i nazisti in azioni antisemite a Londra e in altre importanti citt\u00e0 britanniche.\nFino agli anni Sessanta.\nCon l'inizio della Seconda guerra mondiale nel 1939, il Partito Comunista inizialmente continu\u00f2 a sostenere la lotta su due fronti (contro Neville Chamberlain all'interno del Regno Unito e il nazifascismo all'estero). Tuttavia, grazie al diretto intervento dell'Internazionale Comunista (avviato da Stalin), questa politica fu presto cambiata per seguire la linea degli altri partiti comunisti; impegno per la pace, e descrizione della guerra come prodotto dell'imperialismo di entrambi i fronti, in cui le masse lavoratrici non dovevano parteggiare. A questo si opposero all'interno del Partito Comunista Harry Pollitt e J. R. Campbell, l'editore del \"Daily Worker\", ed entrambi furono sostituiti nelle loro funzioni nell'ottobre 1939. Pollitt fu rimpiazzato da Palme Dutt. Dal 1939 al 1941 il Partito fu molto attivo nel sostenere gli scioperi e nel denunciare il governo per i suoi propositi di guerra.\nTuttavia, quando nel 1941 l'Unione Sovietica fu invasa dal Terzo Reich, il CPGB invert\u00ec immediatamente la sua posizione e support\u00f2 la guerra sulla base del fatto che ora si trattava di una guerra tra fascismo e URSS. Pollitt fu reintegrato nel suo ruolo di Segretario del Partito. Infatti, il sostegno dei comunisti alla guerra fu tale che essi lanciarono la proposta di un Secondo Fronte per aiutare l'URSS e sconfiggere rapidamente le Potenze dell'Asse. Nell'industria si opposero agli scioperi e sostennero i comitati di produzione unitari, che intendeva aumentare la produttivit\u00e0, e supportarono il governo di unit\u00e0 nazionale guidato da Winston Churchill (Conservatore) e Clement Attlee (Laburista). La presa di posizione patriottica del CPGB fu tale che nel 1943 in un'elezione a Cardiff fecero attivamente campagna per il candidato del Partito Conservatore contro Fenner Brockway, candidato del Partito Laburista Indipendente. Il partito attacc\u00f2 gli scioperanti come \"agenti trotzkisti\".\nAlle elezioni generali del 1945, il Partito Comunista raccolse 103\u00a0000 voti, e due comunisti furono eletti al Parlamento, uno dei quali era il sopracitato Gallacher; l'altro era Phil Piratin, che batt\u00e9 Mile End nel collegio di London's East End. Harry Pollitt perse per soli 972 voti nel collegio di Rhondda East. Entrambi i parlamentari comunisti tuttavia non furono rieletti nel 1950. Comunque, il partito era intento a dimostrare la sua lealt\u00e0 alla competitivit\u00e0 industriale britannica. Al XIX Congresso, Harry Pollitt chiese retoricamente, 'Perch\u00e9 dobbiamo aumentare la produzione?\" rispondendosi \"Per pagare ci\u00f2 che siamo costretti ad importare. Per conservare la nostra indipendenza come nazione.'\nLe adesioni al partito raggiunsero il massimo nel 1943 a quota 60.000. Nonostante potesse vantare alcuni intellettuali di grande spessore, soprattutto tra nel Communist Party Historians Group, il partito era ancora minuscolo se comparato ai suoi fratelli continentali: il Partito Comunista Francese ad esempio contava 800.000 iscritti, quello italiano addirittura 1.700.000 iscritti. Il partito tent\u00f2, senza successo, di associarsi al Partito Laburista nel 1935, nel 1943 e ancora nel 1946.\nNel 1951 il partito adott\u00f2 un programma denominato \"Via britannica al Socialismo\" (ufficialmente adottato al XXII Congresso nell'aprile 1952), che sosteneva esplicitamente la possibilit\u00e0 di una transizione pacifica e riformista al socialismo - dopo che tale linea fu approvata personalmente dallo stesso Stalin. L'importanza di questo documento \u00e8 nell'implicita rinuncia al proposito rivoluzionario per il quale il partito era stato fondato. La via britannica al socialismo sarebbe rimasta il programma del Partito Comunista fino alla sua dissoluzione 1991 sebbene in forma emendata e anche oggi rappresenta il programma del Partito Comunista Inglese che si proclama continuatore dell'esperienza del CPGB.\nDagli anni della guerra al 1956 il partito fu all'altezza della sua influenza nel movimento operaio attraverso molti iscritti in posizioni di rilievo all'interno dei sindacati. Non solo ebbe un'immensa influenza nella Unione Nazionale dei Minatori ma fu anche estremamente influente all'interno della Electrical Trade Union e della Amalgamated Union of Engineering Workers il sindacato pi\u00f9 importante dei \"colletti blu\". Inoltre gran parte della sinistra del Partito Laburista era influenzata dal Partito Comunista. I dissidenti erano pochi e forse il pi\u00f9 importante era Eric Heffer il futuro parlamentare laburista che lasci\u00f2 il partito alla fine degli anni Quaranta.\nLa morte di Stalin nel 1953 e la rivolta nella Germania dell'Est dello stesso anno non ebbero effetti rilevanti sul Partito Comunista, ma furono precursori di ci\u00f2 che sarebbe avvenuto. Di maggior importanza fu il \"rapporto segreto\" presentato dal nuovo leader sovietico Khrushchev al XX Congresso del Partito Comunista dell'Unione Sovietica in cui denunciava i crimini e il culto della personalit\u00e0 di Stalin. Lo sciopero in Polonia nel 1956 cre\u00f2 imbarazzi non solo al CPGB ma anche a molti altri partiti comunisti. Il Partito Comunista Britannico sub\u00ec la pi\u00f9 forte emorragia di iscritti in seguito alla repressione da parte dei Paesi del Patto di Varsavia contro la rivoluzione ungherese. Questo evento era stato inizialmente riportato dal \"Daily Worker\" da parte del corrispondente Peter Fryer, ma con l'evolversi della vicenda le cronache al riguardo vennero censurate. Al suo ritorno nel Regno Unito, Fryer si dimise dal \"Daily Worker\" e fu espulso dal partito.\nGli anni Sessanta e Settanta: il declino.\nDopo i drammatici eventi del 1956, il partito si comport\u00f2 sempre pi\u00f9 come un gruppo di pressione cercando di usare la sua base ben organizzata nel movimento tradunionista per influenzare l'ala sinistra del Partito Laburista. Tra i tradunionisti del partito vanno ricordati nel 1968 John Tocher, George Wake, Dick Etheridge e Cyril Morton (AEU); Mick McGahey, Arthur True e Sammy Moore (NUM); Lou Lewis (UCATT) e Max Morris (NUT). Ken Gill fu il primo militante del partito eletto funzionario nel 1968 e l'ex comunista Hugh Scanlon fu eletto presidente dell'AEU sconfiggendo Reg Birch, il maoista ex-candidato del partito."}
{"id": "2144437", "revid": "729019", "url": "https://it.wikipedia.org/wiki?curid=2144437", "title": "Marshalltown (Iowa)", "text": "Marshalltown \u00e8 una citt\u00e0 degli Stati Uniti d'America, nella Contea di Marshall dello Stato del Iowa.\nAl censimento del 2000 possedeva una popolazione di 26.009 abitanti. Venne fondata nel 1853 da Henry Anson.\n\u00c8 la citt\u00e0 natale dell'attrice Jean Seberg e del regista Joseph Kosinski."}
{"id": "2144446", "revid": "69794", "url": "https://it.wikipedia.org/wiki?curid=2144446", "title": "G.S. Riva Del Garda Basket", "text": ""}
{"id": "2144447", "revid": "36426", "url": "https://it.wikipedia.org/wiki?curid=2144447", "title": "Torri gentilizie di Bologna", "text": ""}
{"id": "2144455", "revid": "287204", "url": "https://it.wikipedia.org/wiki?curid=2144455", "title": "Chi ama torna sempre indietro", "text": "Chi ama torna sempre indietro (titolo originale: \"Seras-tu l\u00e0?\") \u00e8 un romanzo dello scrittore francese Guillaume Musso del 2006.\nTrama.\nElliott, un chirurgo di successo, sessantenne che vive in California e lavora per una ONG Internazionale si trova in Cambogia per un intervento umanitario, decide di rimandare il rientro negli Stati Uniti a discapito della propria sicurezza personale, per curare il labbro leporino di un bambino cambogiano. Commosso da tanta premura, il capo del villaggio cambogiano chiede al medico quale sia il suo pi\u00f9 grande desiderio; Elliott risponde che vorrebbe rivedere prima di morire (il medico \u00e8 malato di cancro ai polmoni e gli restano pochi mesi di vita) l'unica donna che abbia amato veramente. Si tratta di Ilena una veterinaria brasiliana con la quale lui ha vissuto una storia di dieci anni e che ha perso la vita tempo addietro.\nLo stregone cambogiano dona a Elliott dieci pillole magiche che permetteranno al medico di tornare indietro di 30 anni e di incontrare il proprio doppio, pi\u00f9 giovane.\nIl libro narra la serie di incontri tra Elliott sessantenne ed Elliott trentenne e di come loro cerchino di proteggere le persone che amano e nello stesso tempo di salvare la vita ad Ilena senza che questo abbia conseguenze nel futuro.\nIlena infatti deve morire, ma Elliott trentenne non vuole che questo accada ed Elliot sessantenne sa che se Ilena vivr\u00e0, la figlia Angie che lui ha avuto da un'altra donna dopo che Ilena era morta, non vedr\u00e0 la luce."}
{"id": "2144456", "revid": "42179", "url": "https://it.wikipedia.org/wiki?curid=2144456", "title": "Ibn al-Athir", "text": ""}
{"id": "2144458", "revid": "1149807", "url": "https://it.wikipedia.org/wiki?curid=2144458", "title": "Aster Phoenix", "text": ""}
{"id": "2144460", "revid": "1318658", "url": "https://it.wikipedia.org/wiki?curid=2144460", "title": "Galium", "text": "Il genere Galium comprende erbe annuali e perenni diffuse nei climi temperati di ambedue gli emisferi, Italia compresa.\nIl genere, attribuito quasi unanimemente alla famiglia delle Rubiacee, \u00e8 molto ricco di specie, da 250 a 400 a seconda degli autori.\nIl nome \"Galium\" deriva dal greco \"gala\", che significa latte. Infatti diverse specie possiedono un enzima in grado di cagliare il latte.\nEsistono alcune specie di farfalle i cui bruchi si nutrono esclusivamente di piante del genere \"Galium\", in particolare i Geometridi \"Eulithis pyraliata\" e \"Epirrhoe alternata\" e la \"Macroglossum stellatarum\" della famiglia Sphingidae, nota come Farfalla Colibr\u00ec.\nDescrizione.\nIl portamento \u00e8 erbaceo.\nLe foglie sono a margine intero e sono tipicamente riunite a vertici.\nI fiori sono piccoli, regolari, di solito bianchi o gialli (secondo le specie), riuniti in infiorescenze. La corolla ha comunemente quattro petali, in qualche caso cinque.\nI frutti possiedono due semi ciascuno.\nSistematica.\nIl genere \"Galium\" \u00e8 stato considerato da quasi tutti gli studiosi nella famiglia delle Rubiacee.\nTra le centinaia di specie attribuite a questo genere, elenchiamo qui sotto quelle presenti in Europa secondo \"Flora Europaea\" (esclusi gli ibridi anche naturali):"}
{"id": "2144461", "revid": "1155", "url": "https://it.wikipedia.org/wiki?curid=2144461", "title": "Heterochromidinae", "text": ""}
{"id": "2144464", "revid": "86599", "url": "https://it.wikipedia.org/wiki?curid=2144464", "title": "Osservatorio astronomico Galileo Galilei", "text": "L'osservatorio astronomico Galileo Galiei di Suno \u00e8 un osservatorio italiano situato in localit\u00e0 Motto Zufolone, frazione del comune novarese di Suno. Il suo codice \"MPC\" \u00e8 147 Osservatorio Astronomico di Suno. \n\u00c8 stato realizzato dall'APAN (Associazione provinciale astrofili novaresi) ed \u00e8 entrato in funzione nel 1985. Si compone di una specola sormontata da una cupola emisferica dal diametro di 4,5 m e da una sala per conferenze. Il telescopio principale \u00e8 un riflettore newtoniano con apertura di 400 mm, lunghezza focale di 2200mm e montatura equatoriale a forcella. Il telescopio secondario, utilizzato per la guida, \u00e8 un riflettore di 200 mm. Il cercatore \u00e8 un rifrattore con apertura di 120mm. \nL'osservatorio svolge anche attivit\u00e0 divulgativa."}
{"id": "2144466", "revid": "2084998", "url": "https://it.wikipedia.org/wiki?curid=2144466", "title": "La donna che non poteva essere qui", "text": "La donna che non poteva essere qui (\"Sauve-moi\") \u00e8 un romanzo dello scrittore francese Guillaume Musso del 2005.\nTrama.\nJuliette \u00e8 una ragazza francese trasferitasi negli Stati Uniti con il sogno di diventare un'attrice. Ma il suo sogno non diventa realt\u00e0 e Juliette \u00e8 costretta a lavorare come cameriera in un bar. Durante una tempesta di neve a New York, Juliette incontra per caso Sam. Quest'ultimo fa il medico ed \u00e8 diventato vedovo, dopo che sua moglie si \u00e8 suicidata.\nDue vite diverse: una ragazza che sta per ripartire per Parigi a breve e un pediatra che soffre ancora per la moglie perduta ed un passato che vuole dimenticare.\nDopo un weekend ricco di amore, passione e bugie, Sam non riesce a fermare Juliette e vede il suo aereo decollare e dopo alcuni minuti esplodere in volo."}
{"id": "2144470", "revid": "767487", "url": "https://it.wikipedia.org/wiki?curid=2144470", "title": "Il meglio di Adriano Celentano", "text": "Il meglio di Adriano Celentano \u00e8 un album antologico di Adriano Celentano pubblicato nel 1975.\nL'album.\nSi tratta della sesta raccolta di successi di Celentano in soli sei anni."}
{"id": "2144471", "revid": "871355", "url": "https://it.wikipedia.org/wiki?curid=2144471", "title": "Luigi Lapenna", "text": "I primi anni e l'impiego pubblico.\nNato a Signo - una localit\u00e0 dell'entroterra di Spalato - frequent\u00f2 il ginnasio superiore di Zara e poi si iscrisse alla facolt\u00e0 di giurisprudenza dell'Universit\u00e0 di Vienna, dove si laure\u00f2 nel 1847.\nEntrato in seguito in magistratura, fu dapprima Procuratore a Spalato e a Ragusa, infine Presidente del Tribunale Provinciale di Zara.\nL'attivit\u00e0 politica.\nDi sentimenti autonomisti pro-italiani, aderisce al Partito Autonomista, del quale in breve tempo divenne uno dei capi pi\u00f9 autorevoli, venendo eletto pi\u00f9 volte alla Dieta della Dalmazia.\nEletto deputato al Parlamento di Vienna (\"Reichsrat\"; una carica che manterr\u00e0 fino al 1870), fu a capo della delegazione dalmata ricevuta dall'Imperatore Francesco Giuseppe nel 1861, al quale rappresenter\u00e0 la volont\u00e0 di gran parte delle amministrazioni comunali del Regno di Dalmazia, contrarie alla progettata unificazione di quest'ultimo col Regno di Croazia e Slavonia, caldeggiato dai rappresentanti croati.\nAll'interno del Partito, Lapenna rappresent\u00f2 sempre l'ala clericale e filo-governativa, che propugnava l'autonomia della Dalmazia all'interno dell'ordinamento esistente, rigettando con sdegno le frequenti accuse di irredentismo che periodicamente venivano rivolte ai Dalmati italiani.\nIl volontario allontanamento dalla Dalmazia.\nDisgustato dal fiorente antagonismo italo-croato che sempre pi\u00f9 virava verso forme aperte di nazionalismo, il Lapenna chiese ed ottenne di esser trasferito a Vienna, ove nel 1870 venne nominato Consigliere della Suprema Corte di Cassazione.\nNel 1874, viene inviato in Egitto a capo di una delegazione austriaca, con l'incarico di organizzarvi dei tribunali al Cairo e una Corte d'Appello ad Alessandria. In seguito al brillante lavoro in queste terre, Francesco Giuseppe gli conferir\u00e0 la \"Corona Ferrea\" e il titolo ereditario di barone.\nLapenna torner\u00e0 a Vienna solo nel 1881, venendo nominato presidente di sezione della Corte di Cassazione.\nNel 1882 gli viene offerta la presidenza della Commissione per l'amministrazione della giustizia in Bosnia ed Erzegovina - recentemente annessa \"de facto\" all'Impero Austroungarico a seguito del Trattato di Berlino. A causa di problemi di salute, Lapenna non si pu\u00f2 recare in Bosnia, ma dirige lo stesso il lavoro dalla capitale.\nIl ritorno a Zara.\nAcuitasi in Dalmazia la lotta fra gli annessionisti croati e gli autonomisti italiani e sorta all'interno di questi ultimi una serie di fazioni contrapposte (da una parte i seguaci di Antonio Bajamonti, sempre pi\u00f9 legati ad un aperto irredentismo; dall'altra Niccol\u00f2 Trigari e i suoi, decisi a mantenersi strettamente fedeli alla corona), Lapenna nel 1885 decide di tornare a Zara, per riannodare le fila del partito.\nLa campagna elettorale per l'elezione al \"Reichsrat\" dello stesso anno lo impegn\u00f2 in maniera molto decisa, ma nonostante l'alleanza degli autonomisti col Partito Serbo, perse lo scontro diretto col candidato del Partito Croato Ante \u0160upuk, sindaco di Sebenico (il collegio nel quale si present\u00f2 Lapenna riuniva i comuni di Zara e Sebenico: \u0160upuk prevalse per 1.130 voti contro 836).\nGli ultimi anni.\nColpito da malattia, Lapenna rinunci\u00f2 a tutte le cariche al tempo ricoperte, e nel 1889 si ritir\u00f2 a Waldhof, una localit\u00e0 vicino a Persenbeug, sulle rive del Danubio nell'Austria Inferiore, dove il figlio Marino aveva acquistato una villa.\nL\u00ec mor\u00ec il 5 aprile 1891."}
{"id": "2144475", "revid": "287204", "url": "https://it.wikipedia.org/wiki?curid=2144475", "title": "Michelbach", "text": ""}
{"id": "2144482", "revid": "89688", "url": "https://it.wikipedia.org/wiki?curid=2144482", "title": "Mai (manga)", "text": ""}
{"id": "2144483", "revid": "2184720", "url": "https://it.wikipedia.org/wiki?curid=2144483", "title": "Disco dance (Adriano Celentano)", "text": "Disco dance \u00e8 un album di Adriano Celentano pubblicato nel 1977.\nL'album.\nL'album, che contiene remake di canzoni di Celentano stesso e di successi stranieri, inizia con un frammento della celebre Azzurro suonata da un violinista a guisa di cui si sente la voce di Celentano che dice \"bei tempi\". Ma che freddo stasera era gi\u00e0 apparsa col titolo di Such a cold night tonight cantata da Gino Santercole, nell'album colonna sonora di Yuppi du."}
{"id": "2144484", "revid": "767487", "url": "https://it.wikipedia.org/wiki?curid=2144484", "title": "Underground Troopers", "text": "Underground Troopers \u00e8 un album in studio del collettivo italiano Sano Business, composto all'epoca dell'uscita dell'album da Bassi Maestro, DJ Zeta e la Cricca Dei Balordi."}
{"id": "2144486", "revid": "287204", "url": "https://it.wikipedia.org/wiki?curid=2144486", "title": "Retroculinae", "text": "Retroculinae \u00e8 una sottofamiglia di pesci d'acqua dolce appartenente alla famiglia Cichlidae, comprendente 4 specie con un unico genere, Retroculus.\nDistribuzione e habitat.\nQueste specie sono diffuse in Sudamerica, nel bacino dei fiumi Rio delle Amazzoni, Oyapock, Araguari, Xingu, Tapaj\u00f3s e Tocantins, in Brasile e Guyana francese.\nSpecie.\nL'unico genere, \"Retroculus\", comprende 4 specie:"}
{"id": "2144487", "revid": "339392", "url": "https://it.wikipedia.org/wiki?curid=2144487", "title": "C.d.B.", "text": ""}
{"id": "2144488", "revid": "404338", "url": "https://it.wikipedia.org/wiki?curid=2144488", "title": "Cush", "text": ""}
{"id": "2144490", "revid": "2039709", "url": "https://it.wikipedia.org/wiki?curid=2144490", "title": "Giorno della memoria dedicato alle vittime del terrorismo", "text": "Il Giorno della memoria dedicato alle vittime del terrorismo interno e internazionale, e delle stragi di tale matrice \u00e8 una ricorrenza della Repubblica Italiana istituita con la legge 4 maggio 2007 n\u00b0 56. Viene celebrato il 9 maggio di ogni anno in considerazione del fatto che il 9 maggio 1978 fu ucciso Aldo Moro.\nL'approvazione della legge.\nLa legge del divieto di terrorismo \u00e8 stata approvata al Senato dalla 1\u00aa Commissione in sede deliberante il 3 aprile 2007. Successivamente \u00e8 stata approvata alla Camera il 2 maggio 2007 con una maggioranza di 420 voti favorevoli a fronte di 46 astenuti (i Deputati del Partito della Rifondazione Comunista e del Partito dei Comunisti Italiani) e il voto contrario del Deputato Francesco Caruso, del Partito della Rifondazione Comunista. Alcuni Deputati hanno abbandonato l'Aula al momento del voto.\nGli esponenti dei due partiti comunisti dichiararono la propria astensione perch\u00e9 non ritenevano la data del 9 maggio sufficientemente rappresentativa e avrebbero voluto che la ricorrenza venisse celebrata il 12 dicembre in onore delle vittime della Strage di Piazza Fontana.\nIl deputato Francesco Caruso ha motivato diversamente il suo voto contrario.\nLa prima commemorazione.\nIn occasione della ricorrenza, il 9 maggio 2008 il presidente della Repubblica, Giorgio Napolitano, ha pronunciato un fermo discorso, condannando la violenza politica stigmatizzando \u00abla reviviscenza del pi\u00f9 datato e rozzo ideologismo comunista\u00bb e la \u00abreviviscenza addirittura di un ideologismo.\nIn particolare in merito allo scopo del Giorno della memoria ha dichiarato:\nSugli ex-terroristi il presidente ha poi detto:\nLa Presidenza della Repubblica ha realizzato per l'occasione il volume \"Per le vittime del terrorismo nell'Italia repubblicana\" edito dall'Istituto Poligrafico e Zecca dello Stato. La prefazione \u00e8 stata scritta dal capo dello Stato e il volume contiene una serie di 378 schede di vittime degli anni dal 2003 ai primi anni '60, ordinate in maniera inversa rispetto alla data, dalla pi\u00f9 recente Emanuele Petri assassinato nel 2003 alle pi\u00f9 lontane negli anni del terrorismo altoatesino."}
{"id": "2144491", "revid": "729019", "url": "https://it.wikipedia.org/wiki?curid=2144491", "title": "Ti avr\u00f2 (album Adriano Celentano)", "text": "Ti avr\u00f2 \u00e8 un album di Adriano Celentano pubblicato nel 1978."}
{"id": "2144494", "revid": "38120", "url": "https://it.wikipedia.org/wiki?curid=2144494", "title": "Geppo il folle", "text": ""}
{"id": "2144507", "revid": "287204", "url": "https://it.wikipedia.org/wiki?curid=2144507", "title": "The Micragnous EP", "text": "The Micragnous EP \u00e8 l'EP che segna il debutto discografico del team Sano Business."}
{"id": "2144509", "revid": "287204", "url": "https://it.wikipedia.org/wiki?curid=2144509", "title": "Hockey su ghiaccio in Svizzera", "text": "L'hockey su ghiaccio \u00e8 uno degli sport, assieme al calcio, maggiormente seguito in Svizzera.\nStoria.\nDalla nascita agli anni d'oro.\nIl 27 settembre 1908 vi \u00e8 la fondazione della Lega Svizzera di Hockey su Ghiaccio (LSHG) e nello stesso anno si costituisce anche la Federazione Internazionale di Hockey su Ghiaccio (LIHG), oggi divenuta IIHF (International Ice Hockey Federation).\nL'anno seguente si disputa il primo campionato nazionale la cui vittoria va al Bellerive. Nel decimo della nascita della LSGH si contano 23 membri iscritti.\nNel 1921 si disputa il Campionato d'Europa a St. Moritz e due anni dopo il Davos ospita la prima Coppa Spengler.\nNel 1924 la nazionale Svizzera disputa i suoi primi Giochi olimpici invernali a Chamonix. Mentre quattro anni dopo ottiene la medaglia di bronzo. Nel frattempo conquista anche il titolo di campione d'Europa a Davos, che ottiene nuovamente 9 anni dopo (1935) sempre a Davos e mel 1939.\nLa LSHG conta 43 club nel 1939 che diventano dopo la guerra 96 e 163 nel 1950.\n1950-1990.\nNel 1955 le squadre iscritte alla federazione sono 262 ripartite in 5 categorie. Per il cinquantesimo della LSHG i club affiliati sono 217 (con un totale di 340 squadre) a cui si affiancano 13 associazioni cantonali.\nNegli anni 70 si decide di reintrodurre la possibilit\u00e0 di acquistare stranieri.\nNel 1983 si contano 303 club suddivisi in: 404 squadre attive, 414 speranze e 17 seniori.\nDal 1990.\nLa Svizzera continua con degli alti e bassi restando per\u00f2 nei TOP 8.\nMaschile.\nCampionato.\nIl campionato maschile si disputa a livello ufficiale dal 1938.\nNazionale.\nLa Nazionale di hockey su ghiaccio della Svizzera \u00e8 attualmente al 7\u00ba posto mondiale della Classifica IIHF.\nFemminile.\nCampionato.\nIl campionato femminile nasce nel 1990.\nNazionale.\nLa Nazionale di hockey su ghiaccio femminile della Svizzera \u00e8 attualmente al 5\u00ba posto mondiale della Classifica IIHF.\nClub.\nClub partecipanti alle varie competizioni internazionali.\nCoppa dei campioni (hockey su ghiaccio) (1966-1996):\nEuropean Hockey League (1997-2000):\nSupercoppa IIHF (1997-2000):"}
{"id": "2144512", "revid": "282466", "url": "https://it.wikipedia.org/wiki?curid=2144512", "title": "The Micragnous Ep", "text": ""}
{"id": "2144518", "revid": "8660", "url": "https://it.wikipedia.org/wiki?curid=2144518", "title": "Amersham", "text": "Amersham \u00e8 una cittadina di 14.384 abitanti della contea del Buckinghamshire, in Inghilterra. Dal 1961, Amersham \u00e8 il terminale della Metropolitan Line, una delle linee della Metropolitana di Londra."}
{"id": "2144520", "revid": "599013", "url": "https://it.wikipedia.org/wiki?curid=2144520", "title": "Mehren", "text": ""}
{"id": "2144524", "revid": "1382024", "url": "https://it.wikipedia.org/wiki?curid=2144524", "title": "Heiko Scholz", "text": "Fu uno dei pochi calciatori a vestire la maglia della e della Germania riunificata.\nCarriera.\nGiocatore.\nClub.\nDopo aver militato nelle giovanili di Dynamo G\u00f6rlitz, e ISG Hagenwerder, inizi\u00f2 la carriera nel 1984 con il Chemie Lipsia. Nel 1986 approd\u00f2 ai rivali della Lokomotive Lipsia con cui vinse la sua unica FDGB Pokal.\nNel 1990 pass\u00f2 alla Dinamo Dresda e nel 1992 fu acquistato dal , con cui vinse nel 1993 una coppa di Germania. Nel 1995 inizi\u00f2 il suo calo di forma con la sua contemporanea cessione al .\nDue anni dopo si trasfer\u00ec al Fortuna Colonia, squadra di 2. Bundesliga ed infine termin\u00f2 la carriera nel 2000 dopo aver militato nel Wattenscheid e nel Dresdner.\nNazionale.\nCon la Germania Est collezion\u00f2 sette presenze. Debutt\u00f2 il 29 aprile 1987 contro l' (0-2), mentre gioc\u00f2 la sua ultima partita il 12 settembre 1990 a Bruxelles contro il (2-0).\nCon la Germania riunificata gioc\u00f2 la sua unica partita il 14 ottobre a Dresda contro il (1-1)\nAllenatore.\nFinora ha allenato il nel 2005, nel 2006 e nel 2008, e la dal 2013 al 2018."}
{"id": "2144525", "revid": "92723", "url": "https://it.wikipedia.org/wiki?curid=2144525", "title": "Nichita St\u0103nescu", "text": "Biografia, opera, pensiero e riconoscimenti.\nNato a Ploie\u0219ti, nel Distretto di Prahova, in Romania, da Nicolae H. St\u0103nescu (1908-1982) e dalla sovietica Tatiana Cereaciuchin, originaria di Vorone\u017e (nella parte sud-occidentale del Paese), comp\u00ec i primi studi nella citt\u00e0 natale, quindi si trasfer\u00ec nella capitale Bucarest per studiare Letteratura e lingua romena all'universit\u00e0 cittadina. Si laure\u00f2 nel 1957, cinque anni dopo le nozze con una certa Magdalena Petrescu: in seguito ebbe altre due mogli (Doina Ciurea nel 1962 e Todori\u0163a \"Dora\" T\u0103r\u00ee\u0163a nel 1982).\nPer tutta la sua carriera, St\u0103nescu collabor\u00f2 con alcuni giornali, ai quali rimase sempre legato: \"Gazeta Literar\u0103\", \"Rom\u00e2nia Literar\u0103\" e \"Luceaf\u0103rul\". Come poeta, debutt\u00f2 nel 1960 con la raccolta di versi \"Sensul iubirii\", comparsi nel corso delle edizioni del quotidiano \"Luceaf\u0103rul\". La sua ultima composizione fu un'altra raccolta: \"Noduri \u015fi semne\" che usc\u00ec nel 1982, un anno prima della morte del poeta, causata dalla grave epatite di cui soffriva. Le sue tematiche favorite erano l'amore e l'eros.\nHa vinto molti premi letterari, dei quali si ricordano il Premio Herder nel 1976 e quello del Festival della poesia di Struga nel 1982. \u00c8 stato anche nominato per il Premio Nobel per la Letteratura."}
{"id": "2144526", "revid": "287204", "url": "https://it.wikipedia.org/wiki?curid=2144526", "title": "Aylesbury", "text": "Aylesbury \u00e8 una citt\u00e0 della contea del Buckinghamshire, in Inghilterra. \u00c8 un'antica citt\u00e0 di mercato con vari pub storici. I punti di riferimento pi\u00f9 famosi sono il museo di Roald Dahl e il teatro Waterside, quest'ultimo fondato nel 2010. La citt\u00e0 ha anche visto l'inizio dei Giochi paralimpici. Nel 2001 contava abitanti.\nStoria.\nPeriodo anglosassone.\nIl nome della citt\u00e0 origina dall'inglese antico. Il primo nome documentato, \"\u00c6glesburgh,\" potrebbe significare \"fortezza di \u00c6gel\" ma non \u00e8 certo ci sia \u00c6gel. \u00c8 anche possibile che il nome Sassone, \"\u00c6geles-burh\"\",\" significhi \"burgh di una chiesa\", dalla parola gallese per chiesa: \"eglwys\" (in latino \"ecclesia\").\nNel 1985 scavi nel centro citt\u00e0 rivelarono una fortezza di collina dall'et\u00e0 del ferro, datazione quarto secolo a.C.\nAylesbury era una citt\u00e0 di mercato importante durante il periodo anglosassone e vi era seppellito il Santo Osgyth, il quale reliquiario attirava pellegrini. La chiesa gotico inglese di Santa Maria contiene una cripta dallo stesso periodo, nonostante la convinzione da alcuni che fosse anglosassone. Dopo la conquista normanna il re prese la villa padronale di Aylesbury e Guglielmo il Conquistatore diede della terra a cittadini con la promessa di doni ad ogni sua visita.\nAnni 1400-1600.\nNel 1450 John Kemp, arcivescovo di York, fond\u00f2 un'organizzazione religiosa chiamata Gilda di Santa Maria, o Gilda della Nostra Signora che divenne un punto d'incontro per dignitari e un focolaio per intrigo politico. La gilda influenz\u00f2 l'esito della guerra delle due rose. La sua sede nella cappella esiste ancora, ma oggi viene usata prevalentemente per commercio.\nEnrico VIII d'Inghilterra dichiar\u00f2 Aylesbury la citt\u00e0 principale di Buckinghamshire nel 1529. \u00c8 probabile che questa azione sia stata presa per ingraziarsi con la famiglia di Anna Bolena, dato che il padre Tommaso Bolena era il proprietario della villa padronale.\nNegli anni 1603 e 1604 la peste nera decim\u00f2 il popolo.\nLa citt\u00e0 ha avuto un ruolo molto importante nella guerra civile inglese quando divenne una fortezza per i puritani e nel 1642 la battaglia di Aylesbury fu lottata e vinta dai puritani.\nEssendo vicina a Great Hampden, sede di John Hampden, ha reso quest'ultimo un eroe del luogo: il suo profilo \u00e8 l'emblema del comune del distretto della valle di Aylesbury e la sua statua \u00e8 ben in vista nel centro citt\u00e0. Il compositore Rutland Boughton, originario di Aylesbury, cre\u00f2 una sinfonia basata su Oliver Cromwell, possibilmente inspirato dalla statua di John Hampden.\nAssociazione Francese.\nIl palazzo giacobino di Hartwell, classificato grade II* e situato al sud della citt\u00e0 fu la residenza di Luigi XVIII durante il suo esilio (1810-1814) e ha dato il nome a Bourbon Street. La moglie di Luigi, Maria Giuseppina di Savoia mor\u00ec a Hartwell nel 1810, diventando l'unica regina francese a morire su suolo inglese. Dopo la sua morte il suo corpo fu portato a Westminster Abbey e in Sardegna un anno dopo, dove il re di Sardegna si era ritirato durante l'occupazione napoleonica di Torino e Piemonte; \u00e8 seppellita nella cattedrale di Cagliari.\nPeriodo moderno.\nLo stemma araldico di Aylesbury mostra l'anatra di Aylesbury, accoppiati qui sin dall'inizio della rivoluzione industriale ma oggi rimane solamente un allevatore di vere anatre di Aylesbury, un uomo chiamato Richard Waller.\nNel 1868 la compagnia Metropolitan Railway inaugur\u00f2 il prolungamento della futura metropolitana di Londra fino ad Amersham. La linea Metropolitan oggi mantiene Amersham come capolinea, ma all\u2019epoca anche da Aylesbury partivano treni per il centro di Londra. Aylesbury non fu mai inclusa nelle mappe della metropolitana, e in seguito il collegamento con Amersham fu smantellato.\nLa citt\u00e0 ricevette anche pubblicit\u00e0 Internationale nel 1963 quando i responsabili dell'assalto al treno postale Glasgow-Londra furono processati negli uffici del distretto rurale di Aylesbury su Walton Street e furono condannati al Crown Court di Aylesbury. La rapina avvenne a Bridge Bridge, un ponte ferroviario a Ledburn, circa 6 miglia () dalla citt\u00e0.\nUn istituto notevole \u00e8 Aylesbury Grammar School, fondata nel 1598. L'edificio originale fa parte ora del museo della contea e l'architettura \u00e8 classificate grade II*. Altri licei classici al presente includono Sir Henry Floyd Grammar School e Aylesbury High School. Altri edifici notevoli sono la locanda King's Head e il centro Queens Park. La locanda \u00e8 uno degli ultimi pub in Inghilterra posseduti dal National Trust.\nSociet\u00e0.\nEvoluzione demografica.\nLa popolazione della citt\u00e0 \u00e8 cresciuta da 28.000 negli anni 1960 fino a quasi 72.000 nel 2011 grazie principalmente alle nuove aree di sviluppo urbano, incluso zone residenziali per accomodare l'eccesso della popolazione di Londra, costruiti per sollevare pressione dalla capitale e per spostare gente da quartieri bassi nel centro citt\u00e0 a luoghi pi\u00f9 favorevoli. Aylesbury, pi\u00f9 di molte altre citt\u00e0 di mercato inglesi ha subito la demolizione di aree considerevoli del suo centro negli anni 1950 e 1960. Case dal sedicesimo, diciassettesimo, e diciottesimo secolo (molte in buone condizioni) furono demolite per dare spazio a nuovi sviluppi, particolarmente per commercio.\nSecondo il censimento del 2011 i gruppi religiosi di Aylesbury sono: cristianesimo (55,7%), nessuna religione (26,9%), islam (8,3%), induismo (1,4%), altro (0,4%). 6,7% dei rispondenti non diedero la loro religione.\nGeografia.\nAylesbury si trova in una zona geografica figurativa chiamata South Midlands.\nQuartieri.\nZone di residenza e quartieri di Aylesbury includono:\nFattorie e borghi.\nAylesbury \u00e8 stata estesa e circonda completamente i borghi e ex-fattorie:\nSviluppi futuri.\nSe i piani per aumentare nuove residenze andranno avanti si aggiungeranno venti mila persone e la periferia di Aylesbury potrebbe diventare strettamente legata ai villaggi adiacenti di Bierton, Hartwell, Stoke Mandeville, Stone, Sedrup, e Weston Turville.\nZone distinte che hanno prezzi alti nella citt\u00e0 sono Bedgrove, la zona di tutela intorno alla chiesa di Santa Maria, e Queens Park, specialmente sul canale. Gli sviluppi anticipati dovrebbero aumentare the popolazione urbana di Aylesbury dall'attuale 75.000 c. a 100.000 tra gli anni 2018 e 2023. Londra si trova a 36,5 miglia () di distanza al sudest, attraverso le colline Chiltern.\nRilievi, terreno, e geologia.\nAylesbury si trova immediatamente al sudest del fiume Tamigi che score oltre Thame a Dochester ed \u00e8 situata in parte sull'estremo nord di due affioramenti di pietra di Portland, tagliati in due da un ruscellino, Bear Brook.\nLe rocce pi\u00f9 vecchie della contea sono dal periodo Giurassico e coprono l'intera parte del nord Buckinghamshire. Al sud sono seguiti continuamente da rocce pi\u00f9 giovani.\nCultura e comunit\u00e0.\nIl centro di Aylesbury ha molti bar e pub, inoltre al Queens Park Centre, il centro d'arte indipendente pi\u00f9 grande nel Regno Unito.\nIl giornale locale \u00e8 il \"Bucks Herald\", pubblicato per la prima volta nel gennaio del 1832. La stazione radio \u00e8 Mix 96, la cui prima trasmissione fu in aprile 1994. Uno degli edifici pi\u00f9 notevoli \u00e8 il palazzo di uffici \"Blue Leanie\", occupato dalla banca Lloyds.\nNell'ottobre del 2010 si apr\u00ec il nuovo teatro da 42 milioni di sterline, Aylesbury Waterside Theatre e la citt\u00e0 sta riconvertendo la zona circostante come parte del progetto Waterside da 100 milioni di sterline. Quando questo sar\u00e0 completato ci saranno piedi quadrati ( metri quadrati) in nuovo spazio commerciale e nuovi posti di lavoro creati. In agosto 2013 aprirono un supermercato Waitrose e un albergo Travelodge di fronte al teatro. Un ramo dei ristoranti Wagamama e Nando's sono stati aperti a 'The Exchange' nel 2014 accanto al cinema Odeon su Exchange Street.\nIl ponte Bourg Walk (anche chiamato ponte Southcourt o ponte Roberts) fu costruito nel maggio 2009 e connette Southcourt al centro di Aylesbury. Il centro del ponte \u00e8 una colonna di calcestruzzo con quattro cavi di sospensione che sorreggono l'edificio. Il ponte \u00e8 una parte chiave del progetto Aylesbury Hub.\nNella citt\u00e0 di Aylesbury ha mosso i primi passi il gruppo rock progressive dei Marillion nel 1981.\nAmministrazione.\nIl consiglio comunale di Aylesbury \u00e8 un consiglio parrocchiale che fa parte del quartiere di Aylesbury Vale. Nel 2012 includeva 25 consiglieri, 15 dei cui erano Liberal Democratici, 7 Partito Conservatore, 2 Partito per l'Indipendenza del Regno Unito, e 1 Partito Laburista. Il consiglio rappresenta solo gli elettori della citt\u00e0 di Aylesbury. Villaggi dei dintorni e sviluppi urbani recenti sulla periferia di Aylesbury, come Fairford Lets e Watermead hanno i loro propri consigli parrocchiali. Nel 2010 the consiglio del distretto decise che i nuovi sviluppi di Berryfields e Weedon Hill, entrambi al nord di Aylesbury, dovrebbero unirsi e formare una nuova parrocchia nel maggio 2011.\nIl consiglio comunale elegge anche il sindaco ogni anno dai consiglieri comunali. Il procedimento si conclude con la cerimonia formale chiamato il \"Mayor Making\" quando il nuovo sindaco prende il posto di quello precedente. Il ruolo di sindaco \u00e8 prevalentemente cerimoniale e rappresenta la citt\u00e0 a vari eventi e fa da ambasciatore.\nEducazione.\nAylesbury \u00e8 la sede di un college di istruzione post-scolastica general (Aylesbury College su Oxford Road), tre licei classici, due scuole superiori pubbliche, un'accademia, una scuola professionale, e una variet\u00e0 di scuole elementari. I licei sono:\nVi sono anche le seguenti scuole speciali:\nIl centro di musica di Aylesbury \u00e8 un gran centro di educazione e ha una propria sede accanto a Aylesbury High School ed \u00e8 rivale del Royal College di musica.\nSalute.\nL'Ospedale di Stoke Mandeville \u00e8 un gran ospedale della NHS al sud del centro citt\u00e0. Il suo Centro Nazionale di Lesioni Spinali \u00e8 uno dei pi\u00f9 grandi centri specialisti al mondo, e il lavoro di riabilitazione pionieristico messo in pratica da Sir Ludwig Guttmann port\u00f2 allo sviluppo dei gioghi paralitici. Lo stadio di Stoke Mandeville fu sviluppato a fianco all'ospedale ed \u00e8 il Centro Nazionale per lo Sport Disabile nel Regno Unito.\nL'Ospedale di Royal Buckinghamshire \u00e8 un ospedale privato che specializza nelle lesioni al midollo spinale.\nPer quanto riguarda la terapia e i trattamenti per la salute mentale Aylesbury ha il Tindal Centre su Bierton Road. Il Tindal Centre fu chiuso nel 2014 e la terapia per la salute mentale e il gruppo per la salute mentale di adulti e adulti pi\u00f9 grandi si spostarono al nuovo ospedale Whiteleaf Centre. Il Tindal Centre \u00e8 ancora vuoto.\nCommercio e industria.\nTradizionalmente la citt\u00e0 era un centro commerciale con un mercato che risale al periodo anglosassone grazia alla sua posizione su Akeman Street che divenne una rotta commerciale riconosciuto tra Londra e il sudovest. Nel 1180 fu stabilita una prigione nella citt\u00e0.\nQuindicesimo secolo.\nEntro il 1477 la farina veniva macinata a Aylesbury per le parrocchie circostanti e rimase un'industria stabilita fino al periodo moderno. L'ultimo mulino di Aylesbury fu chiusa negli anni 1990.\nDiciassettesimo secolo.\nNel 1672 bambini poveri in Buckinghamshire furono insegnati a creare il pizzo per poter guadagnare da vivere. Venne conosciuto come \"Bucks lace\" e divenne molto ricercato. Ci fu un boom di fabbricazione e il pizzo era fatto principalmente da donne e bambini poveri. L'industria del pizzo a mano scomparse entro il periodo vittoriano quando il pizzo fatto a macchina divenne pi\u00f9 popolare.\nDiciannovesimo secolo.\nNel 1814 il ramo di Aylesbury del Grand Union Canal da Marsworth fu aperto e port\u00f2 molta industria alla citt\u00e0 per la prima volta. Allo stesso tempo il ramo di Wendover fu costruito, portando al villaggio di Wendover.\nVentesimo secolo.\nDal 1919 fino al 1925 i lavori di ingegneria Cubitt furono un fabbricante a volume di veicoli a motore. Circa macchine furono costruite ma il loro design lento e pesante non riusc\u00ec a sopravvivere l'invasione della competizione economica americana. La fabbrica \u00e8 stata demolita per sviluppare una zona residenziale.\nEntro la fine del ventesimo secolo i due datori di lavoro principali nella citt\u00e0 erano Hazell, Watson and Viney (tipografi e rilegatori) e latticini Nestl\u00e9. Queste fabbriche sono state demolite da molto e sostituiti da un supermercato Tesco che fu aperto nel 1994 e una zona residenziale.\nVentunesimo secolo.\nOggi la citt\u00e0 \u00e8 ancora un grande centro commerciale e il mercato si svolge ancora nella piazza quattro volte a settimana. Nestl\u00e9 e Hazell, Watson and Viney e il produttore di parti d'auto americane TRW sono scomparsi, l'ultimo nel 2006. Nonostante questo tre centri d'industria e commercio si assicurano che la citt\u00e0 abbia uno dei tassi di disoccupazione pi\u00f9 bassi della nazione.\nUn Arla Foods \"megadairy\" da 150 milioni di sterline \u00e8 stato aperto a poca distanza dalla A41 vicino a Aston Clinton nel novembre del 2013. Provvedimenti per il miglioramento del traffico vennero pagati da Arla Foods per ridurre l'impatto di congestione e inquinamento."}
{"id": "2144528", "revid": "775372", "url": "https://it.wikipedia.org/wiki?curid=2144528", "title": "Monastero di Dionysiou", "text": "Il monastero di Dionysiou (, \"Monastero di Denys\") \u00e8 uno dei venti monasteri del Monte Athos., in Grecia. \u00c8 formato da una comunit\u00e0 monastica di tipo cenobitico dal 1907.\n\u00c8 situato a sud-ovest della penisola ed occupa il quinto rango nella classe gerarchica dei monasteri del \"Santo Monte\".\n\u00c8 dedicato alla nativit\u00e0 di San Giovanni Battista, festeggiata il 24 giugno.\nAttualmente conta 55 monaci.\nStoria.\nIl monastero venne fondato verso il 1375 dal monaco Dionisio di Korisos. Il santo monaco venne aiutato da Alessio III Comneno re di Trebisonda e da sua moglie Teodora. Ancora presente nel tesoro del tempio la pergamena dell'atto di fondazione con in miniatura il re e la regina che tengono in mano la crisobolla con i privilegi concessi alla costituita comunit\u00e0 monastica. In seguito il monastero fu sostenuto dai principi di Valacchia e di Moldavia che nel XV e XVI secolo contribuirono all'ampliamento del monastero. Le costruzioni attuali sono in gran parte state edificate con l'aiuto del principe di Moldavia Alexandru L\u0103pu\u0219neanu dopo la met\u00e0 del XVI secolo.\nPatrimonio artistico.\nL'intero monastero \u00e8 costruito sopra mura alte oltre ottanta metri a loro volta poste su uno sperone di roccia a strapiombo sul mare. Alla sommit\u00e0 fioriscono balconi e loggiati arditamente sospesi nel vuoto. L'esiguo spazio fa s\u00ec che l'intera struttura sia addossata attorno al ristretto spazio concesso dalla rossa \"katholik\u00f2n\". Gli affreschi presenti nella chiesa e nel refettorio sono attribuiti a Zorzi il Cretese e sono datati 1547. La biblioteca del monastero conta 588 manoscritti."}
{"id": "2144533", "revid": "123896886", "url": "https://it.wikipedia.org/wiki?curid=2144533", "title": "Geppo il folle (album)", "text": "Geppo il folle \u00e8 un album discografico del cantante italiano \"Adriano Celentano\",\npubblicato nel 1978, pubblicato dall'etichetta discografica Clan Celentano\nIl Disco.\nCome i precedenti, anche questo disco si compone di sole sei tracce.\nTracce.\nLATO A\nLATO B"}
{"id": "2144534", "revid": "287204", "url": "https://it.wikipedia.org/wiki?curid=2144534", "title": "Etroplinae", "text": "Etroplinae \u00e8 una sottofamiglia di pesci d'acqua dolce appartenente alla grande famiglia Cichlidae e comprende 16 specie suddivise in 2 generi.\nDistribuzione e habitat.\nProvengono da Sri Lanka, Madagascar e India. Solo una specie, \"Etroplus suratensis\", \u00e8 diffusa nelle acque salmastre."}
{"id": "2144535", "revid": "46291", "url": "https://it.wikipedia.org/wiki?curid=2144535", "title": "Stephanotis floribunda", "text": "Stephanotis floribunda \u00e8 una pianta rampicante fiorifera della famiglia Asclepiadaceae (o Apocynaceae secondo la classificazione APG), nota come gelsomino del Madagascar.\nDescrizione.\n\u00c8 un rampicante vigoroso, con fusto che diviene semilegnoso nel corso degli anni. Pu\u00f2 arrivare ad un'altezza di 2 \u2013 6 metri.\nHa foglie ovali, lunghe 8\u201310\u00a0cm, di colore verde scuro e consistenza carnosa, che crescono in coppie ad intervalli regolari.\nI fiori sono cerei, a forma di stella e molto profumati, lunghi circa 3\u00a0cm, riuniti a grappoli, e si formano in estate; essi diventano gialli dopo parecchi giorni. Hanno lunga durata e sono piacevolmente profumati, specie dopo il calar del sole.\nI frutti, di forma ovoidale, contiene numerosi semi dotati di pappo.\nBiologia.\nLa forma tubulare dei fiori e la loro tendenza a sprigionare il loro odore durante le ore notturne depongono a favore di un meccanismo di riproduzione per impollinazione entomogama ad opera di lepidotteri notturni.\nDistribuzione e habitat.\n\u00c8 una specie endemica del Madagascar.\nColtivazione.\nSono ampiamente coltivate come piante da giardino. La pianta cresce meglio in ambienti luminosi, tropicali o all'interno.\nSi propaga tramite talea o con i semi.\nUsi.\nI suoi fiori ad imbuto sono un componente comune dei \"bouquet\" da sposa."}
{"id": "2144536", "revid": "114303444", "url": "https://it.wikipedia.org/wiki?curid=2144536", "title": "Facciata di palazzo", "text": "Nell'antico Egitto, la cosiddetta \"Facciata di palazzo\" era un elemento architettonico e figurativo rappresentante in maniera stilizzata il palazzo reale, era simbolo del potere sovrano e parte integrante del \"serekht\", emblema della monarchia.\nQuest'ultimo aveva una struttura a forma di stendardo con l'immagine del falco Horo e il nome del sovrano, mentre nella parte inferiore erano raffigurate le mura della residenza del sovrano che impersonava anche la divinit\u00e0. Il serekh era il precursore del cartiglio e dello shen.\nIl motivo a facciata di palazzo aveva origine nel protodinastico e ancora oggi, nei complessi funerari di Saqqara, si trovano nelle mura esempi di monumentali facciate con rientranze, nicchie e sporgenze estremamente elaborate e con i varchi inseriti.\nQuesti elementi erano sostanzialmente ripetizioni, in dimensioni ridotte, della porta principale del palazzo reale affiancata da torri, come in Muro Bianco e che diventer\u00e0 successivamente la Falsa porta di uso funebre.\nL'elaborata cinta era realizzata anche per le pareti est delle cappelle funerarie dei nobili, come quella di Hesyra, stabilendo cos\u00ec un paragone tra le residenze eterne a le residenze terrene in cui viveva il sovrano.\nIntrodotto nell'arte funeraria durante l'Antico Regno, questo motivo era la decorazione esterna dei sarcofagi reali considerati la dimora eterna del re che avrebbe continuato cos\u00ec a \"vivere\" nell'interno del suo palazzo.\nL'elemento architettonico era molto usato anche in altri contesti funebri tra i quali la stele detta a falsa porta."}
{"id": "2144539", "revid": "339392", "url": "https://it.wikipedia.org/wiki?curid=2144539", "title": "Super 10 2003", "text": ""}
{"id": "2144541", "revid": "74801", "url": "https://it.wikipedia.org/wiki?curid=2144541", "title": "Buckingham", "text": "Buckingham \u00e8 una cittadina di abitanti della contea del Buckinghamshire, in Inghilterra.\nSi trova nella parte settentrionale della contea, in prossimit\u00e0 del confine con Northamptonshire e Oxfordshire. \nBuckingham \u00e8 anche una parrocchia civile con un consiglio cittadino eletto.\nBuckingham fu dichiarata capoluogo di contea del Buckinghamshire nel X secolo, quando fu fatta capitale della neocostituita contea di Buckingham, fino a quando Aylesbury assunse questo ruolo al principio del XVIII secolo.\nBuckingham ha parecchi ristoranti e pub, tipici di una piccol\u00e0 citt\u00e0 di mercato. Possiede un piccolo numero di negozi locali, sia nazionali sia indipendenti.\nI giorni di mercato sono il marted\u00ec e il sabato; il mercato si tiene sulla Market Hill e ai recinti del bestiame in High Street."}
{"id": "2144543", "revid": "287204", "url": "https://it.wikipedia.org/wiki?curid=2144543", "title": "Geophaginae", "text": "Geophaginae \u00e8 una sottofamiglia di pesci d'acqua dolce appartenente alla grande famiglia Cichlidae e comprende decine di specie suddivise in 14 generi."}
{"id": "2144544", "revid": "466539", "url": "https://it.wikipedia.org/wiki?curid=2144544", "title": "Soli (album Adriano Celentano)", "text": "Soli \u00e8 un album di Adriano Celentano pubblicato nel 1979.\nL'album.\nSoli, la title track scritta da Miki Del Prete, Cristiano Minellono e Toto Cutugno, \u00e8 una delle canzoni pi\u00f9 celebri e ricordate del repertorio di Adriano."}
{"id": "2144547", "revid": "104458", "url": "https://it.wikipedia.org/wiki?curid=2144547", "title": "Dario Cologna", "text": "Biografia.\nFratello di Gianluca, a sua volta fondista di alto livello, possiede anche la cittadinanza italiana.\nStagioni 2002-2006.\nOriginario di Santa Maria Val M\u00fcstair, comune in seguito accorpato a Val M\u00fcstair, si \u00e8 dedicato completamente allo sci di fondo. .\nNel 2002 e nel 2003 ha disputato gare FIS e di Coppa Continentale; ha debuttato in campo internazionale ad alto livello ai Mondiali juniores di Stryn nel 2004, senza conseguire risultati di rilievo; ha in seguito partecipato alla rassegna iridata giovanile fino a Kranj 2006, dove ha vinto il bronzo nella 10\u00a0km a tecnica classica.\nStagioni 2007-2009.\nFino alla stagione 2006-2007 ha gareggiato prevalentemente in circuiti minori; in Coppa del Mondo ha esordito il 26 novembre 2006 nella 15\u00a0km a tecnica classica di Kuusamo, senza concludere la gara, e ha ottenuto i primi punti il 24 marzo 2007 nell'inseguimento di Falun (25\u00b0). L'11 marzo precedente aveva vinto l'Engadin Skimarathon di Marathon Cup; nella classica del granfondo si sarebbe in seguito imposto anche nel 2010, mentre nel 2008 avrebbe chiuso al secondo posto.\nDalla stagione 2007-2008 ha iniziato a gareggiare regolarmente in Coppa del Mondo; il 28 febbraio ha vinto la 30\u00a0km a tecnica libera dei Mondiali Under 23 a Malles Venosta. Nella stagione 2008-2009 \u00e8 stato costantemente ai vertici della Coppa del Mondo; ha conquistato il primo podio il 6 dicembre 2008 nella 30\u00a0km a tecnica libera di La Clusaz (2\u00b0) e la prima vittoria nel Tour de Ski 2009. Nella stessa stagione ha vinto anche le Finali di Stoccolma e Falun e, soprattutto, la Coppa del Mondo generale, primo svizzero a riuscirci. Ai Mondiali di Liberec ha ottenuto come miglior risultato il quarto posto nella sprint.\nStagioni 2010-2013.\nNella stagione 2009-2010 \u00e8 salito solo saltuariamente sul podio in Coppa ma ai XXI Giochi olimpici invernali di , sua prima partecipazione olimpica, ha vinto l'oro nella gara d'apertura, la 15 km a tecnica libera. Nelle altre gare non ha ottenuto medaglie: nella 50 km \u00e8 stato 10\u00b0, 13\u00b0 nell'inseguimento, 11\u00b0 nella sprint a squadre e 10\u00b0 nella staffetta. Nella stagione 2010-2011 \u00e8 tornato ai vertici in Coppa del Mondo, vincendo la classifica finale, quella di distanza e quella del Tour de Ski. Ai Mondiali di Oslo ha ottenuto come miglior risultato il nono posto nella sprint e nella staffetta.\nAnche nella stagione 2011-2012 si \u00e8 aggiudicato la coppa di cristallo generale e quella di distanza, vincendo anche il Tour de Ski e le Finali. Nella stagione 2012-2013 si conferma ai vertici della disciplina, giungendo secondo al Tour de Ski e vincendo la medaglia d'oro nell'inseguimento e quella d'argento nella 50\u00a0km ai Mondiali in Val di Fiemme.\nStagioni 2014-2016.\nAi XXII Giochi olimpici invernali di ha vinto due medaglie d'oro, nella 15 km e nell'inseguimento, e si \u00e8 classificato 27\u00ba nella 50 km, 26\u00ba nella sprint e 5\u00ba nella sprint a squadre.\nL'anno dopo ai Mondiali di Falun 2015 ha vinto la medaglia d'argento nell'inseguimento, si \u00e8 classificato 18\u00ba nella 15\u00a0km, 6\u00ba nella 50\u00a0km e 5\u00ba nella staffetta, mentre Coppa del Mondo ha vinto la sua terza Coppa di distanza e si era inizialmente classificato al 2\u00ba posto nella classifica generale vinta dal norvegese Martin Johnsrud Sundby, ma l'accertamento di una violazione delle normative antidoping da parte di Sundby ha indotto la Federazione Internazionale Sci a revocare i risultati ottenuti dallo sciatore nelle gare del 13 dicembre e dell'8 gennaio e, conseguentemente, ad aggiornare le classifiche di gara e di Coppa, assegnando cos\u00ec il trofeo generale a Cologna.\nStagioni 2017-2022.\nAi Mondiali di Lahti 2017 si \u00e8 classificato 4\u00ba nella staffetta e 7\u00ba nella 50 km. L'anno dopo ai XXIII Giochi olimpici invernali di ha vinto la medaglia d'oro nella 15 km, ripetendo il successo olimpico nella disciplina per la terza volta consecutiva, e si \u00e8 classificato 9\u00ba nella 50 km, 6\u00ba nell'inseguimento, 11\u00ba nella sprint a squadre e 11\u00b0 nella staffetta; in quella stessa stagione 2017-2018 ha vinto, per la quarta volta, la Coppa del Mondo di distanza.\nAi Mondiali di Seefeld in Tirol 2019 \u00e8 stato 6\u00ba nella 15 km, 7\u00ba nella 50 km e 14\u00ba nell'inseguimento, mentre a quelli di Oberstdorf 2021 si \u00e8 classificato 13\u00ba nella 15 km, 9\u00ba nella 50 km, 10\u00ba nell'inseguimento e 5\u00ba nella staffetta; ai XXIV Giochi olimpici invernali di si \u00e8 piazzato 44\u00ba nella 15 km, 14\u00ba nella 50 km e 7\u00ba nella staffetta.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nMS = partenza in linea\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nHS = partenza a handicap\nPU = inseguimento\nHS = partenza a handicap\nTC = tecnica classica\nTL = tecnica libera\nMarathon Cup.\nMarathon Cup - vittorie.\nLegenda:\nMS = partenza in linea\nTC = tecnica classica\nTL = tecnica libera"}
{"id": "2144549", "revid": "599013", "url": "https://it.wikipedia.org/wiki?curid=2144549", "title": "Kirchen", "text": ""}
{"id": "2144550", "revid": "729019", "url": "https://it.wikipedia.org/wiki?curid=2144550", "title": "Burnham (Buckinghamshire)", "text": "Burnham \u00e8 una cittadina di 11.512 abitanti della contea del Buckinghamshire, in Inghilterra."}
{"id": "2144555", "revid": "1123126", "url": "https://it.wikipedia.org/wiki?curid=2144555", "title": "Gerarchia cattolica", "text": "La gerarchia cattolica indica la suddivisione in gradi del clero cattolico, anche se in origine essa comprendeva l'ordinamento di tutti i credenti. Il termine \"gerarchia\" deriva dal greco: \"hier\u00f3s\" (\u00absacro\u00bb) e \"arche\u00eda\" (\u00abcomando\u00bb).\nSinossi generale.\nMediante il battesimo, tutti ricevono nella Chiesa cattolica il carattere profetico regale e sacerdotale. Clero e laicato sono tuttavia le due grandi famiglie all'interno di tale istituzione, perch\u00e9 il fenomeno del profetismo si pu\u00f2 verificare sia nell'una sia nell'altra categoria.\nIn molti ordinamenti delle Chiese Cristiane, anche in alcune di quelle non cattoliche (ortodossi, anglicani, alcune chiese protestanti), ovvero non sottoposte alla potest\u00e0 del vescovo di Roma (il Papa), si ritrova una suddivisione della gerarchia in tre gradi fondamentali:\nIl vescovo ha il massimo grado del sacramento dell'ordine, comunicato in grado minore ai presbiteri mediante l'imposizione delle mani e la preghiera di ordinazione. Vescovo e presbiteri, dunque, differiscono non solo riguardo alla giurisdizione (diocesi o eventuale parrocchia) ma proprio in forza della diversa realt\u00e0 sacramentale che hanno ricevuto nell'ordinazione. Lo stesso dicasi per i diaconi, ordinati non \"ad sacerdotium\" ma \"ad ministerium\"; essi infatti non si configurano a Cristo capo, come il vescovo e i presbiteri, ma ripresentano sacramentalmente nella Chiesa Cristo servo, incarnando il principio ministeriale del servizio di cui il vescovo \u00e8 principio di unit\u00e0.\nOltre ai tre gradi dell'ordine sacro, si trovano anche dei titoli legati ad alcune cariche particolari. Il vescovo di Roma, che \u00e8 in quanto tale il capo della Chiesa cattolica, viene comunemente chiamato papa. Quello di monsignore \u00e8 un \"titulus sine re\", ossia meramente onorifico, mentre quello di cardinale \u00e8 invece legato all'ufficio di elettore del vescovo di Roma.\nVescovo.\nI vescovi, che possiedono tutti gli ordini, compreso quello dell'episcopato oltre che quello del sacerdozio e del diaconato ancor prima, costituiscono un corpo (il Collegio episcopale) considerato il successore degli Apostoli e sono \"costituiti Pastori nella Chiesa, perch\u00e9 siano anch'essi maestri di dottrina, sacerdoti del sacro culto e ministri del governo.\" e \"rappresentanti della Chiesa.\" Nell'anno 2012, vi era un totale di 5 133 vescovi cattolici; e alla fine del 2014, essi erano 5 237. Il Papa stesso \u00e8 vescovo (vescovo di Roma) e tradizionalmente utilizza il titolo di \"Venerabile Fratello\" quando scrive a un altro vescovo.\nIl ruolo tipico di un vescovo \u00e8 quello di governare la pastorale di una diocesi. I vescovi che svolgono tali funzioni sono conosciuti col nome di \"ordinari diocesani\", perch\u00e9 possiedono ci\u00f2 che il diritto canonico chiama l'autorit\u00e0 ordinaria (non delegata) su una diocesi. Questi vescovi sono noti col nome di \"gerarchi\" nelle chiese cattoliche orientali. Altri vescovi possono essere nominati per assistere gli ordinari (vescovi ausiliari e coadiutori) per poter svolgere al meglio la gestione della chiesa.\nI vescovi di un determinato paese o di una regione possono costituire una conferenza episcopale e incontrarsi periodicamente per discutere dei problemi della loro area. Le decisioni in determinati campi, come ad esempio la materia della liturgia, sono di competenza esclusiva di queste conferenze. Le decisioni delle conferenze sono accettate solo col voto favorevole dei due terzi dei vescovi intervenuti e devono essere confermate dalla Santa Sede.\nI vescovi sono nominalmente ordinati all'episcopato da almeno altri tre vescovi, anche se ai fini di validit\u00e0 ne sarebbe sufficiente uno solo oltre a un mandato valido della Santa Sede. L'ordinazione all'episcopato \u00e8 considerata il completamento degli Ordini Sacri; anche se un vescovo va in pensione, rimane comunque un vescovo, e pertanto l'effetto degli ordini sacri su di lui \u00e8 ontologicamente permanente. Sull'altro fronte, titoli come arcivescovo o patriarca non implicano alterazioni ontologiche e pertanto quanti prendano questi incarichi non richiedono ulteriori ordinazioni.\nSacramentalmente, tutti i vescovi sono uguali. Secondo la giurisdizione, sono comunque distinti degli incarichi e dei privilegi a seconda dei ranghi come indicati in seguito. I vescovi sono tutti \"vicari di Cristo\".\nPapa (vescovo di Roma).\nIl papa \u00e8 vescovo della diocesi di Roma. Egli \u00e8 pertanto, in virt\u00f9 di questo incarico:\nIncarichi e titoli.\n\"Papa\" \u00e8 un titolo onorifico pronominale e non un incarico o un titolo, in quanto significa semplicemente \"Padre\" (titolo onorifico pi\u00f9 comunemente utilizzato per tutto il clero). Il titolo onorifico di \"papa\" venne utilizzato a partire dal III secolo dai vescovi occidentali ed \u00e8 derivato dal greco dove addirittura \u00e8 utilizzato per la prima volta da Omero nell'\"Odissea\" (6:57). Ancora oggi nel mondo orientale, il termine \"pope\" \u00e8 una forma comune per definire il clero nella chiesa ortodossa russa, come pure per il vescovo di Alessandria. Papa Marcellino (296-304) fu il primo vescovo di Roma secondo le fonti ad aver utilizzato il termine di \"papa\" per indicare la propria persona. Dal VI secolo in poi, la cancelleria imperiale di Costantinopoli si riserv\u00f2 nominalmente la designazione del vescovo di Roma, pratica che continu\u00f2 formalmente sino all'XI secolo quando papa Gregorio VII si dichiar\u00f2 vescovo di Roma indipendente e per la sola volont\u00e0 di Dio.\nCome vescovo della chiesa di Roma, il papa \u00e8 successore dei co-patroni della chiesa locale, San Pietro e San Paolo. Pertanto, la chiesa di Roma e i suoi vescovi hanno sempre avuto un ruolo prominente nella comunione cattolica, come pure il vescovo di Roma ha sempre avuto un ruolo di primate degli altri vescovi, come Pietro aveva una certa preminenza tra gli altri apostoli. L'esatta natura di questo primato non \u00e8 nota ma sicuramente \u00e8 di natura ecumenica e si perde nei secoli della storia della chiesa, sviluppando una vera e propria dottrina nella chiesa cattolica.\nIl catechismo della chiesa cattolica, citando la \"Lumen gentium\" del Concilio Vaticano Secondo, dichiara apertamente che: \"Il \"papa\", vescovo di Roma e successore di Pietro, \u00e8 la fonte perpetua e visibile dell'unit\u00e0 tra i vescovi e l'insieme dei fedeli.\" La comunione col vescovo di Roma ha ottenuto nei secoli un ruolo significativo nell'identit\u00e0 cattolica al punto che la chiesa cattolica \u00e8 nota come \"Cattolica romana\".\nTre altri sono gli incarichi del papa come capo della chiesa di Roma. Dal momento che la chiesa latina data le proprie origini liturgiche, giudiziarie e teologiche al patrimonio di Roma, il suo vescovo \u00e8 \"de facto\" anche patriarca della chiesa latina. Secondo papa Benedetto XVI vi \u00e8 stata parecchia \"confusione\" tra il primato pontificio come patriarca della chiesa occidentale e il suo primato come primo patriarca tra gli eguali, \"fallendo cos\u00ec la distinzione\" tra ruoli e responsabilit\u00e0 di due distinte posizioni che portano a una \"estrema centralizzazione della chiesa cattolica\" e allo scisma tra est e ovest.\nCome capo della prima chiesa d'Italia, il vescovo di Roma \u00e8 anche primate d'Italia e ha il potere di nominare il presidente della Conferenza Episcopale Italiana.\nLa chiesa di Roma \u00e8 inoltre la chiesa principale della provincia di Roma, e pertanto il vescovo di Roma \u00e8 anche arcivescovo metropolita della provincia romana.\nCome vescovo, il papa \u00e8 indicato come vicario di Cristo. Il titolo, un tempo comune a tutti i vescovi indistintamente tra IV e XII secolo, \u00e8 stato riservato al solo vescovo di Roma dal XII al XX secolo, per poi essere restaurato a tutti i vescovi col Concilio Vaticano Secondo.\nIl papa risiede nella Citt\u00e0 del Vaticano, uno stato indipendente all'interno della citt\u00e0 di Roma, come sancito nel 1929 dai Patti lateranensi tra la Santa Sede e lo stato italiano. Dal momento che i papi furono anche sovrani dello Stato Pontificio (754\u20131870), possono esercitare autorit\u00e0 civile assoluta sul microstato della Citt\u00e0 del Vaticano dal 1929.\nGli ambasciatori esteri non sono accreditati presso la Citt\u00e0 del Vaticano ma presso la \"Santa Sede\", che era soggetta alle leggi internazionali prima dell'istituzione dello stato. Il corpo degli ufficiali che assistono il papa nella gestione della chiesa \u00e8 noto come Curia romana. Il termine di \"Santa Sede\" \u00e8 genericamente utilizzato solo per indicare il papa e la sua curia, dal momento che il Diritto canonico, che riguarda il governo della chiesa latina e la gestione degli affari interni della diocesi di Roma, lo utilizza necessariamente in termine tecnico.\nInfine, il titolo di \"Servo dei servi di Dio\" fu un'aggiunta di papa Gregorio I per ricordare che il cristianesimo \u00e8 un servizio, un ministero (\"diakonia\").\nIl trattamento utilizzato per rivolgersi al vescovo di Roma rimane comunque quello in uso al pontefice, ovvero \"Sua Santit\u00e0\".\nElezione.\nLe attuali regole che governano l'elezione del papa si trovano nella costituzione apostolica \"Universi Dominici Gregis\". Questa riguarda i poteri, dalla morte del papa all'annuncio dell'elezione del suo successore, dei cardinali e dei dipartimenti della curia romana; i preparativi per il funerale del papa defunto; e le modalit\u00e0 di voto per il conclave successivo.\nCome tutti i vescovi, il papa ha l'opzione di potersi dimettere, ma a differenza degli altri vescovi, non gli \u00e8 richiesta al compimento del 75\u00ba anno di et\u00e0. I casi pi\u00f9 noti sono quelli di papa Celestino V nel 1294, di papa Gregorio XII nel 1415 e di papa Benedetto XVI nel 2013. Circa il 10% di tutti i pontefici sono stati rimossi o hanno abdicato prima della loro morte.\nPatriarchi.\nI capi di alcune chiese particolari autonome (in latino \"sui iuris\") composte da diverse chiese locali (diocesi) hanno il titolo di patriarca.\nIl papa, come patriarca della chiesa latina, \u00e8 il capo dell'unica chiesa \"sui iuris\" dell'occidente, col titolo di patriarca dell'ovest (in uso dal 1863 al 2006). I patriarchi orientali sono eletti da un sinodo dei vescovi delle loro chiese particolari.\nI patriarchi che sono a capo di chiese autonome particolari sono:\nQuesti hanno autorit\u00e0 non solo sui vescovi delle loro chiese particolari, tra cui i metropoliti, ma anche sulle specificit\u00e0 della loro fede. I patriarchi cattolici orientali hanno un ordine di precedenza superiore a tutti gli altri vescovi con l'eccezione del papa. Il titolo onorifico utilizzato \u00e8 \"Sua Beatitudine\".\nVi sono anche alcuni patriarchi titolari nella chiesa latina che, per varie ragioni storiche, hanno il titolo ma non possiedono alcuna responsabilit\u00e0 su diocesi. Tra questi vi \u00e8 il patriarca latino di Gerusalemme, il patriarca di Venezia, il patriarca di Lisbona e il patriarca delle Indie Orientali. Tutti questi incarichi sono oggi puramente onorifici e i patriarchi non sono capi di chiese particolari autonome. Il patriarca delle Indie Orientali \u00e8 l'arcivescovo di Goa e Dam\u00e3o, mentre gli altri patriachi sono gli arcivescovi delle citt\u00e0 nominate. Il titolo di patriarca delle Indie Occidentali venne in passato concesso ad alcuni vescovi spagnoli (non sempre della medesima sede), ma attualmente \u00e8 stato abbandonato.\nArcivescovi maggiori.\nAltre chiese autonome particolari hanno a capo un arcivescovo maggiore. La chiesa cattolica siro-malankarese utilizza il titolo di \"Catholicos\" per indicare il proprio arcivescovo maggiore. Con alcune eccezioni, l'autorit\u00e0 dell'arcivescovo maggiore nella sua chiesa \"sui iuris\" \u00e8 equivalente a quella di un patriarca nella sua chiesa. Questo incarico \u00e8 a ogni modo meno prestigioso e venne istituito solo nel 1963 per quelle chiese cattoliche orientali che avessero sviluppato una dimensione e una stabilit\u00e0 tale da permetterne l'auto-governo ma che per ragioni storiche, ecumeniche o politiche non fosse possibile elevarle a patriarcato.\nAttualmente, quattro sono gli arcivescovi maggiori:\nCardinali.\nI cardinali sono i principi della chiesa nominati dal papa. Egli sceglie generalmente i vescovi posti a capo dei vari dicasteri della curia romana o di sedi episcopali importanti nel mondo. Nel complesso, i cardinali compongono il collegio dei cardinali che consiglia il papa, e quei cardinali che non abbiano raggiunto gli 80 anni di et\u00e0 sono chiamati elettori in quanto hanno il diritto di votare al conclave ed eleggere quindi il successore del pontefice.\nNon tutti i cardinali sono necessariamente anche vescovi. Domenico Bartolucci, Karl Josef Becker, Ernest Simoni, Roberto Tucci, Albert Vanhoye e Raniero Cantalamessa sono esempi di cardinali non vescovi del XXI secolo. Il codice di diritto canonico del 1917 ha introdotto come obbligatorio il requisito secondo il quale un cardinale debba essere almeno sacerdote per poter essere elevato alla porpora. In precedenza erano infatti richiesti i soli ordini minori e nemmeno la diaconia. Teodolfo Mertel, che mor\u00ec nel 1899, fu l'ultimo cardinale non sacerdote. Nel 1962, papa Giovanni XXIII emise la regola secondo la quale un cardinale, se nominato tale, dovesse essere consacrato vescovo se gi\u00e0 non lo fosse, ma alcuni chiesero e ottennero la dispensa da questo requisito. Rimane comunque raro che un papa nomini cardinali dei sacerdoti semplici che non siano consacrati vescovi.\nNel codice di diritto canonico del 1917, continuando l'osservanza della tradizione come ribadito nel Concilio Vaticano Primo, viene ribadita la precedenza dei cardinali su tutti gli altri vescovi e arcivescovi e anche sui patriarchi. La versione del 1983 del codice di diritto canonico non riporta pi\u00f9 la questione della precedenza.\nIl cardinalato non \u00e8 parte integrante della struttura teologica della chiesa cattolica, ma \u00e8 pi\u00f9 che altro una distinzione onorifica che ha avuto origine a partire dal 1059 quando venne garantito il diritto di eleggere il papa unicamente al clero di Roma e ai vescovi delle sette chiese suburbicarie. Per la loro importanza questi rappresentanti vennero definiti cardinali (dal latino \"cardo\", \"cardine\"). Nel XII secolo la pratica di nominare a tale ruolo anche ecclesiastici non appartenenti alla diocesi di Roma ebbe inizio. Ogni cardinale si trov\u00f2 assegnatario di una chiesa di Roma come \"chiesa titolare\" oppure la nomina a una diocesi suburbicaria. Di queste sedi, il decano del collegio cardinalizio detiene \"ex officio\" quella di Ostia, mantenendo quindi la propria precedenza sulle altre sei sedi. Tradizionalmente, solo sei cardinali detengono il rango di cardinale vescovo, ma anche alcuni patriarchi orientali creati cardinali hanno infine tale titolo, senza che sia loro assegnata una sede suburbicaria. Gli altri cardinali hanno il titolo di cardinale diacono o cardinale presbitero, col secondo titolo assegnato solitamente ai cardinali incaricati come vescovi della direzione di diocesi, mentre il primo agli ufficiali della curia romana.\nPrimati.\nIl titolo di primate nella chiesa latina viene in alcuni casi garantito a vescovi di particolari sedi (solitamente metropolitane). Un tempo comportava autorit\u00e0 su altre sedi di un determinato stato o regione, ma oggi \u00e8 semplicemente una \"prerogativa onorifica\" senza poteri di governo, fatta eccezione di alcune materie garantite per privilegio dalla Santa Sede o per assodata tradizione. Il titolo viene solitamente assegnato agli ordinari delle prime diocesi o delle arcidiocesi pi\u00f9 antiche di uno stato. Ad esempio in Polonia, il primate \u00e8 l'arcivescovo della pi\u00f9 antica arcidiocesi (Gniezno, fondata nel 1000), e non della pi\u00f9 antica diocesi (Pozna\u0144, fondata nel 968).\nDa notare come l'arcivescovo di Baltimora non sia formalmente considerato il primate degli Stati Uniti.\nLa posizione equivalente nella chiesa ortodossa orientale \u00e8 quella dell'esarca che ha l'autorit\u00e0 sopra altri vescovi pur non essendo un patriarca. Nelle chiese cattoliche orientali, gli esarchi, apostolici o patriarcali, non hanno l'autorit\u00e0 su altri vescovi.\nArcivescovi metropoliti.\nUn metropolita nella chiesa latina \u00e8 un vescovo di una sede principale (\"metropolitana\") di una provincia ecclesiastica composta da diverse diocesi. Il metropolita riceve il pallio dal papa come simbolo del suo incarico.\nIl vescovo metropolita ha una limitata supervisione sulle diocesi suffraganee della sua provincia, assicurandosi che la disciplina ecclesiastica sia rispettata adeguatamente. Egli ha inoltre il potere di nominare un amministratore diocesano per una sede suffraganea vacante se il consiglio diocesano non riesce a eleggerne uno. Il suo tribunale diocesano inoltre serve come corte d'appello per le suffraganee (corte di seconda istanza), e il metropolita pu\u00f2 giudicare i casi in appello personalmente.\nI metropoliti orientali nelle chiese patriarcali o maggiori hanno un livello di autorit\u00e0 simile ai metropoliti latini, pur rispettando le leggi specifiche e i costumi della loro chiesa \"sui iuris\".\nTutti i metropoliti hanno il titolo di arcivescovo e la sede metropolitana \u00e8 solitamente la sede di un'arcidiocesi o di un'archieparchia, un titolo che spetta oggi a 553 sedi totali. Un'eccezione di metropolita \u00e8 rappresentata dalla diocesi di Roma.\nArcivescovi.\nIl titolo di \"arcivescovo\" \u00e8 detenuto non solo dai vescovi di sedi metropolitane, ma anche dai capi di arcidiocesi che non sono sedi metropolitane. Inoltre alcuni vescovi sono \"arcivescovi titolari\" cio\u00e8 detengono il titolo arcivescovile a scopo puramente onorifico su una sede oggi non pi\u00f9 esistente e come tale spesso ricoprono incarichi amministrativi o diplomatici, ad esempio nunzi papali o segretari di congregazioni curiali. Il vescovo di una sede non arcivescovile pu\u00f2 detenere il titolo di arcivescovo a titolo personale senza che la sua sede venga elevata ad arcidiocesi (si parla in questo caso di \"arcivescovo \"ad personam\"\", anche se tale pratica si \u00e8 significativamente ridotta dopo il Concilio Vaticano Secondo.\nVescovi diocesani.\nIl vescovo o un eparca di una sede \u00e8 il centro di unit\u00e0 principale per la propria diocesi o eparchia e, in quanto membro del Collegio dei Vescovi, ha la responsabilit\u00e0 di governo anche nell'ambito della chiesa universale (si veda a tal proposito quanto indicato nel \"Catechismo della Chiesa Cattolica\", 886). Dal momento che ogni singola chiesa rappresenta l'intera chiesa di Cristo e non \u00e8 semplicemente una divisione di un qualcosa di pi\u00f9 esteso, il vescovo che ne \u00e8 a capo non \u00e8 un delegato del papa. Al contrario \u00e8 egli stesso responsabile degli insegnamenti e della gestione della sua sede, scopo per cui \u00e8 stato ordinato.\nIn ogni messa celebrata in ogni chiesa di ogni diocesi del mondo cattolico (anche se questa \u00e8 celebrata da un vescovo proveniente dall'esterno di quella diocesi), durante la preghiera eucaristica viene citato il nome del vescovo in carica a significare il proprio ruolo all'interno di quella porzione della chiesa di Cristo, come del resto avviene anche nelle chiese orientali, nelle eparchie, nei patriarcati, e nelle sedi arcivescovili e metropolitane. Per la medesima ragione, in ogni celebrazione eucaristica viene menzionato il nome del papa in carica.\nL'ordinazione all'episcopato rappresenta il compimento degli ordini dopo il presbiterato. I vescovi sono considerati come successori degli apostoli.\nEquivalenti dei vescovi diocesani secondo il diritto canonico.\nIl canone 368 del \"Codice di Diritto Canonico\" elenca cinque casi di aree giurisdizionali che possono essere considerate come diocesi. Queste hanno a capo:\nA questi si aggiungono:\nA simile livello \u00e8 l'amministratore diocesano (chiamato formalmente vicario capitolare) eletto a governare una diocesi durante un periodo di vacanza della sede. Oltre a certe limitazioni di natura legislativa, ha le caratteristiche basilari dei vescovi diocesani (canoni 427\u2013429 del \"Codice di Diritto Canonico\"). Occasionalmente un amministratore apostolico viene nominato dalla Santa Sede alla gestione di una diocesi vacante o lo pu\u00f2 fare quando il vescovo incaricato \u00e8 incapacitato o impedito a farlo.\nOrdinari e ordinari locali.\nGli ordinari locali hanno poteri specifici in particolari chiese:\nI superiori maggiori di istituti religiosi (inclusi gli abati) e delle societ\u00e0 di vita apostolica sono ordinari dei loro rispettivi membri, ma non ordinari locali.\nPresbiterato.\nIn generale.\nI vescovi sono assistiti dai presbiteri e dai diaconi. Tutti i sacerdoti e i diaconi sono incardinati in una diocesi o in un ordine religioso. Le parrocchie, tradizionalmente su base territoriale, hanno in carica un presbitero, noto come parroco, rettore o pastore.\nNella chiesa latina, solo uomini celibi possono essere ammessi al presbiterato, mentre nelle chiese orientali, secondo proprie leggi, possono essere ordinati uomini celibi o uomini sposati. Tra le chiese particolari spicca la chiesa cattolica etiope che ordina solo clero celibe, mentre la chiesa ortodossa ad esempio ammette anche la presenza di presbiteri sposati. In alcuni casi rari anche la chiesa latina pu\u00f2 ordinare a sacerdoti degli uomini sposati, come nel caso del clero protestante convertitosi al cattolicesimo. Tutte le chiese \"sui iuris\" della chiesa cattolica mantengono la tradizione antica secondo la quale, dopo l'ordinazione, il matrimonio non sia permesso. Se un sacerdote viene ordinato pur avendo una moglie e quest'ultima muore, non pu\u00f2 pi\u00f9 risposarsi.\nLa chiesa cattolica e le antiche chiese cattoliche concepiscono l'ordinazione presbiterale come un sacramento e un sacrificio fatto dalla persona ordinata al servizio della chiesa, al pari del battesimo e della cresima, e ha un effetto ontologico sulla persona. \u00c8 per questa ragione che una persona pu\u00f2 ricevere l'ordinazione una volta sola nella vita. L'ordinazione viene concessa solo a individui di sesso maschile.\nSacerdoti in servizio al di fuori della loro diocesi.\nAnche se i sacerdoti sono incardinati in una diocesi o in un ordine specifici, possono ottenere il permesso da parte del loro ordinario diocesano o del loro superiore religioso di prestare servizio al di fuori della giurisdizione normale della diocesi da cui provengono o dall'ordine di cui sono membri. Quest'assegnazione pu\u00f2 essere di natura temporanea o permanente.\nTra le assegnazioni temporanee vi sono i motivi di studio (ad esempio presso un'universit\u00e0 pontificia a Roma).\nLe assegnazioni a lungo termine includono quanti prestano servizio nello staff di un dicastero o di un tribunale della curia romana o in un corpo diplomatico della Santa Sede. Possono in egual modo essere nominati rettori o insegnanti di una facolt\u00e0 o di un seminario di un'universit\u00e0 o di un istituto cattolico al di fuori della loro diocesi. Alcuni sacerdoti sono nominati anche membri di staff delle loro conferenze episcopali, oppure prestare servizio come cappellani militari all'estero, oppure come missionari.\nPosizioni a livello diocesano.\nUn vescovo diocesano nomina un vicario generale ad assisterlo nella gestione della diocesi. Solitamente, viene nominato un solo vicario generale; le diocesi particolarmente grandi possono avere pi\u00f9 di un vicario generale. Il vicario generale o uno dei vicari viene solitamente nominato moderatore della curia e coordina i ministeri e gli uffici amministrativi diocesani. Un vescovo diocesano pu\u00f2 inoltre nominare uno o pi\u00f9 vicari episcopali per la sua diocesi. Questi ha il medesimo potere ordinario di un vicario generale, ma a ogni modo si occupa di una specifica divisione della diocesi, di una specifica attivit\u00e0, dei fedeli di un particolare rito o di particolari gruppi di persone. Vicari generali e vicari episcopali devono essere sacerdoti o vescovi. Nelle chiese cattoliche orientali, sono chiamati \"protosyncelli\" e \"syncelli\" (can. 191 del \"Codice di Diritto Canonico per le Chiese Orientali\").\nI vescovi diocesani devono nominate un vicario giudiziale a cui delegare il potere ordinario del vescovo di giudicare i casi ecclesiastici (can. 1420 del \"Codice di Diritto Canonico\", can. 191 del \"Codice di Diritto Canonico per le Chiese Orientali\"). Nelle chiese latine, il vicario giudiziale \u00e8 chiamato anche \"officiale\". La persona che ricopre tale incarico deve essere un sacerdote, deve aver ricevuto una laurea in diritto canonico (o almeno una licenza) e deve avere almeno trent'anni, e, anche se le diocesi pi\u00f9 piccole hanno un numero limitato di casi, non deve ricoprire contemporaneamente anche l'incarico di vicario generale. Uno degli incarichi del vicario giudiziale \u00e8 quello di presiedere i tribunali collegiati, grazie talvolta a degli aiutanti che possono presiedere i tribunali collegiati al suo posto, ma che devono possedere le sue medesime qualifiche.\nI vescovi diocesani nominano un cancelliere e se possibile anche un vice-cancelliere e dei notai. Questi ufficiali mantengono registri e archivi della diocesi. Servono inoltre come segretari della curia diocesana. Il vescovo nomina anche un ufficiale finanziario e un consiglio finanziario per sovrintendere al bilancio, ai beni temporali, alle entrate e alle uscite della diocesi.\nIl vescovo diocesano pu\u00f2 nominare dei sacerdoti come membri del capitolo della cattedrale o di una chiesa collegiata (cos\u00ec chiamata dalla presenza di un capitolo collegiale). Questi sacerdoti hanno il titolo di canonici. Nomina inoltre sei o dodici sacerdoti per la formazione di un consiglio presbiterale col ruolo di consultori. Questi hanno anche la responsabilit\u00e0 di eleggere un amministratore diocesano in caso di vacanza della sede.\nIl vescovo nomina sacerdoti e altri membri specifici per casi particolari come nel caso della convocazione di un sinodo o di un consiglio pastorale.\nVicari foranei o decani.\n\"Il vicario foraneo noto anche come decano, arciprete o prevosto, \u00e8 il sacerdote posto in carica a un vicariato foraneo\" (can. 553 del \"Codice di Diritto Canonico\"), nominato da un gruppo di parrocchie interne a una diocesi. A differenza del vicario episcopale regionale, un vicario foraneo agisce come collettore di altri sacerdoti o parroci nel suo vicariato piuttosto che come autorit\u00e0 intermedia tra i sacerdoti locali e il vescovo diocesano.\nParroco/pastore.\nIl sacerdote diocesano incaricato della cura di una parrocchia \u00e8 nel Codice di Diritto Canonico indicato col termine legislativo di \"parochus\":\nIl parroco \u00e8 il pastore di una parrocchia. Egli esercita la cura pastorale della comunit\u00e0 che gli d\u00e0 mandato di agire sotto l'autorit\u00e0 del vescovo diocesano, il cui ministero di Cristo \u00e8 chiamato a condividere, e pertanto per questa comunit\u00e0 \u00e8 chiamato ad insegnare, santificare e reggere con la cooperazione di altri sacerdoti o diaconi e con l'assistenza dei membri laici fedeli di Cristo, secondo la legge (can. 519).\nAssistenti/vicari parrocchiali.\nIl parroco pu\u00f2 essere assistito da uno o pi\u00f9 di un sacerdote:\nQualora sia necessario o opportuno per la cura pastorale di una parrocchia, possono essere nominati uno o pi\u00f9 assistenti parrocchiali da unire al parroco. Come cooperatori col parroco ne condividono la missione e devono collaborare con lui per il ministero pastorale locale in comune sforzo e lavoro (can. 545).\nTitoli onorifici.\nIl titolo onorifico di monsignore viene conferito dal papa a un sacerdote diocesano (non membro di un istituto religioso) al servizio della Santa Sede e pu\u00f2 essere concesso a un dato sacerdote su richiesta del vescovo locale. Il sacerdote cos\u00ec nominato \u00e8 pertanto considerato membro della famiglia pontificia. Il titolo \u00e8 oggi tripartito in tre tipologie:\nNel dicembre del 2013, papa Francesco ha decretato che le future concessioni del titolo di \"monsignore\" debbano essere fatte a preti non al servizio della Santa Sede solo nel rango di cappellano di Sua Santit\u00e0 e al compimento dei 65 anni o pi\u00f9.\nSulla base della legislazione di papa Pio X, i vicari generali e i vicari capitolari (questi ultimi oggi chiamati amministratori diocesani) sono protonotari \"durante munere\", cio\u00e8 nel corso del loro incarico e pertanto hanno di diritto il titolo onorifico di \"monsignore\", indicato anche nell'abbreviazione \"mons.\"\nAlcune chiese cattoliche orientali di tradizione siriaca utilizzano il titolo di \"Corepiscopo\", equivalente al titolo occidentale di \"Monsignore\". Altre chiese cattoliche orientali concedono il titolo di \"Archimandrita\" ad alcuni sacerdoti celibi per rispetto o gratitudine nel loro servizio. I sacerdoti orientali sposati ricevono invece il titolo di \"arciprete\" che \u00e8 concesso in due gradi, il pi\u00f9 alto dei quali \u00e8 quello di \"arciprete mitrato\" a cui \u00e8 permesso appunto di indossare la mitria.\nNella chiesa latina il titolo di arciprete \u00e8 talvolta connesso a una chiesa specifica per ragioni storiche o alle basiliche maggiori di Roma. Questi ultimi solitamente non sono semplici sacerdoti, ma sono spesso vescovi o addirittura cardinali. Con eguale valenza viene concesso il titolo di arcidiacono.\nDiaconato.\nI diaconi sono ministri ordinati della chiesa che collaborano col vescovo al fianco dei presbiteri, ma si devono focalizzare sul servizio di ministero diretto e attivo e al servizio verso i poveri e i bisognosi, piuttosto che nella direzione pastorale. Solitamente sono legati a una parrocchia, dove hanno una precisa funzione liturgica come il leggere il Vangelo durante le messe; possono predicare le omelie e, nel rito romano, possono presiedere anche delle liturgie non eucaristiche come battesimi, matrimoni, funerali, adorazioni o benedizioni. Nelle chiese orientali, in assenza di un sacerdote, i diaconi non possono svolgere tali funzioni, ma solo quella di lettori.\nLe basi del ruolo e della qualifica del diacono si trovano nelle scritture e precisamente in Atti 6:1\u20139, e 1 Timoteo 3:1\u201313.\nPossono essere \"diaconi di transizione\" se sono inseriti in un percorso seminariale che poi li porter\u00e0 al sacerdozio, oppure \"diaconi permanenti\" che quindi intendono rimanere solo diaconi e non ricevere l'ordinazione sacerdotale. Per essere ordinati diaconi, viene richiesta l'et\u00e0 di almeno 25 anni se non sposati; se sposato, il diacono deve avere almeno 35 anni e avere il consenso della moglie. Nella chiesa latina, i diaconi sposati sono diaconi permanenti.\nIl passaggio dall'essere membro laico a sacerdote, passa necessariamente dal diaconato. In precedenza, nella chiesa latina, a colui che era intenzionato a divenire sacerdote era richiesta la tonsura, gli ordini minori, il suddiaconato e poi gli ordini maggiori. Col motu proprio \"Ministeria quaedam\" del 15 agosto 1972, papa Paolo VI ha decretato il rinnovamento di questo sistema considerato ormai obsoleto. Il medesimo \"motu proprio\" ha inoltre abolito il suddiaconato, ma ha permesso di utilizzare il termine \"suddiacono\" per quanti avessero ricevuto gli ordini minori col titolo di \"accolito\"."}
{"id": "2144556", "revid": "149727", "url": "https://it.wikipedia.org/wiki?curid=2144556", "title": "Schoeneberg", "text": ""}
{"id": "2144557", "revid": "2129878", "url": "https://it.wikipedia.org/wiki?curid=2144557", "title": "Stato insulare", "text": "Stato insulare \u00e8 uno Stato indipendente che \u00e8 interamente confinato su un'isola, oppure su diverse isole o su diversi arcipelaghi e atolli, e che non ha alcun territorio sulla terraferma di un continente. Al 2018, al mondo vi sono 47 stati insulari, che comprendono alcuni degli stati pi\u00f9 piccoli sulla terra. L'Australia non \u00e8 compresa, in quanto \u00e8 geograficamente considerata un continente: precisamente, \u00e8 la parte continentale dell'Oceania.\nStato insulare non \u00e8 necessariamente sinonimo di Stato senza confini terrestri, che corrisponde ad uno Stato che non ha alcuno dei suoi confini in comune con altri stati, ed \u00e8 cio\u00e8 interamente posta su un'isola o su pi\u00f9 isole che non sono spartite con altri stati. Ad esempio, l'Irlanda \u00e8 uno Stato insulare (che cio\u00e8 si estende solo su isole) che ha per\u00f2 confini terrestri con la Gran Bretagna; invece, \u00e8 definito come Stato senza confini terrestri in quanto esercita il proprio controllo interamente su pi\u00f9 isole. La Gran Bretagna non pu\u00f2 essere definita uno stato insulare in quanto ha possedimenti terrestri tramite Gibilterra.\nTipologia.\nAlcuni stati insulari sono incentrati su una o due isole maggiori, come la Nuova Zelanda o il Giappone. Altri si estendono su centinaia o migliaia di isole minori, come le Filippine, l'Indonesia o le Maldive. Alcuni stati insulari condividono le proprie isole con altri stati: questo \u00e8 il caso dell'Irlanda, Haiti e Repubblica Dominicana, l'Indonesia e Papua Nuova Guinea, Brunei, Timor Est e Malaysia.\nAltri stati sono formate da piccole isole, come Malta, Cipro, le Comore, le Bahamas, Tonga. Questi stati tendono ad essere molto diversi dagli stati continentali: la loro ridotta estensione rende difficoltosa l'agricoltura e raramente vi \u00e8 abbondanza di risorse naturali. Tuttavia, specialmente nei tempi pi\u00f9 recenti, gli stati insulari del mondo sono divenuti centri d'attrazione del turismo, che in molti casi \u00e8 il settore dominante.\nStati insulari attuali.\nPer status politico.\nStati sovrani.\nStati sovrani insulari con confini terrestri\nStati insulari con status disputato"}
{"id": "2144559", "revid": "1745361", "url": "https://it.wikipedia.org/wiki?curid=2144559", "title": "Deus", "text": ""}
{"id": "2144563", "revid": "116281541", "url": "https://it.wikipedia.org/wiki?curid=2144563", "title": "Variabili di Mandelstam", "text": "In fisica teorica le variabili di Mandelstam sono grandezze fisiche che rappresentano energia, impulso e angoli delle particelle in processi di scattering in un sistema Lorentz-invariante. Vengono usate nel caso di urti elastici tra due particelle.\nLe variabili di Mandelstam formula_1 sono definite come:\ndove \"p\"1 e \"p\"2 sono i quadri-impulsi delle particelle incidenti mentre \"p\"3 e \"p\"4 sono i quadri-impulsi delle particelle uscenti.\n\"s\" rappresenta il quadrato dell'energia nel sistema del centro di massa ( formula_5, dove formula_6 indica la massa invariante del sistema ) e \"t\" il quadrato della quantit\u00e0 di impulso trasferito durante l'urto.\nDiagrammi di Feynman.\nLe lettere formula_7 possono essere anche usate per individuare processi in \"canale-s\", \"canale-t\" e \"canale-u\". Questi canali rappresentano differenti tipi di diagrammi di Feynman o differenti processi di scattering quando l'interazione comporta lo scambio di una particella intermedia che possiede un momento formula_8, \nPer esempio il canale-s corrisponde ad un processo in cui le particelle 1,2 interagiscono generando una particella intermedia, che infine decade nelle particelle 3 e 4: il canale-s \u00e8 l'unico modo in cui si possono scoprire risonanze e nuove particelle instabili purch\u00e9 abbiano un tempo di vita sufficiente per essere rivelate. \nIl canale-t rappresenta un processo in cui la particella 1 emette una particella intermedia e diventa la particella 3 dello stato finale, mentre la particelle 2 interagisce con la particella intermedia e diventa 4. Il canale-u \u00e8 il canale-t nel quale si \u00e8 scambiato il ruolo delle particelle 3 e 4.\nLimite per alte energie.\nNel limite ultrarelativistico la massa pu\u00f2 essere trascurata, quindi, ad esempio:\ndal momento che formula_10 e formula_11 (\"c\" =1).\nIn questo limite le variabili possono essere scritte come\nAddizione.\nUna propriet\u00e0 di queste variabili \u00e8 che la loro somma \u00e8 pari alla somma dei quadrati delle masse delle particelle coinvolte (avendo posto \"c\" =1):\nPer la dimostrazione sono necessarie due considerazioni:\nSi inizia scrivendo le tre variabili come:\nusando la (1) si pu\u00f2 scrivere:\nora, sommando le tre equazioni si trova:\nquindi, in conclusione:"}
{"id": "2144564", "revid": "287204", "url": "https://it.wikipedia.org/wiki?curid=2144564", "title": "Astronotinae", "text": "Astronotinae \u00e8 una sottofamiglia di pesci d'acqua dolce appartenente alla famiglia Cichlidae e comprende 6 specie suddivise in tre generi. "}
{"id": "2144565", "revid": "114299333", "url": "https://it.wikipedia.org/wiki?curid=2144565", "title": "C\u00f6lln", "text": "C\u00f6lln (anche nelle forme K\u00f6lln, C\u00f6ln, K\u00f6ln) \u00e8 un quartiere storico di Berlino, compreso nel quartiere (\"Ortsteil\") di Mitte.\nStoria.\nC\u00f6lln si svilupp\u00f2 nel medioevo come citt\u00e0 indipendente da Berlino, posta sull'isola della Sprea (l'antico centro di Berlino si trovava invece sulla sponda nord-orientale).\nBerlino e C\u00f6lln si unirono nel 1307, conservando per\u00f2 un certo grado di autonomia; fu il principe elettore Federico II \"Dente di Ferro\", nel 1442, a sciogliere l'unione, rendendo le due citt\u00e0 nuovamente indipendenti, e sotto il diretto controllo del sovrano.\nC\u00f6lln fu unita definitivamente a Berlino nel 1709, contemporaneamente all'annessione a Berlino delle citt\u00e0-sobborgo fondate nel XVII secolo per fronteggiare l'aumento demografico (Neuk\u00f6lln am Wasser, Friedrichswerder, Dorotheenstadt e Friedrichstadt).\nSviluppo urbano.\nIl primo nucleo di C\u00f6lln si trovava lungo la strada commerciale che connetteva, in direzione SO-NE, gli altipiani di Teltow e Barnim (attuale \"Gertraudenstra\u00dfe\"); l'insediamento aveva la tipica forma a fuso dei centri del Brandeburgo, con al centro la chiesa di San Pietro (\"Petrikirche\").\nL'area a sud della chiesa, detta \"Fischerkietz\" (\"quartiere dei pescatori\"), conserv\u00f2 fino alla seconda guerra mondiale l'aspetto medioevale.\nA nord della \"Petrikirche\" due strade, ancora esistenti, conducevano al convento di Domenicani; in quell'area, a partire dal XV secolo, fu costruito il castello; l'area ancora pi\u00f9 a nord rimase paludosa fino al XIX secolo, quando fu realizzato il complesso museale detto \"Museumsinsel\".\nGli sconvolgimenti urbanistici avvenuti nei secoli (e in particolare nel 1900) hanno cos\u00ec reso irriconoscibile l'antico volto di C\u00f6lln; il nome stesso dell'antica citt\u00e0 viene utilizzato solo in una prospettiva storica, non potendo pi\u00f9 definire un'area che ha perso la propria unit\u00e0.\nNel 1912 la citt\u00e0 di Rixdorf prese il nome di \"Neuk\u00f6lln\" (\"nuova K\u00f6lln\") in memoria dell'antico insediamento."}
{"id": "2144566", "revid": "775949", "url": "https://it.wikipedia.org/wiki?curid=2144566", "title": "Chesham", "text": "Chesham \u00e8 una cittadina di 30,910 abitanti della contea del Buckinghamshire, in Inghilterra.\nUna curiosit\u00e0 di Chesham \u00e8 che, invece di una stazione di ferrovia, ha una stazione della Metropolitana di Londra, sulla Metropolitan Line, simile a quella di Amersham."}
{"id": "2144567", "revid": "2091899", "url": "https://it.wikipedia.org/wiki?curid=2144567", "title": "Liudolfo di Svevia", "text": "Biografia.\nLiudolfo nel 947 si un\u00ec in matrimonio con Ida, figlia del corradinide Ermanno di Svevia e di Regelinda. Attorno al 950 fond\u00f2 Stoccarda. Il 16 ottobre 948 visit\u00f2 l'abbazia di San Gallo assieme al duca e suocero Ermanno I: ivi era presente una disputa tra l'abate Cralone (fuggito alla corte di Ottone I non appena seppe dell'arrivo di Liudolfo) e alcuni suoi monaci e nomin\u00f2 come \"anti-abate\" Annone, fratello di Cralone, il quale mor\u00ec un anno e mezzo dopo. Nel 950 divenne duca di Svevia, succedendo al suocero.\nLiudolfo si indispett\u00ec per le mosse del padre: egli non solo aveva invaso l'Italia, regno vicino al suo ducato, ma aveva anche sposato Adelaide; quest'ultimo matrimonio rischiava, se avesse fruttato un erede maschio, di metterlo in secondo piano. Un primo segnale di disubbidienza venne dato in occasione della Pasqua del 952, anno in cui Liudolfo non partecip\u00f2 assieme alla famiglia alle celebrazioni, fatto che mirava a indebolire Ottone di fronte ai maggiorenti dell'impero; nonostante ci\u00f2 la maggior parte di questi si present\u00f2 comunque alle celebrazioni, dimostrando in tal modo la loro lealt\u00e0 dei confronti di Ottone.\nLa ribellione.\nLa ribellione si inserisce nel contesto delle dispute tra aristocratici e nelle sue risoluzioni e non erano tentativi dei nobili di fermare con le armi la creazione di una centralizzazione monarchica. Le scaramucce e i combattimenti tra le due parti servivano ad acquisire maggior potere contrattuale negli accordi che gli arcivescovi di Magonza Federico (dalla parte dei ribelli) e l'arcivescovo di Colonia Brunone stavano segretamente portando avanti.\nAssieme al duca e cognato Corrado di Lotaringia e all'arcivescovo di Magonza Federico prese parte, nel corso dell'autunno 952, a una ribellione contro il proprio padre. Egli si trovava in Franconia quando seppe delle \u00abinsidie segrete\u00bb del figlio, del genero e dell'arcivescovo di Magonza. Il sovrano invi\u00f2 dei delegati chiedendo la resa del figlio e la sua apparizione davanti al tribunale reale. Egli non si present\u00f2, cos\u00ec come Corrado; Ottone quindi priv\u00f2 quest'ultimo del ducato di Lotaringia (assegnato poi all'arcivescovo di Colonia e fratello Brunone), senza per\u00f2 emanare una sentenza direttamente contro Liudolfo. Ottone quindi radun\u00f2 un esercito e marci\u00f2 verso Magonza, conquistando o costringendo alla resa ogni citt\u00e0 dalla parte dei ribelli. Dopo aver fatto uno scambio di ostaggi, Ottone chiese al figlio di rilevare i nomi do coloro che lo avevano aiutato nella ribellione e di consegnarli, offrendogli poi il perdono. Liudolfo rifiut\u00f2 di violare i giuramenti che aveva stretto. Lo zio Enrico di Baviera lo esort\u00f2 a continuare la ribellione e rientr\u00f2 a Magonza. La decisione di continuare la lotta fece s\u00ec che si unisse a lui Ecberto il Guercio.\nUna notte scapp\u00f2 di nascosto da Magonza assieme ai suoi uomini e cattur\u00f2 la citt\u00e0 di Ratisbona oltre ad altre citt\u00e0 attorno, scacciando al zia Giuditta, che part\u00ec assieme ai figli. Liudolfo tent\u00f2 quindi di corrompere Teodorico, futuro margravio della Nordmark, e Wichmann il Giovane, fratello di Ecberto il Guercio, che stavano assediando Magonza. Teodorico rifiut\u00f2, invece Wichamann pass\u00f2 dalla parte di Liudolfo e del fratello. Il sovrano marci\u00f2 verso la Baviera, ma \u00abtrov\u00f2 tutte le porte chiuse\u00bb; egli quindi devast\u00f2 la regione e torn\u00f2 indietro.\nLiudolfo \u00absenza pi\u00f9 speranze di opporre resistenza al suo re\u00bb, decise quindi di allearsi con gli ungari, ma questi decisero autonomente di saccheggiare la Franconia. Ottone li scacci\u00f2 e invase nuovamente la Baviera ribelle. Gli ungari si arresero. mentre Ottone assedi\u00f2 per un mese e mezzo i ribelli a Ratisbona, i quali si arresero per carenza di viveri nel 954. Ottone restitu\u00ec quindi il ducato di Baviera al fratello e duca di questa Enrico. Liudolfo, sempre pi\u00f9 isolato (Corrado ormai si era arreso) si riconcili\u00f2 con il padre con un atto di \"deditio\" in cui si presento scalzo davanti al padre durante una battuta di caccia autunnale nei pressi di Weimar, ma venne dallo stesso privato del ducato in maniera definitiva. L'atto sanc\u00ec la coesione della famiglia reale nel momento in cui gli ungari stavano invadendo il regno, invasione che culmin\u00f2 con la loro sconfitta nella battaglia di Lechfeld l'anno successivo. Corrado il Rosso, che si era arreso prima di Liudolfo, vide gi\u00e0 all'inizio della ribellione il suo ducato, come gi\u00e0 detto, assegnato a Brunone, arcivescovo di Colonia e fratello del sovrano; egli accett\u00f2 questa sottrazione per avere il perdono reale.\nLa seconda ribellione e la morte.\nNel 956 \u00abguastato dai consigli di nobili perversi\u00bb, si ribell\u00f2 nuovamente al padre e si rec\u00f2 in Italia; la ribellione non ebbe conseguenze, in quanto mor\u00ec inaspettatamente l'anno seguente, il 6 settembre 957 a causa di febbri a Pombia, vicino a Novara, mentre stava ritornando in Germania. Il padre seppe della sua morte mentre era impegnato in una campagna contro i redari, e lo \u00abpianse il figlio proprio come Davide aveva pianto Assalonne\u00bb. Il suo corpo fu trasportato dal fratellastro Guglielmo (che dal 954 fu arcivescovo di Magonza) oltre le Alpi e fu sepolto nell'abbazia di Sant'Albano a Magonza, stesso luogo in cui venne sepolta Liutgarda pochi anni prima.\nFamiglia e figli.\nLiudolfo spos\u00f2 Ida nel 947 ed ebbero due figli:\nGli storici dibattono tutt'ora sulle'esistenza di un'altra figlia, che si chiamava Richlinde (secondo lo storico Armin Wolf) che spos\u00f2 Cuno di \u00d6hningen, il cui figlio, Corrado I, divenne il successore di Ottone I in Svevia nel 982; questa unione rappresenterebbe la connessione genealogica tra i Liudolfingi e i Corradinidi.\nIda sopravvisse al marito per 30 anni e mor\u00ec il 17 maggio 986."}
{"id": "2144568", "revid": "1320609", "url": "https://it.wikipedia.org/wiki?curid=2144568", "title": "Luca Pietromarchi", "text": "Biografia.\nLaureatosi in giurisprudenza presso l'Universit\u00e0 di Roma, fece parte della diplomazia italiana, ininterrottamente, dal 1923 al 1943, servendo principalmente presso la sede centrale del Ministero degli Esteri, dove assunse incarichi di crescente responsabilit\u00e0.\nDal 1939 fu a capo dell\"'Ufficio guerra economica\", delineando un'ipotesi di accordo con la Gran Bretagna per porre fine al blocco economico, cui Mussolini tuttavia non volle dare seguito. Dal 1941 al 1943 fu invece a capo del \"Gabinetto armistizio e pace\" (GABAP), occupandosi dell'amministrazione dei territori occupati dal Regio Esercito durante il conflitto: Croazia, Dalmazia, Francia, Grecia, Montenegro, Slovenia.\nDal 21 aprile 1943, assunta la guida dell\"'Ufficio studi e documentazioni\", collabor\u00f2 con il generale Castellano ed i vertici militari per la stesura dei protocolli per l'armistizio di Cassibile, concluso il 3 settembre 1943 tra il Regno d'Italia e gli Alleati.\nAvendo deciso di non aderire alla Repubblica Sociale Italiana, fu da questa messo sotto accusa e quindi espulso dai ranghi ministeriali (31 dicembre 1943). Fu cos\u00ec costretto alla clandestinit\u00e0 fino alla Liberazione. Nel novembre del 1945 il Comitato di Liberazione Nazionale ne sanzion\u00f2 a sua volta l'epurazione, causa il periodo in cui, diplomatico del Regno d'Italia, aveva collaborato con il Regime Fascista.\nNel 1947 il Consiglio di Stato riesamin\u00f2 la posizione di Pietromarchi e annull\u00f2 l'epurazione. Rientr\u00f2 quindi in diplomazia e, nel 1950, fu nominato ambasciatore in Turchia, sede che mantenne fino al 1958. In quell'anno divenne ambasciatore italiano a Mosca ove rimase per tre anni, fino al 5 maggio 1961, quando fu collocato a riposo per limiti di et\u00e0.\nFu autore di vari saggi dedicati a temi di diplomazia e geopolitica."}
{"id": "2144570", "revid": "149727", "url": "https://it.wikipedia.org/wiki?curid=2144570", "title": "K\u00f6lln", "text": ""}
{"id": "2144571", "revid": "149727", "url": "https://it.wikipedia.org/wiki?curid=2144571", "title": "C\u00f6ln", "text": ""}
{"id": "2144572", "revid": "834", "url": "https://it.wikipedia.org/wiki?curid=2144572", "title": "High Wycombe", "text": "High Wycombe (precedentemente Chipping Wycombe o Chepping Wycombe fino al 1946) \u00e8 una localit\u00e0 di 92.300 abitanti della contea del Buckinghamshire, in Inghilterra. \u00c8 spesso chiamata \"Wycombe\". Si trova 47\u00a0km a ovest-nord-ovest di Charing Cross, Londra. Sede del Distretto di Wycombe, \u00e8 gestita direttamente dal Consiglio distrettuale senza nessuna forma di autorit\u00e0 parrocchiale locale (\"unparished zone\").\nL'area urbana di High Wycombe conta 118.219 abitanti."}
{"id": "2144573", "revid": "1363832", "url": "https://it.wikipedia.org/wiki?curid=2144573", "title": "Istv\u00e1n Kert\u00e9sz", "text": "Biografia.\nInfanzia.\nKert\u00e9sz nacque a Budapest, il primo figlio di Margit Muresian e Miklos Kert\u00e9sz. Una sorella, Vera, nacque quattro anni dopo. Miklos Kert\u00e9sz, nato a Sz\u00e9cs\u00e9ny, da una grande famiglia ebrea, mor\u00ec di appendicite nel 1938. Margit Muresian Kert\u00e9sz, una donna energica e intellettualmente dotata, cominci\u00f2 a lavorare per sostentare la propria famiglia. Nonostante le discriminazioni verso le donne nel sistema professionale ungherese della prima met\u00e0 del Novecento, la madre di Kert\u00e9sz fu continuamente promossa fino a che non divent\u00f2 dirigente dell'ufficio in cui lavorava. Kert\u00e9sz cominci\u00f2 le lezioni di violino a sei anni. Quando giunse ai 12 anni, cominci\u00f2 a studiare anche pianoforte.\nLa Seconda guerra mondiale e l'Olocausto.\nCon l'invasione dell'Ungheria da parte dei tedeschi durante la seconda Guerra mondiale, e con la coscienza di ci\u00f2 che stava succedendo agli ebrei in tutta Europa, la famiglia si nascose. La maggior parte dei parenti della famiglia Kert\u00e9sz fu deportata ad Auschwitz nel 1943, e non sopravvisse all'Olocausto.\nPer insistenza della madre e a dispetto di tutti i disagi dei tempi di guerra, Istv\u00e1n Kert\u00e9sz continu\u00f2 i suoi studi musicali, suonando il violino e studiando composizioni. Dopo la guerra, Kert\u00e9sz riprese i suoi studi formali e frequent\u00f2 il ginnasio dove, nel 1947, si diplom\u00f2 con lode.\nNello stesso anno, si iscrisse come borsista all'Accademia Reale di Musica, ora l'\"Accademia Musicale Franz Liszt\" di Budapest, dove studi\u00f2 violino, pianoforte e composizione musicale con Zolt\u00e1n Kod\u00e1ly, Le\u00f3 Weiner, e Rezs\u00f6 K\u00f3kai. Sviluppato un interesse nella direzione musicale, egli divent\u00f2 studente di J\u00e1nos Ferencsik and L\u00e1szl\u00f3 Somogyi. Al conservatorio, Kert\u00e9sz conobbe anche sua moglie, il soprano Edith Gabry, dove erano parte di un dotato gruppo di musicisti. In ambito musicale, l'influenza maggiore per Kert\u00e9sz fu L\u00e1szl\u00f3 Somogyi, Bruno Walter, e Otto Klemperer, poi direttore dell'Opera di Budapest.\nCarriera.\nDal 1953 al 1955, Istv\u00e1n Kert\u00e9sz diresse orchestra di Gy\u0151r, e quella del teatro dell'opera di Budapest dal 1955 al 1957. Dopo lo scompiglio della Rivoluzione ungherese, e con una giovane famiglia sulle spalle, Kert\u00e9sz lasci\u00f2 l'Ungheria. Con una borsa di studio all'Accademia Nazionale di Santa Cecilia di Roma, Kert\u00e9sz studio con Fernando Previtali mentre Edith Gabry cantava al teatro dell'opera di Brema.\nDopo aver completato i suoi studi a Roma, la fortuna gli sorrise quando fu ingaggiato come direttore ospite all'Hamburger Symphoniker e al Teatro statale dell'opera di Amburgo, cos\u00ec come a Wiesbaden ed Hannover, dove Kert\u00e9sz elettrizz\u00f2 il pubblico tedesco con la sua magistrale direzione del \"Fidelio\" e de \"La Boh\u00e8me\".\nNel marzo del 1960, Istv\u00e1n Kert\u00e9sz fu invitato a diventare il direttore musicale generale del teatro dell'Opera di Augusta. L\u00ec, Kert\u00e9sz diresse esibizioni del \"Flauto Magico\", \"Il ratto dal serraglio\", \"Cos\u00ec fan tutte\" e \"Il matrimonio di Figaro\" di Wolfgang Amadeus Mozart, e in quella occasione si guadagn\u00f2 il titolo del pi\u00f9 raffinato interprete dei lavori di Mozart. Con stimolanti performance di \"Rigoletto\", \"Don Carlos\", \"Otello\", \"Falstaff\" di Giuseppe Verdi e la Salom\u00e8, insieme all'\"Arabella\" e \"Il cavaliere della rosa\" di Richard Strauss, Kert\u00e9sz si afferm\u00f2 anche come un maestro nelle pi\u00f9 belle opere liriche del Romanticismo italiano. Invitato al Salzburger Festspiele Kert\u00e9sz diresse \"Die Entf\u00fchrung aus dem Serail\" con Fritz Wunderlich ed un concerto di musiche di Mozart con la Mozarteum-Orchester nel 1961, un concerto con Elisabeth Schwarzkopf e la Berliner Philharmonisches Orchester nel 1962 e \"Die Zauberfl\u00f6te\" con i Wiener Philharmoniker, Roberta Peters, Walter Berry ed Anneliese Rothenberger ed un concerto con musiche di Mozart nel 1963.\nDurante questo periodo di tempo, si dedic\u00f2 alla prima direzione di molte altre alla Berliner Philharmoniker, London Symphony Orchestra, Orchestra filarmonica di Israele, l'opera di San Francisco, il Festival dei Due Mondi a Spoleto, e con Arthur Rubinstein a Parigi. In quattro anni, Istv\u00e1n Kert\u00e9sz aveva affermato una durevole reputazione internazionale.\nIl suo debutto in Regno Unito ebbe luogo con la Royal Liverpool Philharmonic nel 1960. Cominci\u00f2 una collaborazione con l'Orchestra Filarmonica di Israele, dirigendo come ospite un concerto al Mann Auditorium di Tel Aviv. In seguito diresse pi\u00f9 di 378 composizioni con quell'orchestra nell'arco di undici anni.\nNel 1961 diresse due concerti con Rudolf Serkin nel Teatro alla Scala di Milano.\nNel 1964, Istv\u00e1n Kert\u00e9sz ricevette un posto all'Opera di Colonia dove diresse la prima performance tedesca di \"Billy Budd\" di Benjamin Britten, lo \"Stiffelio\" di Verdi cos\u00ec come numerose opere di Mozart, \"La clemenza di Tito\", \"Don Giovanni\", \"Cos\u00ec fan tutte\", e \"Il flauto magico\".\nConservando il suo precedente posto come direttore a Colonia, divenne anche direttore principale della London Symphony Orchestra dal 1965 al 1968 e si esib\u00ec anche alla Royal Opera House nel Covent Garden con Un ballo in maschera con Lucia Popp, Jon Vickers, Shirley Verrett ed Amy Shuard nel 1966 e Falstaff con Ilva Ligabue e Regina Resnik e Manon Lescaut nel 1968. \nDurante i suoi tre anni alla direzione della London Symphony Orchestra, Kert\u00e9sz esegui superbe performance, ed insieme all'orchestra venne acclamato per la registrazione di tutte le sinfonie di Dvo\u0159\u00e1k.\nNel 1972 dirige i Wiener Philharmoniker in un concerto con musiche di Mozart al Festival di Salisburgo e per il Teatro La Fenice di Venezia il Requiem (Mozart) con Gundula Janowitz e la Sinfonia n. 40 (Mozart) nella Basilica di San Giorgio Maggiore sull'Isola di San Giorgio Maggiore.\nIstv\u00e1n Kert\u00e9sz fu spesso ospite dell'Orchestra Filarmonica d'Israele, la Wiener Philharmoniker, l'Orchestra di Philadelphia, l'Orchestra sinfonica di Chicago, e molte altre. Fu ingaggiato come Direttore Principale della Bamberger Symphoniker nel 1973.\nLa Cleveland Orchestra aveva chiesto senza successo il suo ingaggio come direttore musicale l'anno prima. I musicisti dell'orchestra avevano votato 96 a favore e 2 contro per Kert\u00e9sz come sostituto di George Szell, ma la commissione rifiut\u00f2.\nIl 16 aprile 1973, durante un tour di concerti, Istv\u00e1n Kert\u00e9sz anneg\u00f2 mentre nuotava presso la costa di Herzliya. Al tempo, Kert\u00e9sz stava incidendo ci\u00f2 che sarebbe diventata una famosa versione delle \"Variazioni su un tema di Haydn\", op. 56a, di Brahms, e tutte le sinfonie dello stesso Brahms. Dopo la sua prematura morte, e come tributo, la Wiener Philharmoniker fin\u00ec l'incisione delle \"Variazioni su un tema di Haydn\".\nA Istv\u00e1n Kert\u00e9sz sopravvissero la moglie, Edit Gabry, i suoi figli, Gabor, Peter, e Katarin, sua madre, Margrit Muresian Kert\u00e9sz Halmos, e sua sorella, Vera Kert\u00e9sz."}
{"id": "2144575", "revid": "1442080", "url": "https://it.wikipedia.org/wiki?curid=2144575", "title": "Cichlidae in incertae sedis", "text": "Alcuni generi della famiglia Cichlidae sono ancora in attesa di una classificazione nelle varie sottofamiglie, pertanto si dicono in \"incertae sedis\"."}
{"id": "2144576", "revid": "536103", "url": "https://it.wikipedia.org/wiki?curid=2144576", "title": "Benzidina", "text": "La benzidina, o 4,4'-diammino-bifenile, \u00e8 una diammina aromatica, derivata dal bifenile.\nViene preparata per riduzione, con zinco e alcali, del nitrobenzene a idrazobenzene e quindi, in ambiente acido, per trasposizione benzidinica di quest'ultimo.\nHa notevole importanza a livello industriale, come intermedio per coloranti e farmaceutici e come indurente nell'industria della gomma. Viene inoltre utilizzata in chimica analitica come reattivo per determinare metalli pesanti e ioni inorganici. Fino agli anni 1970 veniva utilizzata nel test di Adler per stabilire la presenza di sangue.\nLa benzidina \u00e8 cancerogena, in particolare provoca il cancro della vescica. \nLa benzidina (ed i suoi sali) \u00e8 uno degli agenti chimici la cui produzione, lavorazione ed impiego sul lavoro \u00e8 vietata ai sensi del D. Lgs. 81/08, titolo IX, capo I, art. 228, c. 1, all. XL, qualora usata in concentrazione superiore allo 0,1 % in peso."}
{"id": "2144579", "revid": "729019", "url": "https://it.wikipedia.org/wiki?curid=2144579", "title": "Austin A60 Cambridge", "text": "La A60 Cambridge \u00e8 un'automobile prodotta dalla British Motor Corporation tra il 1961 ed il 1969 e commercializzata col marchio Austin.\nIl contesto.\nRispetto alla precedente A55 Cambridge, da cui derivava, la \"A60\" presentava una carrozzeria ristilizzata (opera di Pininfarina), un pianale dal passo allungato e un motore dalla cilindrata aumentata da 1489 a 1622 cm\u00b3. Quest'ultimo propulsore venne per la prima volta installato sulla MG A. Nessuna novit\u00e0, invece, per il resto della meccanica, assai tradizionale: motore anteriore longitudinale con albero a camme laterale e distribuzione ad aste e bilancieri, trazione posteriore, freni a tamburo su tutte le ruote, avantreno a ruote indipendenti e retrotreno ad assale rigido. I cambiamenti stilistici includevano invece delle strisce cromate laterali - in alcuni esemplari con riempimenti di colori a contrasto - e pinne di dimensioni ridotte sui parafanghi posteriori.\nI 61 cv erogati dal motore e trasmessi alle ruote posteriori da una trasmissione manuale a 4 rapporti (in opzione c'era anche un cambio automatico Borg-Warmer a 3 rapporti con il selettore sul piantone dello sterzo), consentivano prestazioni modeste (appena 129 km/h di velocit\u00e0 massima) a causa anche del peso di 1120 kg.\nDisponibile in 2 allestimenti (standard e \"De Luxe\", quest'ultimo riconoscibile per le finiture pi\u00f9 curate e la verniciatura bicolore) e 2 varianti di carrozzeria (berlina 4 porte e \"Estate\", cio\u00e8 station wagon), la \"A60\" venne prodotta con modesti cambiamenti (mascherina anteriore e dettagli interni) fino al 1969 in un totale di 276.354 esemplari.\nQuando (1964) nel listino Austin comparve la pi\u00f9 moderna e sofisticata 1800, la \"A60 Cambridge\" continu\u00f2 a soddisfare la clientela pi\u00f9 tradizionale, che apprezzava la sua linea elegante e la meccanica semplice e robusta. La sua vera erede pu\u00f2, in questo senso, essere considerata la Morris Marina.\nCome d'abitudine per la BMC questo modello venne prodotto anche con altri marchi del gruppo, Riley, Wolseley MG e Morris, creando un equilibrio di marketing assai complesso e, talvolta, contraddittorio. \u00c8 il caso delle varianti Austin e Morris, praticamente identiche, proposte a prezzi simili, ma distribuite da reti di vendita separate ed in concorrenza tra loro.\nL'Austin \"A60 Cambridge\", che \"visse\" 2 anni meno della Morris Oxford Farina, gener\u00f2 poi la Riley 4/72, mentre la Morris \"partor\u00ec\" la Wolseley 16/60 e la MG Magnette.\nNella mente degli uomini di marketing BMC Austin e Morris rappresentavano le versioni d'accesso, MG quella sportiva (con motore potenziato a 72cv), Wolseley quella di lusso e Riley quella Top (stesso motore della MG e finiture lussuose)\nSostanzialmente nel 1961 il posizionamento dei vari modelli offerti dalla BMC comprendeva:\nA complicare il quadro c'erano poi le versioni \"De Luxe\" di Austin e Morris che, di fatto, si sovrapponevano soprattutto alle Wolseley. La confusione di marchi e allestimenti sarebbe cessata solo alla fine degli anni sessanta con il passaggio da BMC a British Leyland e la soppressione di alcuni badge.\nDall'A60 Cambridge deriv\u00f2 l'Austin Freeway, che fu venduta in Australia."}
{"id": "2144583", "revid": "15756", "url": "https://it.wikipedia.org/wiki?curid=2144583", "title": "Vila Nova Futebol Clube", "text": "Il Vila Nova Futebol Clube, noto anche semplicemente come Vila Nova, \u00e8 una societ\u00e0 calcistica brasiliana con sede nella citt\u00e0 di Goi\u00e2nia, capitale dello stato del Goi\u00e1s.\nStoria.\nNel 1943 il club fu fondato come Vila Nova Futebol Clube. Tre anni dopo, nel 1946, il club cambi\u00f2 nome in Oper\u00e1rio. Nel 1949 il club ha cambiato nome in Araguaia, e nel 1950 cambi\u00f2 nome in F\u00eanix Futebol Clube e nel 1955 il club assunse il nome attuale, Vila Nova Futebol Clube.\nNel 1961 il Vila Nova ha vinto il campionato statale. Nel 1977 la squadra ha debuttato nel Campeonato Brasileiro S\u00e9rie A e ha terminato al 55\u00ba posto. Dal 1977 al 1980, il Vila Nova ha vinto quattro volte di fila il campionato statale.\nNel 1996 il club ha vinto il Campeonato Brasileiro S\u00e9rie C senza perdere una singola partita. Nel 1999, il Vila Nova ha partecipato per la prima volta a una competizione internazionale, la Coppa CONMEBOL, ma \u00e8 stato eliminato al primo turno, diventando la prima squadra dello stato del Goi\u00e1s a partecipare a una competizione internazionale. Nel 2000, il club ha vinto la seconda divisione del Campionato Goiano dopo essere stato escluso dal campionato a causa di perdere la finale, e nel 2001 e nel 2005, il club ha vinto il Campionato Goiano. Nel 2006, \u00e8 retrocesso nel Campeonato Brasileiro S\u00e9rie C, ritornando in S\u00e9rie B l'anno successivo. Nel 2011, la squadra \u00e8 retrocessa di nuovo in S\u00e9rie C, ma venne promosso nel Campeonato Brasileiro S\u00e9rie B nel 2013. Tuttavia, nel 2014, venne retrocesso nel campionato statale."}
{"id": "2144584", "revid": "74801", "url": "https://it.wikipedia.org/wiki?curid=2144584", "title": "Marlow (Buckinghamshire)", "text": "Marlow (in passato detta Great Marlow o Chipping Marlow) \u00e8 una cittadina di abitanti della contea del Buckinghamshire, in Inghilterra che sorge lungo il corso del fiume Tamigi. La localit\u00e0 \u00e8 amministrata dal Consiglio Comunale di Marlow guidato da un sindaco.\nIn questa cittadina hanno vissuto per un breve periodo di tempo i due amanti in fuga, Mary Shelley e Percy Bysshe Shelley, assieme alla sorellastra di Mary, Claire Clairemont.\nPresso il fiume, il ponte sospeso di William Tierney Clark \u00e8 uno dei primi al mondo nel suo genere.\nIl suo nome storico, Great Marlow (Marlow la grande) \u00e8 usato per distinguerla da \"Little Marlow\" (Marlow la piccola), un paesino situato 2 chilometri all'est."}
{"id": "2144587", "revid": "36426", "url": "https://it.wikipedia.org/wiki?curid=2144587", "title": "Fontana dei Ramari di Bobbio", "text": ""}
{"id": "2144588", "revid": "729019", "url": "https://it.wikipedia.org/wiki?curid=2144588", "title": "Newport Pagnell", "text": "Newport Pagnell \u00e8 una cittadina di 15.020 abitanti della contea del Buckinghamshire, in Inghilterra."}
{"id": "2144590", "revid": "267099", "url": "https://it.wikipedia.org/wiki?curid=2144590", "title": "9\u00ba Reggimento Alpini", "text": ""}
{"id": "2144594", "revid": "466539", "url": "https://it.wikipedia.org/wiki?curid=2144594", "title": "Faz\u0131l H\u00fcsn\u00fc Da\u011flarca", "text": "Biografia.\nAbile compositore, tessitore di versi, sapeva usare i suoni e le rime in modo del tutto nuovo e originale, il che gli ha permesso di contribuire in modo significativo allo svecchiamento della Poesia in Turchia. Le sue poesie sono tuttavia semplici e trattano i pi\u00f9 svariati argomenti: dai quesiti sull'esistenza all'opposizione alla violenza della Guerra d'indipendenza turca, al contrario esaltata da quasi tutti gli altri colleghi connazionali. \u00c8 sbagliato, comunque, ritenere la poetica di Da\u011flarca \"una poetica alla occidentale\": in lui il nuovo, l'originale, sa abbinarsi alla tradizione.\nPer le sue poesie e la sua morale, ha ricevuto il prestigioso \u0421\u0442\u0440\u0443\u0448\u043a\u0438 \u0412\u0435\u0447\u0435\u0440\u0438 \u043d\u0430 \u041f\u043e\u0435\u0437\u0438\u0458\u0430\u0442\u0430 nel 1974. L'anno prima il premio era stato conferito all'italiano Eugenio Montale e prima ancora al grande Pablo Neruda, entrambi Premi Nobel per la letteratura. \u00c8 inoltre noto in Occidente per alcune raccolte - che costituiscono solo una parte irrisoria di tutta la sua opera - tradotte in Inglese dal connazionale Talat Sait Halman in \"Selected Poems\" (\"Poesie scelte\") nel 1968.\nDeceduto il 15 ottobre 2008, \u00e8 stato seppellito il 20 dello stesso mese nel cimitero Karacaahmet, nella parte vecchia dell'amata Istanbul."}
{"id": "2144602", "revid": "124571056", "url": "https://it.wikipedia.org/wiki?curid=2144602", "title": "Kaija Koo", "text": "Dopo essere apparsa come corista all'Eurovision nell'edizione del 1981, nel 1986 pubblica il suo primo album, \"Kun savukkeet on loppuneet\". Nel 1993 produce il suo secondo album, \"Tuulten viem\u00e4\u00e4\" che riscuote un considerevole successo riuscendo a vendere 175.000 copie."}
{"id": "2144604", "revid": "729019", "url": "https://it.wikipedia.org/wiki?curid=2144604", "title": "Olney (Buckinghamshire)", "text": "Olney \u00e8 un paese di 6.032 abitanti della contea del Buckinghamshire, in Inghilterra."}
{"id": "2144609", "revid": "267099", "url": "https://it.wikipedia.org/wiki?curid=2144609", "title": "2\u00ba Reggimento Alpini", "text": ""}
{"id": "2144610", "revid": "267099", "url": "https://it.wikipedia.org/wiki?curid=2144610", "title": "3\u00ba Reggimento Alpini", "text": ""}
{"id": "2144612", "revid": "121080618", "url": "https://it.wikipedia.org/wiki?curid=2144612", "title": "Luigi Ambrosio", "text": "Biografia.\nVinto il concorso di ammissione alla Scuola Normale Superiore di Pisa nel 1981, si laurea in matematica nel 1985 sotto la guida di Ennio De Giorgi presso l'Universit\u00e0 di Pisa, conseguendo, al contempo, il relativo diploma di normalista, quindi, nel 1988, consegue, sempre alla Normale, il perfezionamento in matematica, titolo equipollente al dottorato di ricerca.\nNello stesso anno, \u00e8 nominato ricercatore di analisi matematica presso l'Universit\u00e0 di Roma \"Tor Vergata\", dove rimane fino al 1992, anno in cui diviene professore associato di analisi matematica all'Universit\u00e0 di Pisa. Nel 1994, consegue l'ordinariato presso l'Universit\u00e0 del Sannio a Benevento e, nel 1995, passa, come tale, all'Universit\u00e0 di Pavia dove rimarr\u00e0 fino al 1998, quando \u00e8 chiamato alla Scuola Normale Superiore, come ordinario di analisi matematica. \n\u00c8 stato anche visiting professor e research scientist presso il Massachusetts Institute of Technology, l'ETH Z\u00fcrich, il Max-Planck-Institut f\u00fcr Mathematik in den Naturwissenschaften (MIS) di Lipsia. Nel 2002 \u00e8 stato \"invited speaker\" all'International Congress of Mathematicians (ICM) tenutosi a Pechino. Dal 2005 \u00e8 socio dell'Accademia Nazionale dei Lincei e di altre societ\u00e0 scientifiche italiane e straniere, \u00e8 \"managing editor\" della rivista scientifica Calculus of Variations and Partial Differential Equations e membro del comitato editoriale di altre riviste scientifiche.\nLa sua attivit\u00e0 di ricerca e di insegnamento, riguarda il calcolo delle variazioni, la teoria geometrica della misura, la geometria differenziale, le equazioni differenziali alle derivate parziali, la probabilit\u00e0, l'ottimizzazione lineare e non lineare, con particolare attenzione alla teoria del trasporto ottimale e le sue applicazioni.\nTra i suoi tanti allievi, Alessio Figalli e Camillo De Lellis.\nCome professore ordinario della Scuola Normale Superiore, attualmente \u00e8 titolare del corso di \"Introduzione alla teoria della misura e all'analisi reale\".\nIl 9 maggio 2019 viene eletto direttore della Scuola Normale Superiore."}
{"id": "2144613", "revid": "213136", "url": "https://it.wikipedia.org/wiki?curid=2144613", "title": "Alfonso de Franciscis", "text": ""}
{"id": "2144614", "revid": "287204", "url": "https://it.wikipedia.org/wiki?curid=2144614", "title": "Heinrich Hoffmann (fotografo)", "text": "Biografia.\nHoffmann si iscrisse al Partito Nazista (NSDAP) nel 1920 e fu scelto da Hitler come suo fotografo personale. Le fotografie di Hoffmann sono state pubblicate anche come francobolli, cartoline, manifesti. Sia lui che Hitler acquisirono i diritti d'autore sull'uso delle immagini del F\u00fchrer, e ci\u00f2 lo rese anche molto ricco.\nHoffmann si spos\u00f2 con Therese \"Lelly\" Baumann nel 1911. Ebbero due figli, Henriette \"Henny\" nel 1913 e Heinrich \"Heini\" nel 1916. Henriette spos\u00f2 nel 1932 il \"Reichsjugendf\u00fchrer\" (capo della Giovent\u00f9 hitleriana) Baldur von Schirach, che forn\u00ec anche molte prefazioni alle collezioni di fotografie di Hoffmann. Therese Hoffmann mor\u00ec improvvisamente nel 1928.\nHoffmann si rispos\u00f2 e assieme alla sua seconda moglie Erna assunse nel suo studio di Monaco di Baviera Eva Braun, che successivamente sarebbe divenuta l'amante di Hitler. Dopo la guerra, Hoffmann fu condannato a quattro anni di carcere. Fu scarcerato nel 1950 e continu\u00f2 a vivere a Monaco di Baviera, dove mor\u00ec sette anni pi\u00f9 tardi, a 72 anni.\nProduzione fotografica.\nUna grande quantit\u00e0 delle sue fotografie \u00e8 stata sequestrata dal governo degli Stati Uniti durante l'occupazione alleata della Germania. Queste foto ora sono conservate negli archivi nazionali USA e sono considerate di pubblico dominio negli Stati Uniti in quanto propriet\u00e0 nazista sequestrata (altrimenti il loro copyright non sarebbe ancora scaduto). "}
{"id": "2144615", "revid": "74801", "url": "https://it.wikipedia.org/wiki?curid=2144615", "title": "Wendover", "text": "Wendover \u00e8 un paese di abitanti della contea del Buckinghamshire, in Inghilterra."}
{"id": "2144617", "revid": "767487", "url": "https://it.wikipedia.org/wiki?curid=2144617", "title": "Dry Cell", "text": "I Dry Cell sono un gruppo nu metal, formatosi a San Francisco, negli Stati Uniti, nel 1998.\nLa storia del gruppo.\nI componenti.\nParte della band si forma nel 1998 quando il chitarrista Danny Hartwell e il batterista Brandon Brown si incontrano al \"Ratt Show\" tenutosi alla \"Sunset Strip\". Pi\u00f9 tardi si aggiunger\u00e0 anche la prima voce del gruppo nonch\u00e9 bassista Judd Gruenbaum. Il primo nome scelto per la band era \"Beyond Control.\"\nDopo la formazione, la band ha catturato l'attenzione del talent scout Jeff Blue (gi\u00e0 scopritore dei Linkin Park) in forza alla Warner Brothers. Sotto la guida di Jeff Blue, il gruppo trova una nuova voce in Jeff Gutt.\nIn un'intervista, Jeff Blue descrive i Dry Cell (a quel tempo conosciuti come \"Impur\") come: \"Immaginate i Metallica che incontrano gli Incubus e i Linkin Park, ok? Il tutto pi\u00f9 aggressivo. Nessun DJ, nessun rapper, potenti melodie da fenomenali musicisti.\"\nJeff Blue racconta anche il modo in cui ha scoperto la band: \"Un mio amico mi ha parlato del batterista (che aveva 11 anni al tempo) dicendomi quanto fosse spettacolare. Ho deciso quindi di ascoltare una demo che non era cos\u00ec buona soprattutto perch\u00e9 la stavo ascoltando in strada proprio sotto dove stavano suonando, quindi decisi di salire e assistere alle loro prove e ne rimasi davvero impressionato. Da quel momento sono sempre al loro fianco in ogni momento della settimana.\"\n\"Disconnected\".\nDopo aver firmato per la Warner Bros. Records, la band registra il proprio primo album intitolato \"Disconnected\". Originariamente previsto per il 16 luglio 2002, l'album venne posticipato al 27 agosto dello stesso anno.\nSorse per\u00f2 una disputa di natura economica tra il padre di uno dei membri del gruppo e Jeff Blue, culminato dopo mesi di \"guerre\" interne con l'invio di una protesta alla Warner. Due giorni dopo questa protesta i Dry Cell vennero licenziati dalla Casa Discografica.\nL'unico posto in cui fu possibile acquistare \"Disconnected,\" in quantit\u00e0 davvero limitate, fu durante il Locobazooka Festival del 2002. Queste erano le uniche copie finali sotto Warner complete di libretto.\nLa band ha sempre affermato che non ci sarebbe stata nessuna possibilit\u00e0 di pubblicare l'album commercialmente, anche se avessero firmato un nuovo contratto discografico.\nDopo la Warner Brothers.\nDopo il divorzio con la Warner Music, i Dry Cell nel 2003 firmarono un contratto con la Epic Records, ma per ragioni ancora sconosciute il rapporto di lavoro non venne portato avanti.\nNei primi mesi del 2004, Dave Wasierski venne scelto come nuova voce della band. Nello stesso tempo, si venne a conoscenza che la band aveva completato 8 nuovi brani.\nUn anno dopo Jeff Gutt torn\u00f2 a far parte del gruppo, e si registrano quattro nuove tracce. Vennero pubblicate due canzoni intitolate \"New Revolution\" e \"The Lie\". Nel tardo 2005, Danny Hartwell lasci\u00f2 la band ed il gruppo si sciolse. Dopo la fine del gruppo vennero rese disponibili per il download (sul MySpace ufficiale) due tracce nuove intitolate \"Into Oblivion\" e \"Find a Way\".\nIl batterista Brandon Brown entr\u00f2 a far parte di una band chiamata \"Katsumoto\". In seguito fece parte dei \"Beneath The Vultures\" e degli \"AllurA\".\nNel febbraio del 2008, il bassista Judd Gruenbaum fa sapere attraverso il MySpace ufficiale della band, che i Dry Cell si sono riuniti per festeggiare il compleanno del chitarrista Danny Hartwell al The Roxy.\nUn messaggio di speranza in seguito venne postato sul blog Myspace della band nel giugno dello stesso anno.\n\"I Dry Cell sono tornati a furor di popolo! Contattati dal leggendario Jeff Blue la band sta ora lavorando nuovamente a 4 nuove demo, e (ri)metter\u00e0 finalmente in vendita Disconnected. Dal 13 luglio i Dry Cell inizieranno a lavorare sul prossimo album, che speriamo di pubblicare entro l'estate del 2009.\"\nVerso fine 2008 la band pubblica 4 nuove canzoni sul proprio MySpace. \"I Deny\", \"Tragedy Pass\", \"Affliction\", ed una nuova versione di \"The Lie\".\nIl 15 dicembre 2009, i Dry Cell annunciano di aver pubblicato due album nell'iTunes Store. Ma solamente a partire dal gennaio 2010 si poterono effettivamente scaricare gli album \"Disconnected\" e \"The Dry Cell Collection\". Quest'ultimo sotto forma di raccolta, con alcune tracce pubblicate precedentemente sul MySpace ed alcune rivisitazioni delle tracce presenti in \"Disconnected\". Solamente una canzone \u00e8 da considerare \"non pubblicata precedentemente\" ovvero \"So Alive\".\nAttualmente entrambi gli album sono disponibili al download tramite Amazon ed iTunes."}
{"id": "2144618", "revid": "729019", "url": "https://it.wikipedia.org/wiki?curid=2144618", "title": "Winslow (Buckinghamshire)", "text": "Winslow \u00e8 un paese di 4.519 abitanti della contea del Buckinghamshire, in Inghilterra."}
{"id": "2144620", "revid": "267099", "url": "https://it.wikipedia.org/wiki?curid=2144620", "title": "5\u00ba Reggimento Alpini", "text": ""}
{"id": "2144621", "revid": "729019", "url": "https://it.wikipedia.org/wiki?curid=2144621", "title": "Woburn Sands", "text": "Woburn Sands \u00e8 un paese di 2.246 abitanti della contea del Buckinghamshire, in Inghilterra."}
{"id": "2144622", "revid": "267099", "url": "https://it.wikipedia.org/wiki?curid=2144622", "title": "7\u00ba Reggimento Alpini", "text": ""}
{"id": "2144631", "revid": "64860", "url": "https://it.wikipedia.org/wiki?curid=2144631", "title": "Wilmington (North Carolina)", "text": ""}
{"id": "2144632", "revid": "76069", "url": "https://it.wikipedia.org/wiki?curid=2144632", "title": "Raytown (Missouri)", "text": ""}
{"id": "2144633", "revid": "75435", "url": "https://it.wikipedia.org/wiki?curid=2144633", "title": "Profeta Daniele", "text": ""}
{"id": "2144636", "revid": "1543377", "url": "https://it.wikipedia.org/wiki?curid=2144636", "title": "Twilight (colonna sonora)", "text": "La colonna sonora del film \"Twilight\" si compone di due diversi CD, uno contenente le canzoni, ' e l'altra orchestrale '.\n\"Twilight: Original Motion Picture Soundtrack\".\nTwilight: Original Motion Picture Soundtrack \u00e8 la colonna sonora ufficiale del film del 2008 \"Twilight\".\nL'album fu reso disponibile il 3 novembre 2008 nell'iTunes Store mondiale per la Chop Shop Records in congiunzione con la Atlantic Records. L'album debutt\u00f2 alla prima posizione nella \"Billboard 200\", avendo venduto 165.000 copie nella prima settimana dalla pubblicazione, di cui il 29% fu scaricato digitalmente.\nIl disco.\nCatherine Hardwicke rivel\u00f2 in un'intervista di MTV che \"Supermassive Black Hole\" della band alternativa Muse sarebbe stata inclusa nella colonna sonora del film. Afferm\u00f2 inoltre che sarebbero state incluse anche due canzoni scritte e cantate da Robert Pattinson, due canzoni dei Paramore, con la nuova \"Decode\", che si riveler\u00e0 il singolo trainante', e \"I Caught Myself\", l'esordio dei Mute Math, ed una nuova di Perry Farrell. \"Flightless Bird, American Mouth\"\" degli Iron &amp; Wine fu scelta da Kristen Stewart, interprete di Bella Swan. Assente dal disco \u00e8 \"15 Step\" dei Radiohead, presente nei titoli di coda.\nIl booklet contiene dei poster di \"Twilight\". Nei dischi acquistati nei negozi della Borders Group, \u00e8 in omaggio una versione acustica dei Paramore di \"Decode\".\nTracce.\nLa versione digitale dell'album, disponibile su iTunes, include un digital booklet con screenshot dal film e tre tracce bonus:\n\"Twilight: The score\".\nTwilight: The score fu pubblicato solo digitalmente nel 25 novembre 2008, mentre il CD fu pubblicato nei negozi il 9 dicembre 2008.\nCarter Burwell compose la colonna sonora orchestrale per \"Twilight\" in circa 9 settimane, e fu registrata in 2 settimane a fine settembre 2008, con l'orchestra scelta dalla supervisore Alexandra Patsavas."}
{"id": "2144638", "revid": "1924342", "url": "https://it.wikipedia.org/wiki?curid=2144638", "title": "Wuthering Heights (brano musicale)", "text": "Wuthering Heights \u00e8 il primo singolo della cantante britannica Kate Bush contenuto nell'album di debutto del 1978 \"The Kick Inside\"; \u00e8 stata dall'artista nuovamente registrata otto anni dopo per la \"compilation\" \"The Whole Story\". La canzone ha raggiunto il primo posto nelle classifiche di quasi tutto il mondo, Italia compresa.\nDescrizione.\nIl disco singolo con il brano per il lancio del \"long playing\" - le cui sessioni di registrazione erano iniziate nell'estate 1977 - fu pubblicato il 20 gennaio 1978 dalla casa discografica EMI. Il brano ha una durata di 4 minuti e 30 secondi. Sul lato B \u00e8 contenuta la canzone \"Kite\" (in lingua inglese il termine significa aquilone, e un aquilone \u00e8 appunto raffigurato sulla copertina del 45 giri).\nBush ha scritto questa canzone all'et\u00e0 di diciotto anni dopo aver assistito alla riduzione cinematografica del 1970 - \"Cime tempestose\" (\"Wuthering Heights\"), diretto da Robert Fuest - del romanzo omonimo scritto da Emily Bront\u00eb e pubblicato nel 1847.\nColpita in particolare dalle sequenze finali della pellicola, la cantante decise di leggere il romanzo, scoprendo che aveva in comune con l'autrice del libro il giorno di nascita, il 30 luglio ed il nome Catherine con la protagonista della storia. Successivamente, la stessa Kate Bush ha raccontato di aver composto il brano, destinato a far parte del suo album d'esordio, durante poche ore notturne, trascorse osservando la luna da una finestra della propria camera in cerca di ispirazione.\nIl testo.\nIl testo si ispira in maniera dichiarata alle riflessioni amorose e ai sentimenti di Catherine \"Cathy\" Earnshaw, il principale personaggio femminile del romanzo, tanto da riprenderne i passaggi essenziali, sia nella parte corale in versi (\"Let me in! I'm so cold!\") che in quella strettamente in prosa, come quando Cathy confessa alla domestica di aver avuto incubi notturni (\"Bad dreams in the night\"). La canzone parla dell'amore travagliato di Heathcliff e Catherine. Thrushcross Grange (una propriet\u00e0 appartenente a Heathcliff) si trova nelle vicinanze di un'altra tenuta, Wuthering Heights.\nCatherine si ammala e muore durante il parto di una bambina, chiamata con il suo stesso nome, ma soprannominata Cathy per distinguerla dalla madre. Prima di morire per\u00f2 Catherine e Heathcliff riescono finalmente a dichiararsi il loro amore infinito ed eterno. Quindici o sedici anni dopo Cathy visita casualmente Wuthering Heights dove si stabilisce e vive una serie di avventure amorose che vedono diversi personaggi. Il romanzo si conclude con Heathcliff che muore. La superstizione locale dir\u00e0 che Heathcliff e Catherine, finalmente liberi di amarsi, da allora vagano per la brughiera tenendosi per mano.\nLa musica.\nIl brano, sviluppato su un ritmo di ballata pop con sfumature rock, si conclude con un assolo di chitarra eseguito da Ian Bairnson (componente del gruppo musicale di Alan Parsons), mixato in maniera piuttosto discreta, non prominente. Il produttore Jon Kelly successivamente dichiar\u00f2 di essersi pentito di non aver mixato il solo con un volume pi\u00f9 alto.\nVideo musicale.\nPer lanciare il brano sono stati prodotti diversi videoclip di cui i 2 principali sono: il primo, realizzato nel 1978, vede la cantante stessa ballare vestita di un abito bianco come a ricordare il fantasma di Catherine (l'eroina del romanzo). Il video \u00e8 accompagnato da articolate coreografie ed effetti speciali (sdoppiamento delle immagini, fotogrammi simmetrici, effetti \"ralenti\"); tutto questo in montaggio su pellicola, vede la selezione di diversi girati e viene tutto accoppiato in post-produzione. Il secondo videoclip vede invece la cantante danzare sull'erba di un prato, in una foresta, vestita con un abito rosso. La coreografia \u00e8 simile mentre non compaiono effetti speciali.\nSuccesso commerciale.\nAll'epoca della pubblicazione di \"Wuthering Heights\", la Bush aveva gi\u00e0 composto pi\u00f9 di un centinaio di canzoni e scelto quelle che dovevano essere incluse nel suo primo disco LP. La scelta della EMI per il lancio della cantante cadde sul brano \"James and the Cold Gun\", ma Kate pretese che fosse proprio la canzone ispirata al romanzo della Bront\u00eb ad inaugurare la sua fortunata carriera..\nIl disco singolo si posizion\u00f2 ben presto al primo posto nelle classifiche europee, restandovi per settimane e garantendo alla cantante la notoriet\u00e0, come prima donna ad aver composto ed eseguito un brano giunto al primo posto nelle classifiche di vendita britanniche. In Italia il brano ebbe un notevole successo, tanto da scalare il primo posto della classifica di vendita e aggiudicarsi la vittoria al Festivalbar di quell'anno Il 45 giri si piazz\u00f2 al 5\u00ba posto della classifica dei singoli pi\u00f9 venduti del 1978.\nAnalogamente, il brano scal\u00f2 le prime posizioni nelle \"top ten\" di Australia, Irlanda e Nuova Zelanda, al tempo guidate dai Blondie di Debbie Harry con la canzone \"Denis\". Successivamente, lasci\u00f2 il posto a \"Matchstalk Men and Matchstalk Cats and Dogs\" del duo britannico Brian and Michael, dedicata ad un artista al tempo recentemente scomparso, L.S. Lowry. Un anno dopo, per premiarla del successo ottenuto (ed anche un po' per averla mal giudicata per la sua ostinazione), la EMI premi\u00f2 la cantante regalandole un pianoforte Steinway &amp; Sons.\nIn altri paesi furono proposte altre canzoni di debutto per saggiare le capacit\u00e0 di vendita dell'autrice con ottimi risultati come nel caso del Giappone dove il primo singolo di lancio fu \"Moving\" che arriv\u00f2 immediato al numero uno della classifica.\nCover.\nDi \"Wuthering Heights\" sono state eseguite diverse \"cover\", anche in altre lingue. \u00c8 stata eseguita \"a cappella\" dal personaggio principale della serie televisiva britannica \"I'm Alan Partridge\", interpretata da Steve Coogan, e figura anche nella colonna sonora del documentario \"Tupac: Resurrection\", realizzato nel 2003.\nNello specchietto sottostante le altre principali \"cover\":"}
{"id": "2144640", "revid": "729019", "url": "https://it.wikipedia.org/wiki?curid=2144640", "title": "Bletchley", "text": "Bletchley \u00e8 una delle quattro comunit\u00e0 che, aggregate, formano la citt\u00e0 di Milton Keynes, nella contea del Buckinghamshire, in Inghilterra."}
{"id": "2144642", "revid": "729019", "url": "https://it.wikipedia.org/wiki?curid=2144642", "title": "Fenny Stratford", "text": "Fenny Stratford \u00e8 una delle quattro comunit\u00e0 che, aggregate, formano la citt\u00e0 di Milton Keynes, nella contea del Buckinghamshire, in Inghilterra."}
{"id": "2144645", "revid": "74801", "url": "https://it.wikipedia.org/wiki?curid=2144645", "title": "Waterloo (Iowa)", "text": "Waterloo \u00e8 una citt\u00e0 degli Stati Uniti d'America, nella Contea di Black Hawk dello Stato dell'Iowa.\nAl censimento del 2000 possedeva una popolazione di abitanti, passati a secondo una stima del 2010. Venne incorporata come municipalit\u00e0 nel 1845.\nWaterloo costituisce un unico agglomerato urbano insieme alla citt\u00e0 di Cedar Falls, posta immediatamente ad ovest (l'area metropolitana di Waterloo-Cedar Falls)."}
{"id": "2144646", "revid": "123759676", "url": "https://it.wikipedia.org/wiki?curid=2144646", "title": "Susan Cooper", "text": "Biografia.\nNata nel 1935 a Burnham, nel Buckinghamshire (Inghilterra), Susan Cooper \u00e8 vissuta nel Buckinghamshire fino a 21 anni, quando i suoi genitori si sono trasferiti a Aberdovey, il villaggio di sua nonna in Galles. Ha frequentato la Slough High School per poi laurearsi in letteratura inglese all'universit\u00e0 di Oxford. Dopo la laurea, ha lavorato come reporter per il \"Sunday Times\" di Londra sotto Ian Fleming; scriveva libri nel tempo libero. In quel periodo ha iniziato la serie \"Il risveglio delle tenebre\" e finito il suo primo libro, il romanzo di fantascienza \"Mandrake\".\nNel 1963 si \u00e8 trasferita negli Stati Uniti per sposare un professore del MIT di Boston. Da allora ha dedicato tutto il suo tempo alla scrittura, concentrandosi sulla serie de \"Il risveglio delle tenebre\" e \"Dawn of Fear\", del 1970, ispirato alla sua esperienza della guerra durante l'infanzia; la sua produzione comprende opere fantasy sia per bambini che per adulti, una serie di libri di immagini, copioni per film e sceneggiature per il teatro. Nel luglio del 1996 Cooper ha sposato Hume Cronyn, un attore canadese a volte suo coautore, vedovo della defunta Jessica Tandy. I due sono rimasti sposati fino alla morte di Cronyn nel giugno 2003.\n\u00c8 conosciuta soprattutto per la saga fantasy ambientata in Inghilterra e Galles \"Il risveglio delle tenebre\", composta da 5 volumi e vincitrice di numerosi premi. Il libro si rif\u00e0 alla mitologia tradizionale inglese (il ciclo di re Art\u00f9 ed elementi folcloristici), con aggiunte dell'autrice (per esempio \u201cgli Antichi\u201d). Ha scritto opere per bambini, adolescenti e adulti; \u00e8 anche membro della National Children's Book and Literacy Alliance, un'organizzazione no-profit degli Stati Uniti che favorisce la lettura, la letteratura e le biblioteche.\nOpere.\nLibri illustrati per bambini.\nLa Cooper ha anche scritto per il teatro e per la televisione."}
{"id": "2144649", "revid": "729019", "url": "https://it.wikipedia.org/wiki?curid=2144649", "title": "Stony Stratford", "text": "Stony Stratford \u00e8 una delle quattro comunit\u00e0 che, aggregate, formano la citt\u00e0 di Milton Keynes, nella contea del Buckinghamshire, in Inghilterra."}
{"id": "2144650", "revid": "729019", "url": "https://it.wikipedia.org/wiki?curid=2144650", "title": "Wolverton", "text": "Wolverton \u00e8 una delle quattro comunit\u00e0 che, aggregate, formano la citt\u00e0 di Milton Keynes, nella contea del Buckinghamshire, in Inghilterra."}
{"id": "2144654", "revid": "161374", "url": "https://it.wikipedia.org/wiki?curid=2144654", "title": "Ortoptera", "text": ""}
{"id": "2144656", "revid": "1318658", "url": "https://it.wikipedia.org/wiki?curid=2144656", "title": "Tolbiac (metropolitana di Parigi)", "text": "Tolbiac \u00e8 una stazione della metropolitana di Parigi sulla linea 7, sita nel XIII \"arrondissement\".\nLa stazione.\nUbicazione.\nLa stazione \u00e8 situata al disotto dell'\"avenue d'Italie\", a sud della \"rue de Tolbiac\".\nOrigine del nome.\nLa stazione prende il nome da Tolbiac, che \u00e8 l'antico nome di una citt\u00e0 della regione di Colonia (attuale \"Z\u00fclpich\"), che diede il nome alla battaglia vinta da Clodoveo I sugli Alemanni nel 496.\nStoria.\nLa stazione venne inaugurata il 7 marzo 1930, in occasione del prolungamento della linea 10 verso la Porte de Choisy. Un anno dopo sulla stazione \u00e8 stata istradata la linea 7."}
{"id": "2144658", "revid": "1272592", "url": "https://it.wikipedia.org/wiki?curid=2144658", "title": "Council Bluffs", "text": "Council Bluffs (fino al 1853 nota come Kanesville) \u00e8 una citt\u00e0 e capoluogo della contea di Pottawattamie, Iowa, Stati Uniti d'America. \u00c8 la citt\u00e0 pi\u00f9 grande dell'Iowa sud-occidentale ed \u00e8 una delle citt\u00e0 principali dell'area metropolitana di Omaha-Council Bluffs. Si trova sulla riva orientale del fiume Missouri, di fronte a Omaha, Nebraska.\nLa popolazione di Council Bluffs era di abitanti al censimento del 2010. Insieme alla vicina Omaha a ovest, Council Bluffs faceva parte della 60\u00aa pi\u00f9 grande area metropolitana degli Stati Uniti nel 2010, con una popolazione stimata di abitanti nelle otto contee dell'area metropolitana di Omaha-Council Bluffs.\nStoria.\nCouncil Bluffs era conosciuta, almeno fino al 1853, come Kanesville. Kanesville \u00e8 anche la citt\u00e0 di ancoraggio pi\u00f9 settentrionale degli altri sentieri di emigrazione, poich\u00e9 c'era una barca a vapore per trasportare i loro carri e bestiame attraverso il fiume Missouri.\nCouncil Bluffs ha pi\u00f9 di un decennio di storia rispetto a Omaha. Quest'ultima, fondata nel 1854 dagli uomini d'affari e speculatori di Council Bluffs in seguito al Kansas-Nebraska Act, \u00e8 cresciuta fino a diventare una citt\u00e0 notevolmente pi\u00f9 grande.\nGeografia fisica.\nSecondo l'Ufficio del censimento, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 90,9% di bianchi, l'1,9% di afroamericani, lo 0,6% di nativi americani, lo 0,7% di asiatici, lo 0,0% di oceanici, il 3,6% di altre razze, e il 2,4% di due o pi\u00f9 etnie. Ispanici o latinos di qualunque razza erano l'8,5% della popolazione.\nReligione.\nEra il punto di partenza storico del Mormon Trail."}
{"id": "2144664", "revid": "767487", "url": "https://it.wikipedia.org/wiki?curid=2144664", "title": "Il gioco dei rubini", "text": "Il gioco dei rubini (\"A Price Above Rubies\") \u00e8 un film del 1998 diretto da Boaz Yakin.\nRen\u00e9e Zellweger interpreta una giovane donna che cerca di liberarsi dalle dure condizioni imposte dalle comunit\u00e0 ebraico-chassidica di cui fa parte il marito, interpretato da Glenn Fitzgerald.\nLe critiche al film sono state contrastanti, ma quasi tutte positive verso la performance della Zellweger.\nTrama.\nSonia \u00e8 una giovane donna di Brooklyn che ha appena dato alla luce il suo figlio primogenito. \u00c8 sposata, a causa di un matrimonio combinato, con Mendel."}
{"id": "2144666", "revid": "125621121", "url": "https://it.wikipedia.org/wiki?curid=2144666", "title": "Sono stato negro pure io", "text": "Sono stato negro pure io \u00e8 un film documentario del 2002 diretto da Giulio Manfredonia. \u00c8 incentrato sulla vita dei bambini in Africa orientale. Promuove l'attivit\u00e0 dell'associazione AMREF, di cui Giobbe Covatta \u00e8 testimonial.\nTrama.\nAttraverso un viaggio compiuto da Covatta ed una bambina keniota verso Nairobi, si raccontano le condizioni di vita dei bambini del Kenya, siano in un piccolo villaggio o nella baraccopoli della capitale, con un linguaggio semplice e crudo allo stesso tempo.\nProduzione.\nIl documentario, prodotto da Ruvido Produzioni, \u00e8 stato scritto da Giobbe Covatta e Paola Catella per la regia di Giulio Manfredonia."}
{"id": "2144667", "revid": "108507840", "url": "https://it.wikipedia.org/wiki?curid=2144667", "title": "Parrocchie civili del Buckinghamshire", "text": "Questa \u00e8 una lista delle parrocchie civili del Buckinghamshire, Inghilterra.\nAylesbury Vale.\n2 Gli incontri di parrocchia sostituiscono i consigli di parrocchia \nChiltern.\nConsigli di parrocchia\nMilton Keynes.\nConsigli di parrocchia\nSouth Bucks.\nConsigli di parrocchia\nWycombe.\n2 Gli incontri di parrocchia sostituiscono i consigli di parrocchia "}
{"id": "2144668", "revid": "1714247", "url": "https://it.wikipedia.org/wiki?curid=2144668", "title": "Mak Dizdar", "text": "Vincitore del Premio Struga al Festival della poesia di Struga nel 1969, fu il primo iugoslavo a ricevere il prestigioso premio macedone e il quarto in assoluto (prima di lui il grande poeta e cantautore sovietico Bulat Okudzhava aveva iniziato la lista dei nomi prestigiosi, alla quale si sono aggiunti i Nobel Eugenio Montale, Pablo Neruda, Josif Aleksandrovi\u010d Brodskij e S\u00e9amus Heaney).\nBiografia.\nNato e cresciuto nella cittadina di Stolac, nella Bosnia ed Erzegovina, nel 1936 si trasfer\u00ec a Sarajevo - oggi capitale del Paese - per frequentare il Liceo. Successivamente fu impegnato, durante la Seconda guerra mondiale, nelle file dell'Esercito Popolare di Liberazione della Jugoslavia capeggiata da Josip Tito per combattere i fascisti e nazisti, terminato il conflitto, divenne un convinto comunista. Presto divenne una figura di spicco della vita culturale bosniaca dell'epoca, lavorando come caporedattore per il quotidiano Oslobo\u0111enje (\"Liberazione\").\nLa Bosnia ed Erzegovina \u00e8 una terra rocciosa, aspra, impietosa, la sconvolgono da secoli invasori provenienti dai quattro punti cardinali. Il paesaggio di questo infelice paese \u00e8 costellato da necropoli d'epoca preottomana, luoghi chiave della memoria ancestrale, impregnati di sacralit\u00e0 e oggetto di tenace venerazione. Motivi ornamentali simbolici sono scolpiti a bassorilievo nella pietra dei monumenti funerari; vi s'aggiungono mirabili scritte. Figure umane, animali, piante, emblemi solari, mani, croci e colonne esprimono in modo suggestivo la fede e la visione del mondo dei krstjani della Chiesa bosniaca medievale.\nIl poeta Mak Dizdar, profondamente impressionato dai sepolcreti, e come posseduto dagli antenati, ha lungamente studiato, oltre l'iconografia funeraria, manoscritti d'epoca e documenti d'archivio. Ne \u00e8 nata una poesia vigorosa e ricca nell'espressione, con numerosi richiami a temi biblici, soprattutto apocalittici, meditati in chiave sia particolare che universale.\nIl \"dormiente di pietra\" \u00e8 il morto che, grazie al poeta, prende la parola dalla sua tomba, dall'altro mondo, dal suo mondo, e parla ai vivi. E nello stesso tempo \u00e8 anche la parola stessa che, grazie al poeta, prende la parola e parla di se stessa. La raccolta \u00e8 infatti suddivisa cos\u00ec: Vie, Parola sull'uomo, Parola sul cielo, Parola sulla terra, Parola sulla parola, Il messaggio."}
{"id": "2144671", "revid": "729019", "url": "https://it.wikipedia.org/wiki?curid=2144671", "title": "Battaglia di Pornic", "text": "La battaglia di Pornic \u00e8 stata una battaglia della prima guerra di Vandea combattuta il 22 marzo e il 27 marzo 1793 a Pornic.\nLa battaglia del 22 marzo.\nDopo la presa di Machecoul i vandeani decisero di prendere Pornic. Cos\u00ec 4.000 insorti guidati dal marchese de La Roche Saint-Andr\u00e9 attaccano la citt\u00e0 il 22 marzo, in quel momento la guarnigione repubblicana non era presente cos\u00ec poterono occuparla facilmente. Tuttavia i contadini saccheggiarono la citt\u00e0 e poi iniziarono a festeggiare la vittoria e la sera la maggior parte di loro era ubriaca e stanca, i repubblicani di ritorno a Pornic approfittarono della situazione e presero di sorpresa i vandeani uccidendone 200 nel sonno e catturandone 300, il resto degli insorti si fece prendere dal panico e si diede alla fuga non accorgendosi di essere in superiorit\u00e0 numerica. Il giorno dopo i 300 prigionieri vandeani furono fucilati, quel giorno morirono in totale 514 persone.\nLa battaglia del 27 marzo.\nIl 27 marzo, Fran\u00e7ois Charette lanci\u00f2 un nuovo attacco su Pornic alla testa di 8.000 uomini che senza troppa difficolt\u00e0 mandarono in rotta la guarnigione repubblicana. Charette questa volta imped\u00ec ai suoi di saccheggiare la citt\u00e0, tuttavia alcuni repubblicani si erano barricati nelle loro case e cos\u00ec Charette decise di incendiarle per farli uscire alla fine una cinquantina di case verranno distrutte."}
{"id": "2144673", "revid": "729019", "url": "https://it.wikipedia.org/wiki?curid=2144673", "title": "Ames (Iowa)", "text": "Ames \u00e8 una citt\u00e0 degli Stati Uniti d'America, nella Contea di Story dello Stato dello Iowa. Si trova a circa 50 chilometri dalla citt\u00e0 di Des Moines, la capitale dello Stato.\n\u00c8 la pi\u00f9 grande citt\u00e0 della contea e al censimento del 2000 aveva una popolazione di 50.731 abitanti. Venne incorporata come municipalit\u00e0 nel 1864. Sebbene Ames sia la pi\u00f9 grande citt\u00e0 della contea di Story, la sede della contea si trova a Nevada, 13 chilometri pi\u00f9 a est. Ames \u00e8 anche la sede della Iowa State University. Inoltre vi si svolgono lo Ames Straw Poll, un'importante elezione primaria del Partito Repubblicano e i primi caucus del Partito Democratico e repubblicano."}
{"id": "2144682", "revid": "767487", "url": "https://it.wikipedia.org/wiki?curid=2144682", "title": "Quelli del casco", "text": "Quelli del casco \u00e8 un film commedia italiano del 1988 diretto da Luciano Salce, l'ultimo del regista romano.\nTrama.\nUn gruppo di ragazzi e ragazze, studenti di un liceo artistico romano, trascorrono le giornate facendo burle ai professori, mangiando in gruppo al fast food, imbastendo qualche amoretto e, soprattutto, correndo in moto. Quando davanti al liceo viene appeso un grande cartello pubblicitario che reclamizza il casco per la moto, e rappresenta una ragazza dal corpo assai bello, ma col volto completamente nascosto dalla visiera, uno degli studenti, rimasto incantato da questa donna misteriosa, sogna di vederne il viso; parla di lei con entusiasmo ad una dolce compagna di scuola, la quale cerca di dissuaderlo dal pensarci troppo.\nInizia perci\u00f2 le ricerche per trovare la modella e arriva ad avere dall'agenzia pubblicitaria l'indirizzo della ragazza, che ha posato per il manifesto: scopre cos\u00ec che si tratta proprio della compagna di scuola, e fra i due nasce presto un tenero sentimento. Ma la ragazza viene scippata da alcuni delinquenti in moto, che le strappano la borsa contenente una grossa somma di denaro, che lei andava a depositare per conto del notaio, presso cui lavora dopo la scuola per aiutare la famiglia.\nInsieme agli altri compagni con l'aiuto del sacerdote professore di religione decide di recuperare i soldi, sfidando il capobanda dei ladri ad una spericolata corsa in motocicletta che avr\u00e0 come posta appunto il denaro rubato. Vinta la temeraria gara, i due giovani innamorati vengono festeggiati dai compagni di classe."}
{"id": "2144686", "revid": "188323", "url": "https://it.wikipedia.org/wiki?curid=2144686", "title": "Sezione frontale", "text": "La sezione frontale o sezione maestra di un veicolo \u00e8 la superficie di riferimento per calcolare la resistenza aerodinamica che si oppone all'avanzare del veicolo stesso, corrisponde all'area ottenuta dalla proiezione del veicolo lungo il suo asse longitudinale.L'area della sezione frontale (S), con il coefficiente di forma o coefficiente di resistenza aerodinamica (Cx) e la velocit\u00e0 relativa (V) sono i parametri che intervengono nel calcolo; essendo \u03c1 la densit\u00e0 dell'aria e D la resistenza, la formula \u00e8:\nDa cui si evince che la riduzione della sezione frontale riduce proporzionalmente la resistenza e permette di ottenere le stesse velocit\u00e0 impiegando meno potenza o viceversa di ottenere maggiori velocit\u00e0 a parit\u00e0 di potenza impiegata.\nTuttavia la riduzione della sezione frontale \u00e8 limitata dalla minore abitabilit\u00e0 del veicolo che si viene a creare riducendo gli spazi, quindi anche il coefficiente di forma riveste un importante parametro nella ricerca di una minore resistenza.\nLe implicazioni legate a questo principio vengono particolarmente approfondite nello studio dell'aerodinamica."}
{"id": "2144688", "revid": "192549", "url": "https://it.wikipedia.org/wiki?curid=2144688", "title": "Enrico I di Gerusalemme", "text": ""}
{"id": "2144690", "revid": "308752", "url": "https://it.wikipedia.org/wiki?curid=2144690", "title": "Superficie frontale", "text": ""}
{"id": "2144691", "revid": "486946", "url": "https://it.wikipedia.org/wiki?curid=2144691", "title": "Baghr\u0101s", "text": ""}
{"id": "2144695", "revid": "308752", "url": "https://it.wikipedia.org/wiki?curid=2144695", "title": "Sezione maestra", "text": ""}
{"id": "2144696", "revid": "56620", "url": "https://it.wikipedia.org/wiki?curid=2144696", "title": "Le straordinarie vacanze di Violetta", "text": "Le straordinarie vacanze di Violetta \u00e8 un romanzo di Giana Anguissola pubblicato nel 1964. \u00c8 il seguito di \"Violetta la timida\".\nTrama.\nSebbene \"Le straordinarie vacanze di Violetta\" sia il seguito di \"Violetta la timida\", pu\u00f2 essere letto anche come romanzo autonomo, in quanto i riferimenti al romanzo precedente sono sporadici e non creano difficolt\u00e0 nella comprensione delle vicende.\nScritto in prima persona dalla protagonista, il libro si configura all'inizio come una raccolta di lettere destinate alle lettrici del \"Corriere dei Piccoli\", ma si trasforma in breve in un dettagliato diario quasi quotidiano.\nVioletta all'inizio del romanzo ha tredici anni, ha vinto la timidezza, ha superato gli esami di terza media e non \u00e8 affatto contenta: la sua famiglia ha sub\u00ecto dei rovesci di fortuna e non pu\u00f2 permettersi di andare in villeggiatura. Eppure Violetta viene mandata comunque fuori Milano, ospite di don Piero, un cugino prete, nella campagna piacentina. L'idea di trascorrere le vacanze in canonica con un parroco non piace affatto a Violetta, soprattutto perch\u00e9 la mamma e la nonna le hanno riempito la valigia di vestiti accollati e scomodi, adatti secondo loro agli occhi di un sacerdote, e le hanno raccomandato di andare tutti i giorni in chiesa per compiacere il cugino: non \u00e8 proprio cos\u00ec che una ragazza immagina un'estate divertente.\nTuttavia, quando Violetta arriva a Mamago da Milano, si trova immersa nel mondo alla rovescia: suo cugino prete le permette di indossare vestiti pi\u00f9 scollati e adatti alla stagione e la esenta dall'andare in chiesa se non quando ne sente il bisogno, e dimostra di essere un originale.\nVioletta si trova coinvolta nel progetto di don Piero di creare un'oasi del tutto naturale, dove non si usano macchine di nessun tipo, si coltiva senza pesticidi, si viaggia su carri trainati da cavalli e si cucina in recipienti di coccio; insieme a lui e ai suoi nuovi amici lotta con il malvagio signor Pompeo che \u00e8 invece favorevole al progresso, assiste alle liti dei vecchi Callisto e Casimiro per un'antichissima questione di confini; e osserva e documenta le stranezze di don Piero e il suo trionfo.\nDon Piero non \u00e8 perfetto, naturalmente, in quanto \u00e8 un uomo come tutti; eppure i suoi metodi e le sue convinzioni sono molto interessanti, e le vicende narrate sono nel complesso molto divertenti e assolutamente insolite.\nIl ritorno a casa sar\u00e0 poi per Violetta un'amara delusione, e l'occasione per scoprire la meschinit\u00e0 e il materialismo dei suoi parenti: ma sicuramente l'estate con don Piero \u00e8 stata un'occasione di crescita interiore personale davvero straordinaria."}
{"id": "2144697", "revid": "154326", "url": "https://it.wikipedia.org/wiki?curid=2144697", "title": "Karyu (D'espairsRay)", "text": ""}
{"id": "2144702", "revid": "192549", "url": "https://it.wikipedia.org/wiki?curid=2144702", "title": "Margat", "text": ""}
{"id": "2144707", "revid": "336430", "url": "https://it.wikipedia.org/wiki?curid=2144707", "title": "Anton Francesco Raineri", "text": ""}
{"id": "2144708", "revid": "124123", "url": "https://it.wikipedia.org/wiki?curid=2144708", "title": "Eugenio Tano", "text": "Biografia.\nFiglio di Carlo Tano, un pittore di soggetti religiosi, ricevette i primi rudimenti di pittura a Rogliano, il paese natale della madre Rosa Nicoletti. Successivamente frequent\u00f2 l'Accademia di Belle Arti di Napoli e, dopo l'unit\u00e0 d'Italia, si perfezion\u00f2 a Firenze con Stefano Ussi. Rimase a Firenze il resto della sua vita svolgendo esclusivamente l'attivit\u00e0 di pittore.\nNel 1860 Eugenio Tano partecip\u00f2 all'impresa garibaldina e svolgendo un ruolo importante per la conquista dell'Italia meridionale. Il 30 agosto 1860, a Soveria Mannelli, il giovane Eugenio Tano e don Ferdinando Bianchi si recarono dalle truppe dell'esercito delle Due Sicilie comandato dal generale Ghio, un corpo di 12\u00a0000 uomini bene armati, per un'azione diplomatica che si concluse con la resa delle truppe borboniche. Il disarmo, avvenuto senza combattimento, apri a Garibaldi le porte di Napoli.\nOpere.\nEugenio Tano fu un eccellente ritrattista e, dopo il suo trasferimento a Firenze, un pittore di paesaggi. Ritrasse alcune famose personalit\u00e0 vissute nella seconda met\u00e0 del XIX secolo (Giuseppe Garibaldi, Vittorio Emanuele II, Umberto I, Margherita di Savoia, Giosu\u00e8 Carducci, ecc.) Partecip\u00f2 a Concorsi e ad esposizioni ottenendo spesso la vittoria; fu molto stimato dal Carducci. Fra le sue opere:"}
{"id": "2144709", "revid": "287204", "url": "https://it.wikipedia.org/wiki?curid=2144709", "title": "Provincia di Caranavi", "text": "Caranavi \u00e8 una delle venti province del dipartimento di La Paz (a est), in Bolivia.\nPosizione.\nLa provincia \u00e8 situata sull'altipiano boliviano, a est del lago Titicaca, nei pressi del corso superiore del R\u00edo Beni. A nord-ovest confina con la provincia di Larecaja, a sud-ovest con la provincia di Pedro Domingo Murillo, a sud con la provincia di Nor Yungas e a est e nord-est con la provincia di Sud Yungas.\nLa provincia si estende tra il 15\u00b0 20' e 16\u00b0 03' parallelo sud e tra il 67\u00b0 07' e 67\u00b0 42' meridiano ovest . Misura da nord a sud 75\u00a0km e tra ovest e est 55\u00a0km.\nPopolazione.\nIl totale della popolazione \u00e8 aumentato dalla fine del ventesimo secolo di circa il 40 %:\nIl 40,6 % della popolazione ha meno di 15 anni. \"(1992)\"\nIl grado di Analfabetismo nella provincia \u00e8 dell'83,1 %. \"(1992)\"\nIl 92,7 % della popolazione parla spagnolo, il 71,6 % parla Aymara, e l'11,1 % Quechua. \"(1992)\"\nL'88,7 % della popolazione non ha accesso all'energia elettrica e il 65,6 % non gode di servizi sanitari \"(1992)\".\nIl 68,0 % degli abitanti appartengono alla Chiesa Romana Cattolica, il 22,9 % alla Chiesa Protestante \"(1992)\".\nSuddivisione amministrativa.\nLa Provincia \u00e8 formata dal comune di Caranavi suddiviso in 22 cantoni."}
{"id": "2144714", "revid": "101175", "url": "https://it.wikipedia.org/wiki?curid=2144714", "title": "Chesterfield Yamaha Tech 3", "text": ""}
{"id": "2144716", "revid": "183694", "url": "https://it.wikipedia.org/wiki?curid=2144716", "title": "Alberto Ascoli", "text": "Biografia.\nStudioso di sierologia e chimico fisiologico, si laure\u00f2 in Medicina a Vienna nel 1901. Lavor\u00f2 con Serafino Belfanti, su malattie infettive e vaccini, presso l'Istituto Sieroterapico Milanese e poi all'Istituto di Patologia Generale della Facolt\u00e0 Veterinaria di Milano.\nNel 1938 con le leggi razziali fasciste fu esonerato dall'incarico, in quanto ebreo, dall'incarico di ordinario di Patologia generale all'Universit\u00e0 degli Studi di Milano. Si trasfer\u00ec negli Stati Uniti, dove insegn\u00f2 in tre diverse universit\u00e0, e nel 1947 torn\u00f2 in Italia, venendo reintegrato all'insegnamento nell'Universit\u00e0 di Milano. \nViene ricordato per l'uracile per la terapia delle tireopatie, i sieri anallergici umani e veterinari, \nle termoprecipitine del carbonchio ematico (utilizzate nel settore delle pelli da conceria), gli studi sull'anacoresi batterica (ascesso di fissazione) e sulla tubercolosi (fond\u00f2 l'Istituto Vaccinogeno Antitubercolare). Famoso il suo Manuale di Sierologia. Nel 1954 ha ricevuto il Premio Feltrinelli, conferito dall'Accademia dei Lincei per l'insieme dei suoi studi."}
{"id": "2144721", "revid": "729019", "url": "https://it.wikipedia.org/wiki?curid=2144721", "title": "Stazione di Bari La Fitta", "text": "La fermata di Bari La Fitta \u00e8 una fermata inaugurata nel dicembre 2008 situata nella contrada storica \"La Fitta\" del quartiere di Bari, Ceglie del Campo. \nLa fermata \u00e8 servita dai principali treni della linea Bari - Casamassima - Putignano delle Ferrovie del Sud Est.\nLa fermata \u00e8 composta da un singolo binario attivo ed \u00e8 provvista di illuminazione e di due pensiline."}
{"id": "2144722", "revid": "729019", "url": "https://it.wikipedia.org/wiki?curid=2144722", "title": "Artrite enteropatica", "text": "L'artrite enteropatica (o entesoartrite enteropatica) \u00e8 un'entit\u00e0 clinico-patologica connessa con le malattie infiammatorie croniche dell'intestino (IBD, inflammatory bowel disease) quali la malattia di Crohn e la retto-colite ulcerosa.\nAltre forme di artropatie, quali quelle associate a \"bypass\" intestinale o a celiachia, rientrano in questa definizione.\nClassificazione.\nQueste forme rientrano all'interno del gruppo delle spondiloartriti sieronegative, poich\u00e9 coinvolgono prevalentemente lo scheletro assiale e sono caratterizzate dalla negativit\u00e0 per il fattore reumatoide.\nEsistono 3 diversi tipi di artriti enteropatiche:\nEpidemiologia.\nL'epidemiologia dell'artrite enteropatica ricalca l'epidemiologia della colite ulcerosa e della malattia di Crohn.\nTuttavia, \u00e8 noto che il quadro artritico si manifesta pi\u00f9 spesso come complicazione della malattia di Crohn. Nell'insieme delle due malattie, si ha spondilite in circa il 2% dei casi, lombalgia nel 9%, entesopatia nel 7% e artrite periferica nel 10%. In totale (valutando anche le varie sovrapposizioni), nelle IBD la prevalenza di artrite enteropatica \u00e8 del 19%.\nAnatomia patologica.\nIl quadro infiammatorio della sinovia non \u00e8 specifico. In alcuni studi sono stati individuati i granulomi caratteristici associati alla malattia di Crohn.\nPatogenesi.\nIn queste malattie c'\u00e8 una forte associazione con HLA B27 e con la sovraespressione di TNF-\u03b1. \u00c8 stato dimostrato lo \"scambio\" di leucociti tra il sistema gastro-intestinale e le strutture articolari; queste ultime (negli individui predisposti) presentano proteine di adesione alle quali gli elementi del sistema immune attivati dal processo infiammatorio intestinale si legano tenacemente. Sia i macrofagi isolati dall'epitelio intestinale coinvolto dal processo infiammatorio, sia quelli isolati dalle articolazioni esprimono CD163.\nProfilo clinico.\nIl quadro clinico \u00e8 spesso indistinguibile dalla spondilite anchilosante, se non per la sintomatologia pi\u00f9 sfumata e per un pi\u00f9 ampio coinvolgimento delle articolazioni periferiche. Nel tipo I l'artrite si riscontra soprattutto a livello di caviglia e ginocchio; nel tipo II sono pi\u00f9 coinvolte le mani e gli arti superiori.\nLe erosioni e le deformit\u00e0 articolari sono poco presenti, mentre il quadro artralgico domina la sintomatologia.\nIl 20% dei soggetti presenta anche sintomi fibromialgici.\nUveite, pioderma gangrenoso, eritema nodoso ed ippocratismo digitale sono pi\u00f9 spesso conseguenze che si manifestano nel quadri dovuti alla colite ulcerosa.\nDiagnosi.\nIl liquido sinoviale \u00e8 in grado di dare poche informazioni. Si rileva spesso un aumento della VES e della PCR, reperti dovuti al quadro infiammatorio intestinale. Alla radiografia del rachide, si rilevano le stesse lesioni di una spondilite anchilosante non complicata. La diagnosi viene posta in base all'anamnesi di infiammazione cronica intestinale in un quadro clinico compatibile ad una spondiloartrite sieronegativa.\nTerapia.\nCon la malattia di Crohn, l'artrite enteropatica risponde molto bene all'infliximab. L'artrite risponde bene anche a etanercept, farmaco che, invece, non ha attivit\u00e0 verso la malattia di Crohn."}
{"id": "2144728", "revid": "101175", "url": "https://it.wikipedia.org/wiki?curid=2144728", "title": "AXO Honda Gresini", "text": ""}
{"id": "2144730", "revid": "1833487", "url": "https://it.wikipedia.org/wiki?curid=2144730", "title": "Bonino de Boninis", "text": "Biografia.\nNato forse nel 1454 nella piccola isola di L\u00e0gosta in Dalmazia, allora soggetta alla Repubblica di Ragusa, spesso sottoscrisse i suoi lavori con gli appellativi \"di Raguxi\" o \"di Ragusi\". Giunto in giovane et\u00e0 a Venezia, entr\u00f2 in societ\u00e0 con un altro dalmata ivi residente: Andrea Paltassich da Cattaro (che si firmava \"Cattarensis\"), col quale pubblic\u00f2 un testo del Lattanzio.\nTrasferitosi a Verona, nel 1483 si fece notare per una ristampa del \"De re militari\" del riminese Roberto Valturio considerata un vero e proprio capolavoro, che resse il confronto con la prima edizione dell'opera, apparsa sempre a Verona nel 1472. Dopo aver pubblicato l'opera destinata a renderlo noto nell'ambiente editoriale, Bonino si trasfer\u00ec a Brescia, ove apr\u00ec una nuova tipografia che in pochi anni produsse circa 40 nuovi volumi (sui circa 50 stampati in tutto dal Boninis). La prima sua fatica fu l\"'Expositio in Somnium Scipionis\" di Macrobio (6 giugno 1483), che risulta essere il pi\u00f9 antico libro bresciano illustrato. Fra le successive edizioni, la maggioranza venne dedicata ai classici (Virgilio, Catullo, Tibullo, Properzio, Plutarco).\nProprio a Brescia Bonino stamp\u00f2 uno dei suoi capolavori: la \"Divina Commedia\" (\"La Comedia del Divino Poeta Fiorentino Danthe Aleghieri\") con i commenti del Landino, datata 31 maggio 1487. Il testo riprende quello stampato a Firenze nel 1481 da Nicol\u00f2 di Lorenzo, aggiungendo una novit\u00e0 assoluta per la \"Commedia\": sessanta xilografie di diversa mano (alcune sono ripetute, per un totale di sessantotto stampe), riferite all'Inferno, al Purgatorio e al primo canto del Paradiso. Un'altra caratteristica dell'opera \u00e8 data dalle eleganti cornici che inquadrano le pagine del testo.\nDa Brescia Bonino si trasfer\u00ec a Lione - sembra trasportandovi i torchi della vecchia officina veronese - concludendo in questa citt\u00e0 la sua attivit\u00e0 di editore con un \"Offitium Beatae Mariae Virginis\" ornatissimo di fregi e che nel colophon riporta: \"Impressum Lungduni expensis Bonini de Boninis dalmatini\".\nInformatore della Serenissima.\nNel 1497 - e cio\u00e8 nel periodo lionese - Bonino diviene informatore della Repubblica di Venezia. Presso l'Archivio di Stato di Venezia risulta una serie di suoi dispacci, prevalentemente contenenti informazioni su quanto accadeva in Francia.\nNegli ultimi decenni della sua vita sembra che questa sia diventata la sua principale attivit\u00e0, che lo porta a viaggiare fra Venezia e la Francia (Lione, Aix, Marsiglia, Tolone, Nizza, Brian\u00e7on, Embrun, Grenoble), Genova, Mantova, Roma, Treviso.\nIn particolare, parecchi rapporti sono dedicati alle attivit\u00e0 del re Luigi XII ed ai riflessi della sua politica in Italia.\nIl sacerdozio e la morte.\nVerso il 1499, Bonino de Boninis si era fatto prete e in tale veste aveva ricevuto vari benefici per interessamento del governo veneziano. Nel 1515 lo troviamo canonico a Treviso, ove qualche anno dopo, alla morte dell'erudito Giovanni Aurelio Augurello, ne segue l'inventario dei beni.\nLe ultime notizie lo danno a Treviso, dove risulta un carteggio del giugno 1528 che si riferisce alla sua eredit\u00e0, il che ne lascia intuire mese ed anno di morte.\nDurante i suoi frequenti viaggi, Bonino de Boninis non dimentic\u00f2 la sua isola natale, alla quale fece dono di un quadro della Madonna dipinta da Francesco di Vittore Bissolo, nel quale figura anche il suo ritratto ed una dedica \"Virgini Matri Boninus de Boninis decanus Tarvisinus aere suo ff MDXVI\".\nIdentificazione nazionale.\nA partire dalla seconda met\u00e0 del XIX secolo, il dalmata Bonino de Boninis \u00e8 stato identificato come \"croato\", traslitterandone il nome in \"Dobri\u0107 Dobri\u010devi\u0107\": \u00e8 una traduzione letterale del nome che egli invece us\u00f2 in modo esclusivo in vita (\"Dobro\" in croato vuol dire \"Buono\"). Col passare degli anni, questa identificazione nazionale ha fatto abbastanza breccia anche nel mondo degli studiosi non croati."}
{"id": "2144744", "revid": "729019", "url": "https://it.wikipedia.org/wiki?curid=2144744", "title": "Grenadine", "text": "Le Grenadine (in inglese \"Grenadines\") sono un arcipelago caraibico di oltre 600 isole nelle Isole Sopravento meridionali.\nPosizione geografica.\nLe Grenadine sono divise tra gli stati insulari di Saint Vincent e Grenadine e di Grenada. Sono comprese tra le isole di Saint Vincent a nord e di Grenada a sud. Nessuna di queste due isole appartiene al gruppo delle Grenadine. Appartengono a Saint Vincent e Grenadine le isole a nord del Canale della Martinique, mentre quelle a sud appartengono a Grenada.\nIsole principali.\nSaint Vincent e Grenadine.\nQueste isole costituiscono la Parrocchia delle Grenadine."}
{"id": "2144746", "revid": "28592", "url": "https://it.wikipedia.org/wiki?curid=2144746", "title": "Battismo Spirituale", "text": ""}
{"id": "2144748", "revid": "106376", "url": "https://it.wikipedia.org/wiki?curid=2144748", "title": "Presepe dei Sabbioni", "text": "Il presepe dei Sabbioni \u00e8 una manifestazione religiosa e profana che si tiene ogni anno a Crema. Alla morte del suo ideatore, avvenuta nel 1989, \u00e8 stato dedicato a Giovanni Alghisio.\nIl suo nome deriva dal luogo in cui \u00e8 allestito, nel quartiere dei Sabbioni, presso la via Rossi Martini.\nIl presepe dei Sabbioni nasce nel 1989, quando un gruppo di persone, affiliate poi in un'apposita associazione denominata Amici del Presepe inizia ad allestire questa esposizione disposta su quasi 3.000 m\u00b2.\nL'idea base \u00e8, ovviamente, la celebrazione religiosa: al centro di tutto sorge la capanna della nativit\u00e0 con i personaggi della tradizione a grandezza naturale in legno e gesso.\nAttorno alla capanna \u00e8 stato costruito un villaggio che richiama la tradizione contadina della prima met\u00e0 del XX secolo: la cascina, la casa contadina, le stalle. Di anno in anno il presepe si allarga con altri luoghi e altri mestieri: il mulino, l'osteria, il falegname, la scuola, il fabbro, il raccoglitore di ferri vecchi, la lavandaia, l'arrotino, il costruttore di campane, la sarta, il convento, e molte altre situazioni, ultima delle quali la stazione ferroviaria. In totale vi si trovano oltre cento personaggi.\nIl presepe normalmente viene aperto al pubblico la vigilia di Natale e rimane visitabile fino alla fine di gennaio."}
{"id": "2144749", "revid": "28592", "url": "https://it.wikipedia.org/wiki?curid=2144749", "title": "Stazione televisiva", "text": ""}
{"id": "2144753", "revid": "339392", "url": "https://it.wikipedia.org/wiki?curid=2144753", "title": "Arauachi", "text": ""}
{"id": "2144758", "revid": "767487", "url": "https://it.wikipedia.org/wiki?curid=2144758", "title": "Ian Hamilton (scrittore)", "text": "La famiglia di origine era composta dal padre, Robert Hamilton (morto quando Ian aveva 13 anni), un ingegnere civile specializzato in sistemi fognari, dalla madre Daisy Mariner, nata McKay, entrambi di origine scozzese, e da tre figli maschi e una figlia femmina.\nAl giovane Ian, a causa di un soffio al cuore, venne proibita la pratica dell'amato calcio, si dedic\u00f2 quindi alla redazione di una rivista scolastica alternativa, chiamata \"The Scorpion\" con effetti negativi sulla sua valutazione finale. Dopo il servizio militare (trascorso in Germania al seguito di un'unit\u00e0 di \"intelligence\" della RAF) frequent\u00f2 il Keble College ad Oxford, dove mostr\u00f2 pi\u00f9 interesse per la pubblicazione di riviste che per gli studi, fra l'altro fond\u00f2 una rivista letteraria chiamata \"Tomorrow\" che fu la prima a pubblicare uno scritto di Harold Pinter. Dopo la laurea, conseguita nel 1961, rimase ad Oxford, lavorando brevemente come insegnante, ed inizi\u00f2 a scrivere poesie. Il 13 aprile 1963 spos\u00f2 Gisela Dietzel (n. 1939 o 1940), una segretaria, la coppia ebbe un figlio.\nNel 1962, ancora ad Oxford, fond\u00f2 una nuova rivista letteraria chiamata \"The Review\". Tra i poeti pubblicati vi sono Hugo Williams, John Fuller, Michael Fried, David Harsent e Colin Falck, nella rivista vennero pubblicati anche saggi critici di un certo valore, alcuni furono ripubblicati nel 1968 in una raccolta chiamata \"The Modern Poet\".\nA met\u00e0 degli anni 1960 Hamilton si dedic\u00f2 alla poesia della seconda guerra mondiale ed in particolare alle opere di Alun Lewis. Nel 1966 si trasfer\u00ec a Londra dove accett\u00f2 un lavoro part-time presso il \"The Times Literary Supplement\" di cui divenne in seguito editore per la poesia e la narrativa, posizione che mantenne fino al 1973. Nel 1970 venne pubblicata \"The Visit\", una raccolta di poesie accomunate da brevit\u00e0 e intensit\u00e0. In quel periodo la sua vita personale era funestata dall'infermit\u00e0 mentale della moglie.\nNel 1972 cess\u00f2 la pubblicazione di \"The Review\", Hamilton fond\u00f2 in seguito la rivista \"The New Review\" finanziata in parte dai fondi erogati dal Consiglio per le Arti, quando i finanziamenti cessarono la rivista dovette chiudere (1979), fra i giovani autori pubblicati dalla rivista vi furono Martin Amis e Ian McEwan.\nNel 1980 Hamilton inizi\u00f2 a dedicarsi alla scrittura della biografia del poeta suo amico Robert Lowell (deceduto nel 1977), nel contempo inizi\u00f2 a scrivere la biografia del riservatissimo romanziere statunitense J.D. Salinger che intent\u00f2 un'azione legale per impedire la pubblicazione del libro ed in ogni caso si rifiut\u00f2 di fornire qualunque tipo di informazione negando persino l'utilizzo di citazioni dalle sue opere. Il libro venne pubblicato nel 1988 col titolo \"In Search of J.D. Salinger\", a breve segu\u00ec la pubblicazione di \"Writers in Hollywood, 1915-1951\" (1990).\nDal 1984 al 1987 Hamilton condusse una trasmissione letteraria chiamata \"Bookmark\" alla BBC.\nNel 1988 venne pubblicata la nuova raccolta di poesie \"Fifty Poems\" che comprendeva le poesie gi\u00e0 pubblicate in \"The Visit\" insieme a 11 poesie della raccolta \"Returning\" e sei opere nuove. Nella prefazione Hamilton scrisse: \"Fifty poems in twenty-five years: not much to show for half a lifetime, you might think. And in certain moods, I would agree.\"\nL'esperienza con Salinger venne inclusa nell'opera \"Keepers of the Flame\" (1992) dedicata alla storia della propriet\u00e0 letteraria e delle biografie non ufficiali. Il suo mai sopito amore per il calcio lo port\u00f2 scrivere \"Gazza Agonistes\" (1993) e \"Gazza Italia\" (1994) entrambi dedicati al talento apparentemente sprecato di Paul Gascoigne.\nMor\u00ec di cancro nel 2001. Gli sopravvissero il figlio del primo matrimonio con Gisela Dietzel, la seconda moglie Ahdaf Soueif e i due figli e la compagna Patricia Wheatley, dalla quale ebbe un figlio ed una figlia."}
{"id": "2144762", "revid": "61051", "url": "https://it.wikipedia.org/wiki?curid=2144762", "title": "\u0160koda Works", "text": ""}
{"id": "2144771", "revid": "117086650", "url": "https://it.wikipedia.org/wiki?curid=2144771", "title": "Parco nazionale Madidi", "text": "Il parco nazionale Madidi \u00e8 un'area naturale protetta della Bolivia, situata tra le province di Franz Tamayo, Abel Iturralde e Bautista Saavedra nel Dipartimento di La Paz.\nL'ultimo congresso della Unione Internazionale per la Conservazione della Natura, svoltosi nel settembre 2012 in Corea del Sud, ha dichiarato il parco nazionale di Madidi come il luogo con la maggiore biodiversit\u00e0 sull'intera faccia della Terra.\nTerritorio.\nNei quasi 19.000\u00a0km\u00b2 di estensione del parco sono presenti una variet\u00e0 di ecosistemi che vanno dalla prateria, alla savana, alla foresta tropicale sino agli ambienti aridi andini di alta montagna, che si susseguono dal livello del mare sino a circa 6000 m di altitudine.\nFauna.\nSecondo un recente censimento effettuato dal \"Servicio Nacional de \u00c1reas Protegidas\" (SERNAP) in collaborazione con la \"Wildlife Conservation Society\" (WCS), che ha coperto appena un terzo del territorio, nel parco sono presenti 1.254 diverse specie di uccelli (pari al 14% del totale delle specie esistenti), tra cui l'aquila arpia (\"Harpia harpyja\"), il pi\u00f9 grande rapace del continente americano, e oltre 60 specie di colibr\u00ec. Sono state inoltre censite oltre 272 specie di mammiferi, 496 specie di pesci e oltre 213 specie di anfibi."}
{"id": "2144778", "revid": "729019", "url": "https://it.wikipedia.org/wiki?curid=2144778", "title": "Funicolare di Montevergine", "text": "La funicolare di Montevergine \u00e8 un impianto a fune che collega la cittadina di Mercogliano al santuario di Montevergine, ubicato nell'omonima frazione a un'altitudine di circa 1270 metri s.l.m.\nStoria.\nL'idea di collegare il santuario con il centro di Mercogliano tramite una funicolare, in modo da rendere pi\u00f9 agevole la salita dei pellegrini, risale alla fine del XIX secolo, su idea dell'abate Guglielmo De Cesare: nel 1882 buona parte del tracciato era stato gi\u00e0 realizzato, ma a seguito di problemi economici e lo scoppio della prima guerra mondiale i lavori furono interrotti. Nel 1926 l'abate Ramiro Marcone fond\u00f2 una societ\u00e0 chiamata \"Partenion\" e il 25 aprile diede il via all'inizio dei lavori di costruzione della stazione a valle; nel 1929 la societ\u00e0 cambi\u00f2 nome in \"Societ\u00e0 Immobiliare Irpina\" di propriet\u00e0 dei monaci benedettini, che ottennero l'usufrutto della funicolare per 50 anni\nLo scoppio della seconda guerra mondiale ferm\u00f2 ancora una volta i lavori e l'impianto pot\u00e9 essere inaugurata solo il 23 maggio 1956 dall'abate Ludovico Anselmo Tranfaglia. Nel 1973, a causa dell'invecchiamento e deterioramento il Ministero dei trasporti ne decise la chiusura in attesa dei lavori di riqualificazione: per gli onerosi costi di gestione la funicolare venne ceduta agli \"Autoservizi Irpini\". I lavori di ristrutturazione durarono quasi dieci anni e la struttura venne riaperta il 23 maggio 1981. Il servizio fu nuovamente sospeso a partire dal 13 ottobre 2012 e il collegamento con il santuario assicurato mediante navetta. Il 5 ottobre 2015 iniziarono i lavori di ristrutturazione dell'impianto: questi terminarono otto mesi dopo, permettendo la riapertura della funicolare il 25 giugno 2016.\nCaratteristiche.\nL'impianto \u00e8 il secondo in Europa per dislivello ed ha delle pendenze che vanno dal 43% al 64%: la funicolare compie un percorso di circa 1.670 metri superando un dislivello di 734 metri in soli sette minuti, grazie ad una velocit\u00e0 di 4\u00a0m/s. Il binario, interamente elettrificato, \u00e8 unico, eccetto nella parte centrale dove si sdoppia per permettere l'incrocio tra le due vetture, che sono in grado di trasportare 85 persone ciascuna."}
{"id": "2144782", "revid": "165042", "url": "https://it.wikipedia.org/wiki?curid=2144782", "title": "\u0160tivan", "text": ""}
{"id": "2144786", "revid": "767487", "url": "https://it.wikipedia.org/wiki?curid=2144786", "title": "Scusi lei \u00e8 normale?", "text": "Scusi lei \u00e8 normale? \u00e8 un film italiano del 1979 diretto da Umberto Lenzi.\nTrama.\nUn giudice moralista dichiara guerra alla pornografia. Suo nipote gay, che vive con un travestito, cerca di salvarsi e di proteggere anche la sua amica Anna, attrice porno.\nDistribuzione.\nOriginariamente vietato ai minori di 18 anni, la revisione ministeriale del settembre 2005 ha abbassato il divieto ai minori di 14 anni."}
{"id": "2144787", "revid": "1305772", "url": "https://it.wikipedia.org/wiki?curid=2144787", "title": "Semalo", "text": "Il sem\u00e0lo (o anche sem\u00e0cco o smacco) era un vascello inglese utilizzato per il trasporto del pesce verso i mercati. Venne utilizzato per gran parte del XIX secolo e, sebbene in numeri ridotti, fino alla seconda guerra mondiale.\nIn origine lo Smack era un cutter ed aveva il suo piano velico. A partire dal 1865 per\u00f2 le sue dimensioni crebbero, rendendo impossibile utilizzare il boma del cutter. Venne quindi realizzato un nuovo Smack armato con la velatura del Ketch. La tipologia di queste imbarcazioni variava a seconda dei diversi luoghi ed alcuni Smack montarono una vela di gabbia sull'albero di mezzana, mentre altri potevano avere un bompresso armato con un fiocco.\nQueste imbarcazioni potevano essere viste operare in grandi flotte al largo dei porti di Brixham, Grimsby e Lowestoft. Di solito erano colorate in ocra rossa, particolare che rendeva molto pittoresco vederli navigare in grandi numeri.\nNegli anni cinquanta alcuni Smack vennero ricostruiti dotandoli di motore a vapore, mentre qualche esemplare pi\u00f9 vecchio \u00e8 stato riarmato con la velatura Ketch. Oggi vengono utilizzati come navi scuola."}
{"id": "2144789", "revid": "767487", "url": "https://it.wikipedia.org/wiki?curid=2144789", "title": "Croce Rossa tedesca della RDT", "text": "La Croce Rossa Tedesca della RDT \u00e8 la societ\u00e0 nazionale di Croce Rossa della Repubblica Democratica Tedesca (RDT), uno Stato socialista europeo esistito dal 1949 al 1990, noto come Germania Est.\nStoria.\n\u00c8 stata fondata il 23 ottobre 1952 ed \u00e8 stata riconosciuta dal Movimento Internazionale della Croce Rossa il 9 novembre 1954. In seguito alla riunificazione tedesca, il 1\u00ba gennaio del 1991 la Croce Rossa della \"DDR\" viene assorbita dalla Deutsches Rotes Kreuz (Croce Rossa tedesca), cessando di esistere."}
{"id": "2144791", "revid": "812894", "url": "https://it.wikipedia.org/wiki?curid=2144791", "title": "Alucard", "text": "Alucard \u00e8 un anagramma del nome Dracula, e pi\u00f9 precisamente lo stesso nome letto al contrario. Esso pu\u00f2 riferirsi a:"}
{"id": "2144792", "revid": "272884", "url": "https://it.wikipedia.org/wiki?curid=2144792", "title": "Bonino Bonini", "text": ""}
{"id": "2144798", "revid": "30677", "url": "https://it.wikipedia.org/wiki?curid=2144798", "title": "DDR Red Cross", "text": ""}
{"id": "2144800", "revid": "30677", "url": "https://it.wikipedia.org/wiki?curid=2144800", "title": "Croce Rossa della Germania Est", "text": ""}
{"id": "2144801", "revid": "81215518", "url": "https://it.wikipedia.org/wiki?curid=2144801", "title": "Venezia Orientale", "text": ""}
{"id": "2144804", "revid": "179980", "url": "https://it.wikipedia.org/wiki?curid=2144804", "title": "Paulo C\u00e9sar Caju", "text": ""}
{"id": "2144808", "revid": "44876", "url": "https://it.wikipedia.org/wiki?curid=2144808", "title": "Valdelsa Football Colligiana 2008-2009", "text": "Questa pagina raccoglie i dati riguardanti la Valdelsa Football Colligiana nella stagione 2008-2009.\nStagione.\nLa Colligiana disputa il campionato di Lega Pro Seconda Divisione. Alla guida della squadra il confermato Roberto Bicchierai ed a svolgere le funzioni di direttore sportivo viene chiamato Nario Cardini.\nLa squadra ottiene due vittorie nelle prime due gare. In poco tempo la squadra si trova in zona play-out. Nel novembre del 2008 viene nominato direttore generale l'ex calciatore Giorgio Bresciani, mentre Cardini rassegna le proprie dimissioni.\nLa fine del girone di andata vede la Colligiana a 22 punti, subito sopra la zona play-out.\nIl 2 marzo 2009 viene esonerato mister Roberto Bicchierai e al suo posto subentra Agatino Cuttone, con un passato di calciatore in squadre come Torino, Cesena e Perugia in Serie A e Serie B e che, nella stagione precedente, aveva allenato il Catanzaro.\nA due giornate dal termine e dopo otto gare dirette, con otto punti raggranellati, viene poi esonerato anche il nuovo allenatore Cuttone a cui subentra il suo vice Girolamo Mesiti.\nCon 40 punti ed il 12\u00ba posto in classifica (a pari punti con la Sangiovannese) la Colligiana raggiunge la salvezza.\nSociet\u00e0.\nArea direttiva\nArea organizzativa\nArea comunicazione\nArea tecnica\nArea sanitaria\nCalciomercato.\nRispetto alla stagione precedente la rosa viene sfoltita. Arrivano in biancorosso, tra gli altri, D'Ambrosio e Cersosimo dall'Orvietana (quest'ultimo, poco utilizzato, preferir\u00e0 poi lasciare la squadra), Marino dalla Paganese, Carfora dall'Alto Adige, Ruggero Radice, Federico Balestri, Giuseppe Perrone e Massimiliano Buongiorni.\nSessione invernale.\nAlcuni movimenti in entrata ed in uscita non mutano l'assetto della squadra. Sfoltita la rosa con le partenze degli attaccanti Casciaro, Fontanelli, Balestri e Perrone, dalla giungono due attaccanti: l'italo argentino Andr\u00e9s Gurrieri ed il francese Samir Amar Lacheheb, che si era messo in luce nel Torneo di Viareggio del 2007 (tra le file della rappresentativa di Serie D) e del 2008 (quando aveva invece giocato con l'). Dal campionato spagnolo di terza serie arriva invece il difensore argentino Sanchez, di scuola River Plate, mentre Molitierno proviene dall'Andria BAT. Altri movimenti in entrata sono quelli di Gianluca Savoldi, di Patrizio Billio e di Nicola Ficano.\nDal Siena arrivano tre giocatori che non avevano trovato spazio nella squadra bianconera: due sudamericani, il centrocampista argentino Maximiliano R\u00e9, il difensore brasiliano Rodrigo De Lazzari e il portiere finlandese Anssi Jaakkola."}
{"id": "2144810", "revid": "28592", "url": "https://it.wikipedia.org/wiki?curid=2144810", "title": "Foreste temperate", "text": ""}
{"id": "2144813", "revid": "124818309", "url": "https://it.wikipedia.org/wiki?curid=2144813", "title": "Conflitto Israele-Striscia di Gaza", "text": "Il conflitto Israele-Striscia di Gaza \u00e8 un conflitto in corso tra lo Stato di Israele e il territorio palestinese della Striscia di Gaza, che si inserisce all'interno del conflitto israelo-palestinese.\n2001-2004.\nI primi lanci di razzi Qassam dalla Striscia di Gaza verso Israele, a seguito dello scoppio della seconda intifada, risalgono al 16 aprile 2001.\nNel maggio 2004 si segnala l'operazione arcobaleno israeliana contro i tunnel sotterranei, il lancio di razzi e le infrastrutture di Hamas. Nel settembre 2004 c'\u00e8 invece l'operazione giorni di penitenza, con lo scopo di fermare il lancio di razzi su Sderot ed eliminare i miliziani che li effettuano.\n2005.\nNell'estate 2005 c'\u00e8 il piano di disimpegno unilaterale israeliano che smantella i 17 insediamenti ebraici presenti all'interno della Striscia di Gaza e trasferisce pi\u00f9 di 8000 persone, consegnando l'intero territorio della Striscia all'Autorit\u00e0 Nazionale Palestinese.\n2006.\nIn seguito allo smantellamento degli insediamenti israeliani dalla Striscia di Gaza e alle successive elezioni che portano al potere Hamas, i lanci di razzi da Gaza sulle citt\u00e0 israeliane si intensificano, e si moltiplicano i tunnel sotterranei sul confine egiziano per il rifornimento di armi e beni.\nInoltre, il 25 giugno 2006, in risposta al rapimento avvenuto il giorno prima da parte dell'esercito israeliano di due palestinesi - Osama Muamar e suo fratello Mustafa Muamar - viene rapito da palestinesi sconfinati in Israele a Kerem Shalom il soldato israeliano Gilad Shalit.\nVerr\u00e0 lanciata sulla striscia l'Operazione Piogge estive e verranno arrestati numerosi membri politici di Hamas.\nSecondo il centro di informazione israelo-palestinese B'Tselem nel corso del 2006 sono stati 660 i palestinesi uccisi (141 minori, 322 non-combattenti e 22 omicidi mirati), di questi 405 a Gaza (88 minori e 205 non-combattenti); nello stesso periodo i palestinesi hanno ucciso 23 israeliani, compresi 6 membri delle forze di sicurezza e un minorenne.\n2007.\nNel settembre 2007, dopo che Hamas aveva preso il controllo della Striscia avendo sconfitto il Fath, Israele dichiar\u00f2 Gaza \"territorio ostile\". In seguito a tale dichiarazione, Israele interruppe la fornitura di elettricit\u00e0, carburante, ecc. a Gaza. Lo scopo di questo blocco \u00e8 stato quello di far pressione su Hamas affinch\u00e9 mettesse fine al lancio di razzi verso Israele. La decisione di tagliare le forniture di carburante a Gaza \u00e8 stata condannata come \"punizione collettiva\" dalla Lega Araba.\nLa situazione di vita della popolazione di Gaza \u00e8 in certi momenti assai drammatica, a causa della penuria di prodotti essenziali o voluttuari (cibo, latte, carburante...), e dell'impossibilit\u00e0 di esportare qualsiasi manufatto prodotto nella Striscia.\nSecondo il centro di informazione israelo-palestinese B'Tselem nel corso del 2007 (fino al 29 dicembre), le forze israeliane hanno ucciso 290 palestinesi a Gaza (e 83 in Cisgiordania) mentre nello stesso periodo i Palestinesi hanno ucciso 7 civili israeliani (tre in un attacco suicida ad Eilat, due a Sderot per gli attacchi delle brigate Qassam e due con armi da fuoco in Cisgiordania) e 6 soldati israeliani.\n2008.\nSecondo il Ministro degli esteri israeliano nel 2008 il numero totale di attacchi di Hamas verso la popolazione civile del sud di Israele ammontava a 3102, fra missili e colpi di mortaio.\nSecondo il centro di informazione israelo-palestinese B'Tselem nel corso del 2008 (fino al 26 dicembre, giorno precedente all'inizio dell'operazione Piombo Fuso) le forze israeliane hanno ucciso 455 palestinesi, di cui 87 minori, mentre nello stesso periodo i palestinesi hanno ucciso 18 israeliani.\nLa situazione di tensione il 23 gennaio 2008 provoc\u00f2 l'abbattimento a furor di popolo di alcune postazioni di frontiera con l'Egitto al valico di Rafah, allo scopo di permettere a migliaia di persone di rifornirsi di vari generi di prima necessit\u00e0 presso i negozi egiziani sul confine. I soldati egiziani subirono questa piccola crisi senza arrivare all'uso della violenza, per espressa volont\u00e0 del presidente egiziano Mubarak.\nTra il 28 febbraio e il 3 marzo 2008 scatta l'operazione Inverno caldo con la quale il governo israeliano agisce in risposta ai razzi Qass\u0101m dalla Striscia di Gaza.\nL'operazione termina con 4 morti sul lato israeliano (1 civile) e 112 su quello palestinese (58 civili)\nInfine la maggioranza delle truppe e dei carri israeliani lasciarono Gaza dal confine settentrionale il 3 marzo 2008, e un portavoce delle forze armate israeliane conferm\u00f2 che le operazioni sarebbero terminate entro cinque giorni.\nCon la mediazione dell'Egitto il 19 giugno 2008 fu accordato un periodo di calma (\"tahdi\u02bea\") di sei mesi con scadenza 19 dicembre, che impegnava le due parti al rispetto dei seguenti punti:\nQuando \u00e8 stato chiesto se si potesse prevedere una hudna di 50-anni, l'esponente di Hamas Nizar Rayyan ha risposto: \"L'unica ragione per avere una hudna \u00e8 quello di prepararsi per la battaglia finale. Non abbiamo bisogno di 50 anni per prepararci alla battaglia finale con Israele. Israele \u00e8 una impossibilit\u00e0. Esso \u00e8 un'offesa contro Dio \".\nIl 4 novembre 2008 si \u00e8 avuta un'escalation di violenza nella regione e la reintroduzione dell'embargo a Gaza (alleggerito nei mesi precedenti, ma meno di quanto previsto e mai completamente rimosso). L'esercito israeliano, affermando di aver raccolto informazioni su un piano di Hamas finalizzato al rapimento di altri suoi soldati attraverso un tunnel sotterraneo di 250 metri, ha ucciso sette palestinesi in due giorni, entrando nella regione centrale della striscia di Gaza: attaccarono l'abitazione da cui partiva il tunnel.\nIn risposta c'\u00e8 stato un pesante attacco con razzi e colpi di mortaio nella regione meridionale di Israele, seguito nelle settimane successive dalla ripresa dei lanci con frequenze simili a quelle precedenti alla tregua. I lanci sono stati rivendicati separatamente sia dalla Jihad islamica, che dalle Brigata dei Martiri di al-Aqsa (legate ad al-Fatah) che dai Comitati di resistenza popolare; Israele attribuisce il fatto ad Hamas. Tali lanci hanno causato il ferimento di tre persone.\nIl 27 dicembre 2008 scatta l'operazione Piombo fuso, diretta dal governo israeliano contro la Striscia con l'obiettivo ufficiale di portare l'interruzione del lancio di razzi nel sud d'Israele.\n2009.\nIniziata con un bombardamento aereo, dal 3 gennaio l'operazione Piombo fuso prosegue anche con la mobilitazione via terra.\nIl 17 gennaio 2009 Israele dichiara una tregua unilaterale. Il giorno successivo anche le diverse organizzazioni palestinesi presenti nella striscia di Gaza annunciano un cessate il fuoco.\nNonostante ci\u00f2 proseguono gli attacchi dell'esercito israeliano: il 20 gennaio fonti palestinesi denunciano l'uccisione di un contadino, il 22 gennaio il bombardamento di as-Sudaniya, a nord-ovest della Striscia di Gaza, il ferimento di 7 palestinesi e il ferimento di un bambino palestinese, il 23 gennaio sparatorie contro civili, il 26 gennaio il ferimento di un cittadino palestinese, il 27 gennaio l'uccisione di un palestinese a al-Farahin, il 28 gennaio il bombardamento aereo della zona di frontiera tra Gaza e Egitto, il 29 gennaio il ferimento di 12 palestinesi da parte di un aereo israeliano.\nNei giorni successivi anche missili palestinesi colpirono le citt\u00e0 israeliane.\nIl numero dei morti sul lato israeliano \u00e8 di 10 militari pi\u00f9 3 civili. Sul lato palestinese, le cifre sono ancora molto discordanti: le fonti israeliane parlano di 500-600 morti, mentre secondo quelle palestinesi i morti al 18 gennaio sono 1305 (417 bambini, 120 donne, 120 anziani, 14 soccorritori, 4 giornalisti e 5 stranieri) e i feriti 5450\nElenco di tutti i razzi lanciati su Israele.\nIl numero dei Qassam costruiti, e la frequenza degli attacchi con colpi di mortaio, razzi Qassam e missili, lanciati dalla Striscia di Gaza contro Israele, \u00e8 cresciuto progressivamente e proporzionalmente alla controparte, nel corso degli ultimi anni, anche dopo il ritiro di Israele dalla Striscia (come anche riportato da \"Amnesty International\", e da \"Human Rights Watch\"). Questo incremento \u00e8 considerato come una delle motivazioni a sostegno delle operazioni di sicurezza israeliane contro le milizie palestinesi di Hamas.\nAttacchi contro Palestinesi dopo il ritiro di Israele dalla Striscia di Gaza.\nNel 2006 secondo fonti palestinesi sono stati 660 i Palestinesi uccisi dagli Israeliani di cui 405 a Gaza.\nSono state demolite 292 case palestinesi, di cui 279 nella Striscia di Gaza.\nNello stesso periodo gli Israeliani uccisi sono stati 23.\nNel 2007 secondo fonti palestinesi sono stati 373 i Palestinesi uccisi dagli Israeliani di cui 290 a Gaza.\nNello stesso periodo i civili Israeliani uccisi sono stati 7, i soldati della sicurezza israeliana uccisi 6.\nNel 2008 (prima dell'inizio dell'operazione Piombo Fuso) secondo fonti palestinesi sono stati 455 i Palestinesi uccisi dagli Israeliani, mentre nello stesso periodo gli Israeliani uccisi sono stati 18.\nIl rapporto annuale di Amnesty del 2008 riporta il numero di 370 palestinesi uccisi dagli attacchi aerei e di altro tipo da parte delle forze israeliane e di oltre un centinaio di abitazioni palestinesi distrutte; sottolinea inoltre la punizione collettiva a cui \u00e8 stata sottoposta la popolazione di Gaza con il blocco totale imposto dal governo israeliano nel giugno; ricorda che almeno 40 Palestinesi sono morti dopo che era stato loro negato il permesso di uscire da Gaza per ottenere cure mediche urgenti.\nQuesto insieme di cose \u00e8 stato spesso citato dalla forze palestinesi di Gaza come motivo del lancio di razzi e colpi di mortaio contro il territorio israeliano.\nStatistiche delle uccisioni nel periodo 2000-2010.\nUccisioni di Palestinesi, Israeliani e cittadini stranieri nel periodo 29.9.2000-31.7.2010 fonte: B'tselem\nViolazioni delle tregue nel periodo 2000-2008.\nDefinendo come \"pause del conflitto\" i periodi di uno o pi\u00f9 giorni durante i quali nessuno \u00e8 stato ucciso da ambedue le parti, si osserva che:"}
{"id": "2144814", "revid": "486946", "url": "https://it.wikipedia.org/wiki?curid=2144814", "title": "Societ\u00e0 matriarcale", "text": ""}
{"id": "2144815", "revid": "119222294", "url": "https://it.wikipedia.org/wiki?curid=2144815", "title": "Africa (diocesi)", "text": "La diocesi d'Africa (latino: \"Dioecesis Africae\") era una diocesi del tardo Impero romano, che si estendeva sulle province del Nord Africa, escluso l'Egitto. \nStoria.\nLa sua capitale era Cartagine, ed era subordinata alla Prefettura del pretorio d'Italia.\nLa diocesi comprendeva le province dell'Africa proconsolare (anche nota come Zeugitana), Byzacena, Mauretania Sitifensis, Mauretania Caesariensis, Numidia e Tripolitania. \nLa diocesi fu istituita in seguito alle riforme provinciali volute da Diocleziano e Costantino negli ultimi anni del III secolo e all'inizio del IV secolo e continu\u00f2 a esistere fino all'invasione vandalica dell'Africa (anni 430). \nLa diocesi cess\u00f2 di esistere nel 439, quando Cartagine cadde in mano ai Vandali; alcune delle sue province (le Mauritanie e parte della Numidia oltre alla Tripolitania) furono restituite ai Romani nel 442, ma furono di nuovo perdute in seguito al sacco di Roma del 455, allorch\u00e9 i Vandali conquistarono l'intera costa del Nord Africa, nonch\u00e9 Sicilia, Sardegna, Corsica e Baleari. \nLe sue province rimasero in mano vandalica fino alla riconquista romana del Nord Africa a opera dell'imperatore Giustiniano I; dopo essere state riconquistate dai Romani, le province del Nord Africa furono nuovamente raggruppate, questa volta non in una diocesi ma nella prefettura del pretorio d'Africa."}
{"id": "2144826", "revid": "203463", "url": "https://it.wikipedia.org/wiki?curid=2144826", "title": "A Single Man (album)", "text": "A Single Man \u00e8 il diciassettesimo album (il dodicesimo in studio) dell'artista britannico Elton John, pubblicato il 16 ottobre 1978 (due anni dopo l'album \"Blue Moves\" e un anno dopo la raccolta \"Elton John's Greatest Hits Volume II\").\nIl disco.\nNel 1978 Elton John era ritornato sorprendentemente sulle scene mondiali, dopo aver annunciato due anni prima di volersi ritirare dal mondo musicale. Il nuovo album di inediti, \"A Single Man\", costituiva una svolta importante nella carriera artistica della rockstar, in quanto era il suo primo LP realizzato senza il contributo del paroliere e amico di fiducia Bernie Taupin. Per questa produzione John aveva lavorato insieme a un uomo del suo entourage, Gary Osborne, collaboratore peraltro della cantante Kiki Dee, anche se ancora relativamente sconosciuto al pubblico; per questo molti confusero il titolo dell'album (letteralmente \"Un Uomo Solo\"), credendo che si riferisse a brani scritti esclusivamente da Elton John. Il disco mette in evidenza diversi musicisti: Clive Franks (che sebbene fosse un tecnico del suono si ritrov\u00f2 al basso e alla co-produzione), Steve Holley (alla batteria) e Tim Renwick (alla chitarra).\nL'album contiene, oltre a brani come \"Shine on Through\", \"It Ain't Gonna Be Easy\" e \"Madness\", anche una hit strumentale (\"Song for Guy\"), brano tributo al giovane Guy Burchett, dipendente della Rocket Records deceduto tragicamente in un incidente motociclistico. Il brano \u00e8 stato un successo mondiale, nonostante in nazioni come Stati Uniti e Canada non abbia raggiunto il successo sperato; l'altro singolo estratto dall'LP \u00e8 invece la briosa \"Part-time Love\". \"A Single Man\" \u00e8 stato il primo, relativo, insuccesso commerciale di Elton John dopo anni di trionfi, raggiungendo solo la 15\u00aa posizione negli Stati Uniti e l'ottava nel Regno Unito.\nNel 1998 l'album \u00e8 stato ristampato con l'aggiunta di 5 bonus track: \"Ego\", \"Flinstone Boy\", \"I Cry at Night\", \"Lovesick\" e \"Strangers\".\nTra le curiosit\u00e0 legate all'album vi \u00e8 la foto di copertina, in cui Elton John viene ritratto lungo il \"Long Walk\", un viale del Windsor Great Park che conduce al Castello di Windsor. Inoltre \u00e8 il primo album in cui la rockstar compare senza i suoi famosi occhiali.\nPer molti questo album \u00e8 considerato quello che chiude un'epoca, quella del periodo d'oro della carriera di Elton John sotto l'aspetto compositivo.\nReverie.\nProveniente dall'album del 1978 \"A Single Man\" (del quale \u00e8 la decima traccia), costituisce la traccia pi\u00f9 corta dell'LP: infatti la sua durata \u00e8 di 52 secondi, un tempo davvero inusuale. Si tratta principalmente di un intermezzo fra la caoticit\u00e0 della poliedrica \"Madness\" e la tranquillit\u00e0 della successiva \"Song for Guy\", della quale \"Reverie\" costituisce il preludio. La melodia \u00e8 silenziosa e a tratti malinconica; gli unici strumenti messi in evidenza sono il pianoforte di Elton e un sintetizzatore ARP, suonato da Paul Buckmaster, dal suono rassomigliante a quello emesso da un flauto o da un altro strumento aerofono. Il titolo, in italiano, significa prevalentemente \"Fantasticheria\".\nLa pubblicazione in Unione Sovietica.\n\"A Single Man\" fu il primo album di Elton John ad essere distribuito ufficialmente in Unione Sovietica (sebbene i precedenti LP fossero stati pubblicati in altre forme), sfruttando l'eco del tour solo piano e percussioni \"A Single Man in Concert\". Nelle esibizioni live del tour, le prime di un artista occidentale nel Paese comunista, Elton \u00e8 solo al pianoforte, privo del look variopinto e sgargiante esibito anni prima, ed esegue pezzi come \"Your Song\" e \"Daniel\"; all'inizio della seconda parte dello show lo raggiunge sul palco il funambolico Ray Cooper, che scatena alle percussioni il suo eclettismo e la sua maestria in maniera decisamente espressiva. Vengono esibiti brani come \"\", \"Bennie &amp; The Jets\", \"Better Off Dead\", \"I Think I'm Going to Kill Myself\" e \"Saturday Night's Alright for Fighting\"/\"Pinball Wizard\", che mandano in delirio il pubblico russo e guadagnano molto a John e Cooper in termini di popolarit\u00e0. In questo tour si verificano anche imponenti scene di isteria collettiva: la rockstar ammetter\u00e0 di non aver mai avuto un successo di tali proporzioni.\nL'album fu comunque intitolato diversamente (\"Poyot Elton John\", ovverosia, in russo, \"Elton John canta\") e due brani (\"Big Dipper\" e \"Part-time Love\") furono rimossi per l'argomento trattato nei loro testi. Curiosamente, nel tour \"A Single Man in Concert\" Elton esib\u00ec anche \"Part-time Love\" senza incontrare alcuna resistenza fra le autorit\u00e0 sovietiche.\nTracce.\nTesti e musiche di Elton John e Gary Osborne, eccetto dove indicato.\nClassifiche.\nAlbum - Billboard (America del Nord)\nSingoli - Billboard (America del Nord)"}
{"id": "2144827", "revid": "81195", "url": "https://it.wikipedia.org/wiki?curid=2144827", "title": "Un oceano di avventure", "text": " \u00e8 un anime prodotto dalla Nippon Animation nel 1994 di 39 episodi, trasmesso per la prima volta dalla Fuji Television a partire dal 16 gennaio 1994 e in Italia da Rete 4 nell'estate 1996. La serie fa parte del progetto World Masterpiece Theater (Sekai Meisaku Gekijo) della Nippon Animation, anche se non basato su un classico della letteratura come tutti gli altri anime del progetto, ma su un soggetto originale.\nTrama.\nNancy Simpson (Nanami in originale) \u00e8 una ragazzina che, dopo la morte della madre avvenuta qualche tempo prima, viaggia con il padre Scot (Scott in originale) e l'amico siciliano Al, su una piccola imbarcazione chiamata la \"Peperoncino\" alla ricerca della mitica Balena Luminosa.\nNancy \u00e8 accompagnata nelle sue avventure sul mare dall'orca Tico, la sua migliore amica e durante la storia dovr\u00e0 vedersela con la GMC, un'associazione criminale alla ricerca anch'essa del mitico cetaceo per poter estrarre dalle sue ossa il \"torontium\" e produrre con questa sostanza terribili armi chimiche. Inoltre, fin dall'inizio si aggregano alla compagnia Cheryl Melville, ragazza ricca e viziata, con al seguito il suo maggiordomo James, e il piccolo Thomas, figlio del prof. Le Conte, antagonista del padre di Nancy.\nNancy ed i suoi amici vivranno innumerevoli avventure per mare e per terra. Tico partorir\u00e0 un cucciolo che verr\u00e0 chiamato inizialmente Junior, ma che Nancy chiamer\u00e0 in seguito Tico, dopo che la madre morir\u00e0 per salvare Al.\nQuando la Balena Luminosa viene finalmente trovata, \u00e8 subito catturata dalla GMC. Nancy, con l'aiuto di Tico e delle migliaia di animali dell'aria e del mare accorsi per i richiami disperati della Balena Luminosa, riesce per\u00f2 a liberarla, scoprendo che le Balene Luminose sono in realt\u00e0 degli Osservatori che esistono fin dalle origini della vita sulla Terra e che custodiscono la conoscenza del passato e del futuro di tutte le specie esistenti.\nDoppiaggio.\nIl doppiaggio italiano \u00e8 stato effettuato presso lo studio Deneb Film di Milano, sotto la direzione di Paolo Torrisi. La traduzione dal giapponese \u00e8 a cura di Achille Brambilla e Luisella Sgammeglia, i dialoghi italiani sono di Cristina Robustelli."}
{"id": "2144828", "revid": "272884", "url": "https://it.wikipedia.org/wiki?curid=2144828", "title": "Bonino de Bonini", "text": ""}
{"id": "2144830", "revid": "287204", "url": "https://it.wikipedia.org/wiki?curid=2144830", "title": "Griffith Taylor", "text": "Ha partecipato alla spedizione Terra Nova del 1910-13 in Antartide sotto il comando di Robert Falcon Scott.\nDopo l'emigrazione di tutta la sua famiglia in Australia, completa gli studi all'Universit\u00e0 di Sydney. Allievo di Edgeworth David, entra in contatto con Raymond Priestley, Charles Wright e Frank Debenham durante un periodo di lavoro all'Universit\u00e0 di Cambridge.\nPartecipa alla spedizione Terra Nova di Robert Falcon Scott in Antartide dove effettua ricerche geologiche lungo la costa occidentale del canale McMurdo, in particolare nell'area delle valli secche McMurdo, del ghiacciaio Koettlitz sino al Granite Harbour\nSuccessivamente insegna alle universit\u00e0 di Sydney Chicago e Toronto."}
{"id": "2144833", "revid": "523793", "url": "https://it.wikipedia.org/wiki?curid=2144833", "title": "Zona archeologica", "text": ""}
{"id": "2144834", "revid": "146644", "url": "https://it.wikipedia.org/wiki?curid=2144834", "title": "Thomas Griffith Taylor", "text": ""}
{"id": "2144841", "revid": "1149807", "url": "https://it.wikipedia.org/wiki?curid=2144841", "title": "Flint - A spasso nel tempo", "text": " \u00e8 un anime diretto da Hiroshi Fukutomi, composto da 39 episodi andati in onda tra il 1998 ed il 1999 su TV Tokyo. Dalla serie \u00e8 stato tratto un manga, di Hideki Sonoda ed Akira Yamauchi, pubblicato su \"Comic Bom Bom\" fra il 1998 ed il 1999.\nLa versione italiana, trasmessa su Italia 1 nell'estate del 2002, \u00e8 basata sull'adattamento americano operato dalla Saban Entertainment, che l'ha resa molto diversa da quella originale. La sigla italiana \u00e8 stata composta da Franco Fasano su testo di Alessandra Valeri Manera ed \u00e8 cantata da Cristina D'Avena.\nTrama.\nLa storia \u00e8 incentrata su , un ragazzo proveniente dalla preistoria resuscitato grazie ad un fossile. Insieme a due ragazzini, e , ha il compito di viaggiare attraverso le varie epoche storiche ed allearsi con delle creature, i cambia-tempo, per proteggere il naturale decorso degli avvenimenti. Le creature (somiglianti per certi aspetti ai Pok\u00e9mon o ai Digimon) hanno tre forme: quella di base che hanno al loro incontro con Flint e due evoluzioni che li rendono pi\u00f9 potenti, di cui una buona (mega cambia-tempo) ed una malvagia (guasta-tempo). Quella malvagia \u00e8 originata dai poteri di , che cerca di impadronirsi dei cambia-tempo per alterare la storia per conto del suo oscuro signore, Lord Dark.\nMedia.\nAnime.\nL'anime \u00e8 stato trasmesso in Giappone su TV Tokyo.\nNegli USA la serie fu acquisita dalla Saban Entertainment e messa in onda su ABC Family e Fox Network dopo aver subito un radicale adattamento. I dialoghi furono sostituiti con nuovi che non ricalcavano affatto quelli originali, aggiungendo anche battute e scherzi. Nonostante l'ambientazione in Giappone non sia stata cambiata e talvolta si possano notare delle scritte in giapponese (senza alcuna traduzione), i nomi sono stati tutti sostituiti con versioni americane e i riferimenti alla cultura giapponese eliminati. Inoltre nella versione della Saban i cambia-tempo sono in grado di parlare, mentre in quella originale riuscivano soltanto a pronunciare il loro nome. \nL'intera colonna sonora \u00e8 stata sostituita da un'altra composta appositamente, cos\u00ec come tutti gli effetti sonori, rimpiazzati da altri pi\u00f9 americani. Le versioni trasmesse in molti altri Paesi si basano su questa, compresa quella italiana.\nLa serie \u00e8 andata in onda anche in Francia su Fox Kids France, Jetix France, TF1 e TFou, in Spagna su Antena 3, Fox Kids Espa\u00f1a e Fox Kids Latin America, nei Paesi Bassi su Fox Kids Netherlands e in Brasile su Fox Kids Brazil e Rede Globo.\nColonna sonora.\nNella versione italiana, su Italia 1, fu utilizzata la sigla italiana, mentre su Fox Kids, Jetix, K2 e nella distribuzione in VHS e DVD venne impiegata la sigla americana.\nManga.\nLa serie ha ricevuto anche un adattamento manga, scritto da Hideki Sonoda e disegnato da Anko Ogura; \u00e8 stato serializzato dal settembre 1998 all'agosto 1999 sulla rivista \"Comic Bom Bom\" edita da K\u014ddansha. I vari capitoli sono stati poi raccolti in tre volumi \"tank\u014dbon\". \u00c8 inedito al di fuori del Giappone.\nLa storia narrata nella versione cartacea mostra molte differenze per quanto concerne il character design, lo sviluppo della trama e vari altri concetti, che poi sono stati scartati o cambiati nella versione animata."}
{"id": "2144842", "revid": "71433", "url": "https://it.wikipedia.org/wiki?curid=2144842", "title": "Nel Mondo delle Donne", "text": ""}
{"id": "2144845", "revid": "1543377", "url": "https://it.wikipedia.org/wiki?curid=2144845", "title": "Pannonia (diocesi)", "text": "La diocesi di Pannonia (in latino: \"Dioecesis Pannoniarum\") o, a partire dal 379, diocesi d'Illirico, era una diocesi del Tardo Impero romano. La sede del \"vicarius\" era Sirmio.\nStoria.\nVenne istituita nel 314 in seguito alle riforme provinciali di Diocleziano e Costantino. Faceva originariamente parte della Prefettura del pretorio d'Italia, e in seguito entr\u00f2 a far parte della prefettura del pretorio dell'Illirico. Dopo la divisione di quest'ultima nel 379, entr\u00f2 a far parte di nuovo nella Prefettura d'Italia con la denominazione di \"diocesi d'Illirico\".\nNel 437 Galla Placidia, moglie dell'imperatore romano d'Occidente Costanzo III, per ricompensare l'imperatore romano d'Oriente Teodosio II, ove si era rifugiata dopo la morte del marito, per aver messo sul trono occidentale il figlio di lei Valentiniano III, cedette l'estremit\u00e0 orientale della Pannonia II (con le citt\u00e0 di Sirmio e Bassiana) all'Impero romano d'Oriente. Il resto della Pannonia era stato ceduto agli Unni da Ezio in cambio dell'appoggio militare degli Unni all'Impero in Gallia. La Pannonia II divenne cos\u00ec la tredicesima provincia dell'Illirico orientale e Sirmio divenne per qualche tempo la capitale della prefettura dell'Illirico (orientale), ma venne ceduta da Teodosio II agli Unni in seguito alle vittoriose campagne balcaniche di Attila del 441-442.\nSecondo altri studiosi, tuttavia, tutto l'Illirico occidentale sarebbe stato ceduto all'Impero d'Oriente. Essi citano come prova:\nTuttavia Procopio afferma che la Dalmazia era governata da uomini (come il \"comes\" Marcellino) dipendenti dall'Impero romano d'Occidente, e ci\u00f2 contrasta con la cessione della Dalmazia all'Impero d'Oriente. Uno studioso (Wozniak) ha tentato di conciliare Procopio con le altre fonti sostenendo che la Dalmazia, pur appartenendo nominalmente all'Impero d'Oriente, \"de facto\" apparteneva a quello d'Occidente:\nDiversi studiosi, oggi, ritengono che solo parte dell'Illirico occidentale fu ceduto all'Impero d'Oriente, anche se \u00e8 non vi \u00e8 consenso su quale parte fu ceduta: Demougeot e M\u00f2scy ritengono che fu ceduta solo \u00abl'area di Sirmio\u00bb, Barker invece sostiene che fu ceduta \u00abparte della Dalmazia\u00bb, secondo invece JB Bury \u00abuna parte considerevole della diocesi dell'Illirico, Dalmazia, Valeria e Pannonia orientale vennero sicuramente trasferite\u00bb; Praga invece ritiene che \u00abla cessione dell'Illirico occidentale... non riguard\u00f2 la Dalmazia\u00bb. Sicuramente fu ceduta almeno la Pannonia II con Sirmio: una Novella di Giustiniano I (11.1) attesta infatti che Sirmio nel 441 apparteneva all'Impero d'Oriente ed era la sede del prefetto del pretorio dell'Illirico, Apreemio, poi costretto nello stesso anno a fuggire a Tessalonica a causa delle invasioni di Attila, che nello stesso anno attacc\u00f2 ed espugn\u00f2 Sirmio. Sembra certo, invece, che il Norico rimase in mano romano-occidentale: secondo Prisco, infatti, il governatore del Norico, Promoto, era uno degli ambasciatori romano-occidentali che nel 449 furono inviati presso Attila, mentre l'agiografia di San Severino narra che ancora intorno al 460 le truppe del Norico ricevevano, seppur sempre pi\u00f9 irregolarmente, il soldo da Ravenna e non da Costantinopoli; inoltre il panegirico del 467 di Sidonio Apollinare nomina il Norico tra le province romano-occidentali.\nComunque la Dalmazia, sebbene legata all'Occidente, mostr\u00f2, a partire dal 460 ca., tendenze scissioniste dal governo di Ravenna. Il \"comes\" di Dalmazia Marcellino infatti non riconobbe Libio Severo come nuovo imperatore d'Occidente, staccando la Dalmazia dall'Impero e governandola come una sorta di vero e proprio dominio personale. Successivamente un altro \"comes\" di Dalmazia, Giulio Nepote, era riuscito a diventare imperatore d'Occidente, anche se dopo solo un anno venne deposto e costretto a fuggire in Dalmazia, dove regn\u00f2 fino al 480. La Dalmazia, insieme alla Gallia settentrionale, fu una delle due parti dell'Impero occidentale a soccombere alcuni anni dopo la deposizione dell'ultimo imperatore d'Occidente.\nIn Norico (che, nonostante la presunta cessione all'Oriente, nel 467 viene citata da Sidonio Apollinare tra le province dell'Occidente), invece, il crollo del gettito fiscale dell'Impero d'Occidente aveva causato una progressiva diminuzione delle truppe poste alla sua difesa, che spesso ricevevano con irregolarit\u00e0 la paga. Ci\u00f2 espose la regione ai saccheggi e alle devastazioni dei Rugi e di altre popolazioni barbariche, come Eruli, Ostrogoti, Alamanni e Turingi. A un certo punto - tra il 460 e il 470 - l'Impero cess\u00f2 di pagare le truppe della regione del tutto, ma ci\u00f2 non lasci\u00f2 il Norico esposto completamente senza difese alle incursioni dei Barbari. Infatti i soldati del posto, essendo motivati a difendere la propria famiglia e i propri possedimenti dalle incursioni, continuarono a difendere le guarnigioni dai Barbari, portando alla formazione di vere e proprie milizie cittadine, che per\u00f2, anche se riuscirono a ritardarla, non riuscirono a evitare la caduta del Norico in mano ai Rugi.\nIl Re ostrogoto d'Italia Teodorico il Grande conquist\u00f2 la Pannonia agli inizi del VI secolo, e potrebbe aver rifondato la diocesi.\nStruttura.\nLa diocesi di Pannonia comprendeva le province romane di Pannonia Prima, Pannonia Valeria, Pannonia Savia, Pannonia Secunda, Noricum Mediterraneum, Noricum Ripensis e Dalmatia.\nUso successivo del termine.\nNel IX secolo, esisteva in Pannonia una diocesi cristiana che si chiamava \"diocesi di Pannonia\"; il suo vescovo era san Metodio."}
{"id": "2144846", "revid": "767487", "url": "https://it.wikipedia.org/wiki?curid=2144846", "title": "Gli orrori del liceo femminile", "text": "Gli orrori del liceo femminile \u00e8 un film spagnolo del 1969, diretto dal regista Narciso Ib\u00e1\u00f1ez Serrador.\nTrama.\nFrancia, fine \u2018800. In un isolato collegio femminile domina incontrastata la severissima direttrice Madame Fourneau. Avvengono alcuni misteriosi delitti tra le ragazze, anche se l'assassino fa sparire i cadaveri e tutti pensano a una fuga delle collegiali\u2026"}
{"id": "2144848", "revid": "466539", "url": "https://it.wikipedia.org/wiki?curid=2144848", "title": "Eugen Jochum", "text": "Biografia.\nNato vicino ad Augusta, nella Germania meridionale, Jochum studi\u00f2 pianoforte e organo ad Augusta fino al 1922. \nStudi\u00f2 poi direzione d'orchestra a Monaco di Baviera con Siegmund von Hausegger. \nIl suo primo lavoro fu quello di pianista a M\u00f6nchen-Gladbach, e poi a Kiel.\nFece il suo debutto, come direttore d'orchestra, alla guida della M\u00fcnchner Philharmoniker nel 1926 con un programma che comprendeva la settima sinfonia di Bruckner. \nNello stesso anno venne nominato direttore dell'orchestra di Kiel, dove diresse diciassette opere nella sua prima stagione, fra le quali \"Il vascello fantasma, Il cavaliere della rosa\" e \"Turandot.\"\nDopo Kiel si spost\u00f2 a Mannheim, dove Wilhelm Furtw\u00e4ngler elogi\u00f2 la sua direzione. Rifiut\u00f2 un'offerta per dirigere dodici concerti negli Stati Uniti, con la New York Philharmonic Orchestra, ritenendo di non avere l'esperienza ed il repertorio adatto ad un'orchestra di quella levatura; non diriger\u00e0 negli Stati Uniti fino al 1958. Il suo successivo incarico fu quello di direttore a Duisburg, dal 1930 al 1932. Nel 1932 venne nominato direttore dell'orchestra della Radio di Berlino, dirigendo anche 16 concerti nella stagione della Berliner Philharmoniker e alla Deutsche Oper.\nNel 1934 Jochum succedette a Karl B\u00f6hm come direttore dell'Opera di Amburgo e dei Philharmoniker Hamburg. Durante il periodo nazista, la citt\u00e0 di Amburgo si mantenne, come Jochum ebbe a dire, \"ragionevolmente liberale\", tanto che pot\u00e9 mantenere il suo posto nonostante avesse rifiutato di iscriversi al partito nazista. Egli esegu\u00ec musiche di Hindemith e Bart\u00f3k nonostante questi compositori fossero stati banditi dal nazismo. Jochum rimase ad Amburgo fino al 1949.. Nel 1949 Jochum fond\u00f2 e divenne il primo direttore, fino al 1960, della Symphonieorchester des Bayerischen Rundfunks (Orchestra Sinfonica della Radio Bavarese), che divenne nel giro di pochi anni, grazie alle sue cure, una delle migliori orchestre di fama internazionale.\nA partire dagli anni '30, Jochum diresse molto spesso, come ospite, i Berliner Philharmoniker, Svilupp\u00f2 un forte e duraturo rapporto con questa grande orchestra, testimoniato, negli anni a venire, da innumerevoli importanti registrazioni (soprattutto Bruckner e Brahms) ma, alla morte di Wilhelm Furtwaengler (1954), la sua candidatura per un'eventuale successione quale direttore stabile dei Berliner non fu neppure presa in esame lasciandolo, peraltro, libero di concentrarsi sulla direzione musicale dell'Orchestra Sinfonica della Radio Bavarese e sui numerosi impegni come ospite in tutto il mondo.\nEgli fu un direttore ospite molto assiduo dell'Orchestra reale del Concertgebouw di Amsterdam dove fu primo direttore nel periodo 1941-1943, mentre era direttore musicale Willem Mengelberg. \nDal 1961 al 1963, Jochum fu direttore aggiunto di Bernard Haitink. Egli diresse frequentemente a Londra, la London Philharmonic Orchestra e la London Symphony Orchestra. \nNel 1975, la LSO lo nomin\u00f2 direttore laureato ed in quel periodo, proprio con la LSO, Jochum realizz\u00f2, per EMI il suo terzo ed ultimo ciclo completo delle Sinfonie di Beethoven in disco.\nNel 1942 dirige la prima assoluta all'Opera di Amburgo del Concerto per orchestra archi op. 20 di Boris Blacher.\nNel 1950 dirige la prima assoluta a Monaco di \"Franz\u00f6sische Suite\" di Werner Egk.\nNel 1951 dirige la prima assoluta nella Kilbourn Hall di Rochester (New York) della Suite per tromba e orchestra d'archi di William Peters Latham e del Concerto per orchestra in 3 tempi di Alberto Bruni-Tedeschi.\nAl Teatro alla Scala di Milano diresse dei concerti negli anni 1951, 1961 (con il violoncellista Antonio Janigro) e 1971.\nNel 1959 dirige la prima assoluta nella Staatliche Musikhochschule di Monaco di \"Tanz-Rondo\" di Gottfried von Einem.\nPer il Teatro La Fenice di Venezia diresse dei concerti nel 1960 al Palazzo Ducale (Venezia) con la figlia Veronica al pianoforte e nel 1973 con la Wiener Symphoniker.\nNel 1963 dirige la ripresa nel Teatro Comunale di Firenze di \"Tristano e Isotta\".\nAll'Opera di Chicago dirige Ariadne auf Naxos con Reri Grist, R\u00e9gine Crespin, Erich Kunz e Giorgio Tadeo nel 1964 e Die Zauberfl\u00f6te con Mady Mespl\u00e9 nel 1966.\nNel 1966 diresse \"Il ratto dal serraglio\" al Teatro dell'Opera di Roma nella trasferta della Deutsche Oper Berlin.\nDal 1969 al 1973 diresse l'Orchestra sinfonica di Bamberga.\nAl Festival di Salisburgo diresse un concerto il 21 agosto 1945, musiche di Mozart con i Wiener Philharmoniker nel 1951 ed un concerto con l'Orchestra reale del Concertgebouw nel 1958 e, dal 1953 al Festival di Bayreuth, dove fece il suo debutto dirigendo \"Tristano e Isotta.\"\nJochum \u00e8 noto per le sue esecuzioni della musica di Anton Bruckner. Le sue esecuzioni delle opere di Bach, Beethoven, Brahms, Mozart, Haydn, Schumann, Wagner e Carl Orff sono ricordate con ammirazione. La sua registrazione dei \"Carmina Burana\" ricevette dallo stesso Orff, presente alla registrazione, un'entusiastica approvazione.\nEgli registr\u00f2 molta musica, dalla sua prima incisione del 1932 (il concerto per pianoforte in Re minore di Mozart con il pianista Edwin Fischer). In stereo LP registr\u00f2 principalmente per la Deutsche Grammophon. Il suo ciclo delle Sinfonie di Bruckner per la DG (realizzato parte a Berlino e parte Monaco tra la fine degli anni '50 e la seconda met\u00e0 degli anni '60), rimane a tutt'oggi, ininterrottamente, nel catalogo Deutsche Grammophon sin dalla prima pubblicazione, fatto questo che costituisce un record nella discografia classica di ogni tempo. Pi\u00f9 avanti negli anni, Jochum registr\u00f2 un'altra volta il ciclo bruckneriano con la EMI alla guida della Staatskapelle Dresden. Questa edizione \u00e8 stata ripubblicata dalla casa olandese Brilliant nel 2009.\nSuo fratello Otto \u00e8 stato un compositore (1898\u20131969) e Georg Ludwig \u00e8 stato direttore d'orchestra (1909-1970).\nJochum mor\u00ec a Monaco di Baviera all'et\u00e0 di 84 anni. Sua moglie Maria mor\u00ec in precedenza nel 1985 e sua figlia Veronica \u00e8 una pianista di Boston."}
{"id": "2144850", "revid": "253269", "url": "https://it.wikipedia.org/wiki?curid=2144850", "title": "Hiram Keller", "text": "Biografia.\nFiglio di un noto giurista della Corte Suprema della Georgia, inizi\u00f2 la carriera come modello, professione che svolse per 14 anni. Nel 1966 frequent\u00f2 i corsi privati dell'Actors Studio, tenuti da Lee Strasberg per le giovani celebrit\u00e0, ma li abbandon\u00f2 prima del termine.\nIl suo debutto teatrale risale al 1968, quando prese parte all'allestimento a Broadway del musical \"Hair\". Sbarcato in Europa, inizi\u00f2 a frequentare il jetset di un particolare filone artistico degli anni sessanta, vantando amicizie e collaborazioni con Andy Warhol, Franco Zeffirelli, Pier Paolo Pasolini, Helmut Berger.\nLa sua partecipazione pi\u00f9 importante fu nel film \"Fellini Satyricon\" (1969), che li valse la definizione di \"Dorian Gray felliniano\", ma la sua carriera non decoll\u00f2 mai del tutto e dovette accontentarsi di ruoli minori e marginali, prima del definitivo abbandono delle scene nel 1982.\nSposato con Kristina St. Clair dal 1981 al 1987, ebbe una figlia, Serena Keller-Undercofler. Mor\u00ec di cancro il 20 gennaio 1997 ad Atlanta."}
{"id": "2144852", "revid": "76963", "url": "https://it.wikipedia.org/wiki?curid=2144852", "title": "Martin Potter (attore)", "text": "Attivo sia sul piccolo che sul grande schermo dal finire degli anni sessanta (esordisce nella serie televisiva \"ITV Playhouse\"), Potter ottiene un discreto successo interpretando Encolpio nel film \"Fellini Satyricon\" di Federico Fellini.\nCome caratterista, si distingue come spalla di Robert Mitchum nel crepuscolare \"Marlowe indaga\"."}
{"id": "2144860", "revid": "599013", "url": "https://it.wikipedia.org/wiki?curid=2144860", "title": "Mabrouk Zaid", "text": ""}
{"id": "2144862", "revid": "1282260", "url": "https://it.wikipedia.org/wiki?curid=2144862", "title": "Castelnuovo (Prato)", "text": "Castelnuovo \u00e8 una frazione del comune di Prato.\nFa parte della circoscrizione sud e si trova nella porzione sud-est del territorio a poca distanza dai confini con il comune di Poggio a Caiano e Campi Bisenzio e non molto distante dalle Cascine di Tavola.\nStoria.\nIl borgo fu fondato ai tempi del libero comune di Prato, nel XIII secolo. La posizione scelta fu dovuta probabilmente alla necessit\u00e0 di un avamposto difensivo verso i confini con Pistoia, attestata sul Montalbano sulla riva opposta dell'Ombrone, e con Firenze. La fondazione del borgo murato fu contemporanea alla bonifica del territorio circostante che si caratterizza per essere quello posto alla quota pi\u00f9 bassa del territorio comunale.\nIl nome stesso dell'insediamento ci dice che si tratta di un insediamento fortificato di nuova edificazione, una tipologia piuttosto rara, se non unica nel contado pratese ed in genere nella piana ad ovest di Firenze, che richiama, in piccolo, le \"terre nuove\" fiorentine nel valdarno superiore.\nLa forma quadrangolare delle mura \u00e8 ancora riconoscibile nella struttura urbanistica attuale che comunque non conserva quasi nulla del tessuto edilizio tradizionale. L'impianto del borgo murato (piuttosto piccolo) consisteva in circuito quadrato di fortificazioni, presumibilmente in muratura, con un unico asse viario nord-sud che doveva connettersi da una parte verso Paperino e dall'altra verso l'attraversamento dell'Ombrone.\nL'unica traccia che rimane delle mura \u00e8 la porta nord in conci di alberese.\nAll'interno delle mura era anche la chiesa di San Giorgio, ancora esistente, anche se ampiamente trasformata."}
{"id": "2144871", "revid": "1573940", "url": "https://it.wikipedia.org/wiki?curid=2144871", "title": "Scincidae", "text": "Gli Scincidi (Scincidae ) sono una famiglia di sauri, diffusi nei cinque continenti, in una ampia variet\u00e0 di habitat.\nDescrizione.\nLa famiglia comprende sauri di taglia da piccola a media: la specie di maggiori dimensioni, lo scinco arboricolo delle Isole Salomone (\"Corucia zebrata\"), pu\u00f2 raggiungere i di lunghezza.\nLa gran parte delle specie hanno testa piccola, collo tozzo e corpo allungato, con arti piccoli o ridotti a vestigia.\nBiologia.\nGli scincidi sono animali prevalentemente diurni e terricoli; alcune specie hanno abitudini fossorie, conducendo la loro esistenza negli strati superficiali del terreno, altre sono arboricole.\nLa maggior parte delle specie \u00e8 vivipara, ma alcune, come ad esempio \"Ablepharus kitaibelii\" e \"Plestiodon lagunensis\", sono ovipare.\nDistribuzione e habitat.\nLa famiglia ha una distribuzione cosmopolita, essendo presente in America, Europa, Africa, Asia e Oceania. L'area con la maggiore biodiversit\u00e0 \u00e8 rappresentata dall'Africa subsahariana.\nLe specie di questa famiglia sono presenti in tutti gli ecosistemi terrestri, dalle foreste tropicali ai deserti, dagli ambienti alpini alle mangrovie.\nTassonomia.\nGli Scincidi una delle pi\u00f9 grandi famiglie di rettili viventi comprendendo oltre specie.\nIn passato venivano riconosciute 4 sottofamiglie: Aconthinae, Feylilinae, Lygosominae e Scincinae..\nStudi filogenetici del 2003 hanno evidenziato che tali raggruppamenti erano in larga parte polifiletici (con l'eccezione della sottofamiglia Aconthinae che si \u00e8 confermata monofiletica).\nAttualmente, al 2014, vengono riconosciute 7 sottofamiglie, comprendenti i seguenti generi:"}
{"id": "2144872", "revid": "486946", "url": "https://it.wikipedia.org/wiki?curid=2144872", "title": "Cipe", "text": ""}
{"id": "2144874", "revid": "339392", "url": "https://it.wikipedia.org/wiki?curid=2144874", "title": "Pdci", "text": ""}
{"id": "2144875", "revid": "310175", "url": "https://it.wikipedia.org/wiki?curid=2144875", "title": "Cinema cubista", "text": "Il cinema cubista \u00e8 una delle avanguardie del cinema francese degli anni Venti del XX secolo.\nContesto artistico.\nIl Cubismo era stato uno dei pi\u00f9 noti movimenti artistici del Novecento, nato ufficialmente nel 1907, con la grande mostra retrospettiva dopo la morte di C\u00e9zanne (scomparso un anno prima), aveva avuto tra i primi capolavori le tele de \"Les demoiselles d'Avignon\" di Picasso o dei paesaggi di Braque, come \"Maison \u00e0 l'Estaque\", del 1908, per il quale Matisse not\u00f2 che sembrava fatto di \"tanti piccoli cubi\". I cubisti infatti scomponevano i corpi, gli oggetti e lo spazio stesso in tante piccole forme geometriche, secondo pi\u00f9 punti di vista, in antitesi con i dettami della prospettiva centrale di stampo rinascimentale, sviluppando maggiormente, nei loro intenti, la tridimensionalit\u00e0, il movimento e l'energia dei soggetti rappresentati. \nCinema cubista.\nIl cubismo, inteso come movimento di scomposizione delle forme, si trasmise al cinema presto. Il pittore e cineasta Fernand L\u00e9ger gir\u00f2 nel 1924 il film \"Ballet m\u00e9canique\", dove era abbandonata qualsiasi narrazione, in favore di una \"danza\" libera di corpi e oggetti, interessata solo al ritmo, come una musica per immagini. Se la pittura si andava liberando dal vincolo del modello e della riproduzione degli oggetti reali, cos\u00ec il cinema si andava liberando dall'obbligo di raccontare una storia. Grazie all'uso di ripetizioni, ritmi, rallentamenti e accelerazioni, le azioni, anche semplici, potevano acquisire significati del tutto diversi, fino anche a una fissit\u00e0 \"mitica\", come la donna che sale le scale, proposta da L\u00e9ger una decina di volte nella stessa sequenza. La musica era stata scritta dal compositore d'avanguardia George Antheil, a ritmo continuamente spezzato.\nAll'estetica cubista si rif\u00e0 anche il film \"L'inhumaine\" di Marcel L'Herbier (1924), alle cui scenografie collabor\u00f2 lo stesso L\u00e9ger, ma la storia \u00e8 legata agli schemi del decennio precedente, mentre alcune tecniche stilistiche preludono all'uso della \"soggettiva stilistica\" del realismo poetico."}
{"id": "2144878", "revid": "438678", "url": "https://it.wikipedia.org/wiki?curid=2144878", "title": "La maledizione dei Frankenstein", "text": "La maledizione dei Frankenstein (\"Frankenstein Created Woman\") \u00e8 un film del 1967 diretto da Terence Fisher.\nSi tratta del quarto film del Ciclo di Frankenstein della Hammer.\nNel 1969 usc\u00ec il seguito \"Distruggete Frankenstein!\".\nTrama.\nIl barone Frankenstein (Peter Cushing) fa rivivere il cadavere di una ragazza, Cristina (Susan Denberg), che si \u00e8 suicidata dopo l'ingiusta esecuzione del suo amante, Hans (Robert Morris), accusato di omicidio.\nIl barone trasferisce l'anima dell'uomo nel corpo di Cristina e la creatura cercher\u00e0 di vendicarsi dei colpevoli della morte di Hans."}
{"id": "2144882", "revid": "1305772", "url": "https://it.wikipedia.org/wiki?curid=2144882", "title": "James Emanuel", "text": " \u00c8 ritenuto uno dei migliori e ciononostante pi\u00f9 trascurati poeti viventi, ha pubblicato oltre 300 poesie, 13 volumi, un'antologia di letteratura afroamericana e un'autobiografia. Gli \u00e8 accreditata anche la creazione di un nuovo genere letterario, jazz-and-blues haiku, spesso letto con accompagnamento musicale.\nBiografia.\nNato in Nebraska nel 1921, Emanuel ha passato la giovinezza nelle terre dell'ovest, facendo molti lavori diversi. A vent'anni, \u00e8 entrato a far parte dell'esercito, prestando servizio come segretario di Benjamin O. Davis, Sr. Dopo il congedo, ha studiato alla Howard University e si \u00e8 laureato alla Northwestern University (Master of Arts) e alla Columbia University (Ph.D.). in seguito si \u00e8 trasferito a New York City, dove ha insegnato al \"City College of New York\" e dove ha inserito lo studio della poesia afroamericana. Emanuel ha lavorato anche come editore, iniziando a pubblicare una raccolta di poesie di Langston Hughes, che considerava un mentore.\nEmanuel ha insegnato anche all'Universit\u00e0 di Tolosa (1968-1969), di Grenoble e di Varsavia. Attualmente vive a Parigi, Francia.\nScritti.\nPoesia.\nEmanuel \u00e8 poeta, accademico e critico. Come poeta, ha pubblicato oltre 300 poesie e 13 libri. \u00c8 considerato uno dei migliori poeti del tempo, bench\u00e9 sia sconosciuto ai pi\u00f9. I critici hanno suggerito alcuni motivi per cui ci\u00f2 avviene, tra i quali il fatto che Emanuel componga gran parte dei suoi scritti con uno stile tradizionale, che non viva pi\u00f9 negli Stati Uniti.\nGli inoltre accreditata l'invenzione di un nuovo genere letterario, jazz-and-blues haiku, che ha letto con accompagnamento musicale in Europa ed Africa. Per questa sua creazione \u00e8 stato premiato con il \"Sidney Bechet Creative Award\" nel 1996. Ha vinto anche il \"Dean's Award for Distinguished Achievement\" nel 2007, conferitogli dalla Columbia University's Graduate School of Arts and Sciences, il \"John Hay Whitney Award\", il \"Saxton Memorial Fellowship\", ed uno \"Special Distinction Award\" dal Black American Literature Forum.\nCritica e lettere.\nOltre alle sue poesie, Emanuel ha pubblicato anche (con Theodore Gross) l'antologia di letteratura afroamericana \"Dark Symphony: Negro Literature in America\" nel 1968. Era una delle maggiori raccolte di scritti di autori afroamericani. Questa antologia, unita al lavoro di educatore di Emanuel, ha fortemente influenzato la nascita del genere letterario afroamericano.\nNel 2000 una raccolta di lettere e scritti di Emanuel \u00e8 stata messa nella Library of Congress. Tra queste, ci sono gli scambi epistolari tenuti con Gwendolyn Brooks, Ralph Ellison, Benjamin O. Davis, Ossie Davis, W.E.B. Du Bois e molti altri.\nEmanuel ha anche pubblicato cinque \"Broadside Critics\" (1971-1975) e scritto un gran numero di saggi. Tra i suoi altri lavori si trova inoltre un libro di memorie, \"The Force and the Reckoning\", pubblicato nel 2001."}
{"id": "2144885", "revid": "320578", "url": "https://it.wikipedia.org/wiki?curid=2144885", "title": "Guyane", "text": ""}
{"id": "2144886", "revid": "1342360", "url": "https://it.wikipedia.org/wiki?curid=2144886", "title": "1. Division 1988-1989", "text": "L'edizione 1988-89 della Bundesliga vide la vittoria finale dello Swarovski Tirol.\nCapocannoniere del torneo fu Peter Pacult dello Swarovski Tirol con 26 reti.\nLa formula.\nLe dodici squadre del torneo si scontrano in un girone all'italiana con partite di andata e ritorno. Le prime otto accedono ai Meister playoff, le ultime quattro pi\u00f9 le prime quattro della Erste Liga ai Mittlere playoff. Alla fine la vincente dei Meister playoff \u00e8 Campione d'Austria e lesquadre seguenti ottengono la qualificazione alla Coppa UEFA, mentre le prime quattro dei Mittlere playoff ottengono il diritto di partecipare alla prossima edizione della Bundesliga austriaca.\nStagione primaverile.\nLa classifica finale dei Meister playoff \u00e8 ottenuta sommando una parte dei punti della stagione autunnale con quelli dei playoff stessi, mentre per i Mittlere playoff i punti sono quelli dei soli playoff.\nMittlere playoff.\n(*)Squadre appartenenti alla Erste Liga."}
{"id": "2144887", "revid": "287204", "url": "https://it.wikipedia.org/wiki?curid=2144887", "title": "Liberia Mia", "text": ""}
{"id": "2144888", "revid": "79968", "url": "https://it.wikipedia.org/wiki?curid=2144888", "title": "IUSS - Ferrara 1391", "text": ""}
{"id": "2144891", "revid": "272884", "url": "https://it.wikipedia.org/wiki?curid=2144891", "title": "Bonino de' Boninis", "text": ""}
{"id": "2144893", "revid": "272884", "url": "https://it.wikipedia.org/wiki?curid=2144893", "title": "Bonino de' Bonini", "text": ""}
{"id": "2144897", "revid": "287204", "url": "https://it.wikipedia.org/wiki?curid=2144897", "title": "Hambleden", "text": " \nHambleden \u00e8 un piccolo villaggio e comune all\u00b4interno del distretto di Wycombe, nella parte meridionale del Buckinghamshire, in Inghilterra, situato a quattro miglia ad ovest di Marlow e tre miglia a nord-est di Henley-on-Thames, nell\u00b4Oxfordshire. La localit\u00e0 \u00e8 amministrata dal Consiglio Parrocchiale di Hambleden, composto da dodici membri di cui due di diritto, ossia i rappresentanti nei consigli distrettuale e provinciale, e guidato da un Capogruppo, un Vicecapogruppo e un Cancelliere."}
{"id": "2144899", "revid": "115779272", "url": "https://it.wikipedia.org/wiki?curid=2144899", "title": "Sinestro", "text": "Thaal Sinestro \u00e8 un personaggio dei fumetti creato da John Broome e Gil Kane, pubblicato dalla DC Comics. \u00c8 apparso per la prima volta in \"Green Lantern\" n. 7 nell'agosto del 1961, diventando l'arcinemico di Hal Jordan (la pi\u00f9 famosa Lanterna Verde) e dell'intero Corpo delle Lanterne Verdi. Nel corso della gestione di Geoff Johns, il personaggio ha subito una significativa evoluzione, passando da villain a tutto tondo ad anti-eroe complesso e sfaccettato. Sinestro si \u00e8 qualificato quindicesimo nella lista dei \"100 pi\u00f9 grandi cattivi dei fumetti di tutti i tempi\" secondo IGN.\nBiografia del personaggio.\nSinestro nacque sul lontano pianeta Korugar nel settore 1417. Fu la pi\u00f9 grande tra tutte le Lanterne Verdi, ma ora \u00e8 ritenuto il loro pi\u00f9 grande nemico. Dopo essere stato addestrato da Abin Sur, l'ex Lanterna Verde del settore 1417 riusc\u00ec a liberare il suo pianeta natale da tutte le forme di oppressione e poi persegu\u00ec lo stesso obiettivo su tutti gli altri pianeti del suo settore.\nRitenuto un ottimo esempio di come dovrebbe comportarsi un membro del corpo, i Guardiani di Oa lo incaricarono di addestrare tutte le lanterne verdi matricole, e fu cos\u00ec che conobbe Hal Jordan.\nJordan infatti, dopo un iniziale addestramento ricevuto da Kilowog, venne affidato alle cure di Sinestro; i due col tempo svilupparono un forte legame d'amicizia.\nTerminato l'addestramento, Hal divenne la lanterna del settore 2814 (settore in cui \u00e8 inclusa la Terra) e Sinestro torn\u00f2 su Korugar. Qui avvenne quanto nessuno dei guardiani poteva prevedere: Sinestro infatti si fece corrompere dal potere che davano l'anello e l'uniforme da lanterna verde, e ben presto, da eroe amato divenne prima temuto ed infine disprezzato.\nSinestro si autoproclam\u00f2 governatore di Korugar, e cominci\u00f2 a trascurare le sue responsabilit\u00e0 da lanterna, e la cosa non piacque ai Guardiani, che lo esiliarono nell'universo anti-materia di Qward. Sinestro si senti umiliato per questo, e giur\u00f2 vendetta contro i guardiani e contro l'intero corpo delle Lanterne Verdi.\nLa personalit\u00e0 carismatica di Sinestro presto fece presa sui Qwardiani, uniti dall'odio verso i Guardiani di Oa, e si allearono con lui. Lo fornirono di un anello del potere del tutto simile a quello delle lanterne, ma a differenza di queste, utilizzava un'energia gialla, l'unica debolezza degli anelli creati dai Guardiani.\nTornato nel suo universo, Sinestro divenne un nemico giurato di Oa e questo lo port\u00f2 a diventare la nemesi di Hal Jordan.\nSi combatterono per anni, fino a quando Sinestro venne sconfitto e imprigionato all'interno della batteria principale, versione pi\u00f9 grande della lanterna da cui ogni membro del corpo trae i propri poteri.\nRinchiuso l\u00ec dentro per anni, fu liberato per fermare Hal Jordan che, dopo la distruzione di Coast City, divenne folle e massacr\u00f2 l'intero corpo delle Lanterne Verdi e si accingeva a distruggere Oa.\nNemmeno Sinestro pot\u00e9 nulla contro la furia di Hal, che lo uccise ed entr\u00f2 all'interno della batteria principale, assorbendone il potere e divenendo il potentissimo Parallax.\nAnni dopo la Lanterna Verde Kyle Rayner scopr\u00ec che Sinestro non era morto: durante il duello con Jordan, a \"morire\" fu un costrutto di Parallax, un potentissimo parassita alieno che si nutre di paura, incontrato all'interno della batteria principale durante la sua prigionia.\nFu proprio lui a far s\u00ec che il parassita alieno s'impossessasse di Hal e che lo conducesse alla follia, realizzando quello che Sinestro aveva sempre desiderato: la distruzione di Oa e rendere anche il suo ex-allievo un rinnegato, esattamente come lui.\nLa guerra del Sinestro Corps.\nCon il ritorno di Hal Jordan tra i vivi e la ricostituzione del Corpo delle Lanterne Verdi, Sinestro ha deciso di fondare il Sinestro Corps, offrendo anelli del potere gialli ai pi\u00f9 temuti e feroci guerrieri dell'universo.\nLa dimensione e la portata di questa nuova organizzazione si \u00e8 rivelata la pi\u00f9 grande minaccia per il Corpo delle Lanterne Verdi. Tra gli alleati di Sinestro vi sono Parallax ed il resuscitato Anti-Monitor. Il Sinestro Corps lancia un assalto verso il Corpo delle Lanterne Verdi e verso l'universo in generale. Durante l'assalto su Oa, i Sinestro Corps sono responsabili di atti gravi, come la liberazione di Superman-Prime e del Cyborg Superman dalle loro prigioni.\nKyle Rayner viene catturato e portato su Qward, dove Sinestro progett\u00f2 di separarlo dal simbionte Ion permettendo a Parallax di possederlo. Hal Jordan, John Stewart, e Guy Gardner tornarono sulla Terra per avvertire la Justice League of America del ritorno di Anti-Monitor.\nSinestro infine venne sconfitto dagli sforzi uniti di Hal Jordan e Kyle Rayner.\nLa Rabbia delle Lanterne Rosse.\nAl termine della guerra con le Lanterne Verdi, Sinestro venne catturato e condannato a morte dai Guardiani dell'Universo. Durante il trasporto su Korugar, il suo vecchio nemico Atrocitus e le rabbiose Lanterne Rosse lo hanno rapito e portato su Ysmault per torturarlo per i suoi peccati passati.\nIn suo soccorso sono accorsi i suoi uomini, le Lanterne Blu e un riluttante Hal Jordan, obbligato dai Guardiani a soccorrere il suo odiato nemico. Giunto su Ysmault, Jordan trover\u00e0 Sinestro crocifisso e sar\u00e0 vittima di un agguato delle Lanterne Rosse, nonostante il korugariano cerchi di avvisarlo; quando il fato dei due sembra ormai segnato, a salvarne le sorti intervengono prima i soldati del Sinestro Corps, quindi le due Lanterne Blu, scatenando una furiosa battaglia che si conclude con la fuga di Sinestro, assieme ai suoi soldati, e di Hal Jordan. Sinestro, separatosi dai suoi uomini, si reca prima ad Ungara, pianeta natio di Abin Sur, quindi, dopo aver ordinato ai suoi soldati di attaccare Zamaron, per liberare i loro accoliti tenuti prigionieri, fa ritorno a Korugar, per render visita a Soranik Natu, nuova Lanterna Verde del settore 1417 e portatrice del suo vecchio anello; nel corso dell'incontro, Sinestro riveler\u00e0 alla riluttante ragazza di essere suo padre, spiegandole i motivi del suo abbandono e la metter\u00e0 in guardia dalla minaccia delle Lanterne Rosse, che non esiteranno ad attentare alla sua vita per colpirlo. Separatosi dalla figlia, il korugariano raggiunge le sue truppe su Zamaron.\nLa Notte Pi\u00f9 Profonda.\nAppena arrivato su Zamaron, Sinestro prende immediatamente parte alla battaglia in corso tra i membri del suo corpo e gli Zaffiri stellari, scontrandosi con Carol Ferris, che nel frattempo ha riassunto il suo ruolo nell'esercito delle Zamaron; nel corso della lotta, la donna lo rinchiude in un cristallo zaffiro: qui assistiamo ad un flashback del passato del korugariano, in cui vengono mostrati alcuni attimi del suo amore per Arin Sur, sorella di Abin, dal primo incontro alla morte della donna. Sinestro riesce a liberarsi dal cristallo, ma la battaglia con Carol viene interrotta da un gruppo di Lanterne Nere, guidate da Amon Sur, figlio di Abin; i due corpi devono unire le forze per affrontarle e a dar loro manforte arrivano Hal Jordan e le due Lanterne Indaco Indigo-1 e Munk. Il potere combinato dei quattro e dei due Corpi, riesce in parte a sbaragliare il nemico. Indigo-1, tuttavia, ha altri piani per Sinestro: grazie al suo potere, trasporter\u00e0 lui, Carol e Jordan su Korugar, dove Sinestro affronter\u00e0 Mongul, che ne ha usurpato la leadership alla guida del Sinestro Corps; lo scontro tra i due \u00e8 durissimo, Mongul sembra inizialmente prevalere, ma Sinestro, sfruttando la debolezza dell'anello giallo (che lui e lui solo pu\u00f2 disattivare) avr\u00e0 la meglio sul rivale, mutilandolo del braccio e rinchiudendolo nella Batteria del Potere Gialla, rivendicando cos\u00ec tanto il suo ruolo di capo carismatico delle Lanterne Gialle quanto, soprattutto, quello di difensore di Korugar. La battaglia, tuttavia, non \u00e8 ancora conclusa: il nemico che si para di fronte a Jordan e Sinestro \u00e8 addirittura Abin Sur risorto, assieme alla sorella Arin, come Lanterna Nera; Jordan affronter\u00e0 il suo predecessore, mentre a Sinestro toccher\u00e0 confrontarsi con l'unica donna che abbia mai amato; nei bassifondi di Korugar, Sinestro riesce a prevalere, ma al momento di finirla esita; le due Lanterne Nere verranno distrutte solo con l'arrivo di Hal Jordan, Carol Ferris ed Indigo-1, combinando i loro poteri. Unire le forze dei Sette Corpi sembra essere la sola soluzione per sconfiggere le Lanterne Nere; sancita la tregua con le Lanterne Verdi, Sinestro, pur riluttante, affider\u00e0 ad Hal Jordan il ruolo di leader della coalizione. Riuniti tutti i leader dei Sette Corpi, il gruppo si dirige su Ryut, pianeta natale di Atrocitus, per distruggere la Batteria del Potere Nera, nel frattempo per\u00f2 spostatasi sulla Terra. Sar\u00e0 Coast City il teatro dello scontro decisivo: Sinestro si batter\u00e0 in prima linea, a fianco dei leader dei Corpi, ma neppure tutti i loro poteri sembrano essere in grado di fermare Nekron, personificazione della Morte a capo del Corpo delle Lanterne Nere; questi, richiamata dalle profondit\u00e0 della Terra l'Entit\u00e0 Bianca (vero avatar della vita), cerca di ucciderla, allo scopo di estinguere completamente la vita nell'intero Universo. Sinestro si unir\u00e0 a lei, divenendo una Lanterna Bianca, ed affrontando faccia a faccia Nekron, proclamandosi il vero Guardiano dell'Universo; dopo esser stato apparentemente ucciso, il korugariano torner\u00e0 in vita e stavolta sar\u00e0 lui ad avere la meglio sul rivale, che tuttavia non pu\u00f2 morire fintanto che Mano Nera, araldo del Nero, rimane un morto vivente sotto il suo indiretto controllo; Nekron separa Sinestro dall'Entit\u00e0, sulla quale nessuno pu\u00f2 assumere il controllo totale, ma, riportato alla vita Mano Nera, verr\u00e0 successivamente battuto ed annientato da quegli eroi tornati dalla morte (Superman, Wonder Woman, Hal Jordan, Flash, Superboy, Bart Allen, Ice, Green Arrow, Donna Troy e Ray). Al termine della battaglia, Sinestro si accorder\u00e0 con gli altri leader per una tregua intergalattica.\nNel Giorno Pi\u00f9 Splendente.\nMentre il suo esercito, conclusa la guerra con le Lanterne Nere, fa ritorno su Korugar, Sinestro resta sulla Terra, in cerca della nuova manifestazione dell'Entit\u00e0 della Vita, trovandola a Silver City: una Batteria del Potere Bianca; dopodich\u00e9, il korugariano va in cerca di Hal Jordan e Carol Ferris, conducendoli presso la sua scoperta. Mentre provano, invano, a sollevare la Lanterna, questa sembra quasi animarsi e, dopo aver chiesto ai tre di \"Aiutarla a Vivere\" affida loro la missione di trovare le Sette Entit\u00e0 dello Spettro Emozionale: Ion (avatar della Volont\u00e0), Parallax (avatar della Paura), Ofide (avatar dell'Avarizia), Massacratore (avatar della Rabbia), Proselito (avatar della Compassione), Adara (avatar della Speranza) ed il Predatore (avatar dell'Amore); quindi trasporta i tre a New York, dove, nel frattempo, \u00e8 giunto Atrocitus, anch'egli in caccia delle Entit\u00e0. Dopo una breve scaramuccia, i quattro sono costretti ad unire le forze contro Lobo, giunto a reclamare la testa di Atrocitus; lo czarniano mette i quattro in grossa difficolt\u00e0, ma alla fine viene sconfitto. Accordatisi per cooperare allo scopo di ritrovare le Entit\u00e0, il gruppo si separa: Sinestro andr\u00e0 con Atrocitus in caccia del Massacratore, assistendo indifferente al massacro ai danni di alcuni galeotti di un penitenziario operata dalla Lanterna Rossa; il sodalizio tra i due sar\u00e0 comunque di breve durata: Sinestro, richiamato da Kyle Rayner, abbandoner\u00e0 la ricerca per correre in aiuto della figlia Soranik Natu, rapita dall'Armiere di Qward, colui che aveva forgiato il primo Anello Giallo. Sinestro arriver\u00e0 nel mezzo di un feroce scontro tra alcuni qwardiani, i membri del suo Corpo ed un gruppo di Lanterne Verdi, ed affronter\u00e0 personalmente l'Armiere, in uno scontro sostanzialmente ad armi pari, al termine del quale convincer\u00e0 il suo avversario ad unirsi al Sinestro Corps. Liberata Soranik, Sinestro si riunir\u00e0 agli altri sei leader, nel frattempo duramente sconfitti dal Guardiano Rinnegato Krona, riuscito anche ad impossessarsi delle Sette Entit\u00e0. Loro tappa sar\u00e0 ancora Ryut, nel settore 666, dove, seguendo le tracce lasciate da Parallax, giungono in una sorta di santuario in cui \u00e8 custodito quello che Sinestro riconosce come il Libro del Nero, contenente i capitoli segreti strappati dal Libro di OA dai Guardiani.\nLa Guerra delle Lanterne Verdi.\nIl Libro del Nero improvvisamente si spalanca, rivelandosi il nascondiglio di Lyssa Drak, che immediatamente attacca i sette, rivelandosi immune ad ogni loro tentativo di difesa, ed assorbendoli all'interno del Libro. Vista la situazione precipitare, Sinestro affida tutto al suo ex allievo Hal Jordan, scaricando su di lui l'intero potere dell'anello giallo e riuscendo cos\u00ec a liberarlo. Rinchiuso nel Libro, Sinestro rivede s\u00e9 stesso come Lanterna Verde affrontare un Manhunters, contro il quale si trova ben presto a mal partito, vista la capacit\u00e0 dell'androide di assorbire i suoi costrutti; riluttante, chiede aiuto ad Abin Sur per poi rendersi conto, mentre una lacrima gli solca il viso, che il suo amico e mentore \u00e8 morto e lui stesso non \u00e8 pi\u00f9 una Lanterna Verde. Riavutosi dalla visione e riappropriatosi della sua coscienza, il korugariano si mette in caccia di Lyssa Drak tra le pagine del Libro, fino a giungere ad una cella oscura in cui viene attaccato da Indigo-1, rinchiusa l\u00ec da Abin Sur e priva dell'anello, la cui personalit\u00e0 aggressiva e selvaggia sembra essere estremamente lontana da quella della compassata Lanterna Indaco che conosce; liberatosi della donna e ripropostosi di appurare quale sia il suo legame con Abin, Sinestro sembra essere ad un passo dalla fuga, ma viene bloccato e ricacciato indietro da Krona. A liberare lui e gli altri cinque leader dei Corpi sar\u00e0 Kyle Rayner, che ne disegner\u00e0 la fuga su una delle pagine bianche del Libro mentre attorno infuria la battaglia tra Krona, Parallax ed i Guardiani posseduti dalle Entit\u00e0 opposti all'intero Corpo delle Lanterne Verdi. N\u00e9 Sinestro n\u00e9 gli altri riusciranno tuttavia a riappropriarsi dei propri anelli (persi nel venire assorbiti dal Libro), tutti indossati da Krona, il cui potere \u00e8 a questo punto incommensurabile; sotto gli occhi del suo vecchio mentore, Jordan affronta impavidamente Krona, dichiarando di combattere non per i Guardiani ma per gli ideali che il Corpo incarna e professando apertamente la sua sfiducia nei loro confronti. Colpito dal discorso di Jordan e pur privo del suo anello, Sinestro si getta contro Krona, dicendogli che tanto lui quanto il suo ex-allievo sacrificherebbero volentieri la loro stessa vita per il Corpo. Il loro avversario, tuttavia, ha facilmente la meglio su entrambi; mentre Krona sta per dar loro il colpo di grazia, un anello verde si aggancia al dito di Sinestro, riportandolo tra le Lanterne Verdi e, soprattutto, liberando sia lui che Jordan; sar\u00e0 proprio quest'ultimo ad uccidere l'ex-Guardiano. Quest'atto, tuttavia, sar\u00e0 tutt'altro che apprezzato: nonostante le vibrate proteste di Ganthet, i sei Guardiani rimasti condanneranno duramente l'omicidio di Krona, togliendo l'anello a Jordan ed espellendolo dal Corpo, sotto lo sguardo attonito di Sinestro e delle altre Lanterne terrestri.\nNew 52.\nNonostante i cambiamenti apportati alla linea temporale da Barry Allen come conseguenza di Flashpoint, la storia di Sinestro e delle Lanterne Verdi rimane fondamentalmente inalterata.\nAlleanza con Hal Jordan e la Prima Lanterna.\nTornato una Lanterna Verde, Sinestro si reca su Korugar, scoprendo che il Sinestro Corps lo ha schiavizzato; decide cos\u00ec di servirsi di Hal Jordan per liberarlo, creando per lui un anello verde del potere. La loro missione ha successo: i due riescono a distruggere la batteria centrale degli anelli gialli ed a inibire le attivit\u00e0 del Corpo. Terminata questa missione, Sinestro riporta Jordan sulla Terra, ma \u00e8 costretto a richiamarlo quando scopre che i Guardiani hanno deciso di creare un nuovo corpo di guardia dell'Universo, chiamato Terzo Esercito. Prima di poter investigare, per\u00f2, il korugariano \u00e8 catturato e schiavizzato dalla Trib\u00f9 Indigo, ma viene nuovamente liberato da Hal Jordan.\nI due riescono poi a trovare il Libro del Nero, ma esso li conduce inavvertitamente da Mano Nera, frattempo liberatosi dall'ipnosi degli Indaco. L'intervento dei Guardiani dell'Universo permette al criminale di uccidere entrambi, bandendoli nella Zona Morta.\nQui i due incontrano Tomar-Re, che li informa di cosa sta succedendo nell'Universo. Il successivo intervento della nuova Lanterna Verde Simon Baz permette al korugariano di tornare nel mondo dei vivi e di affrontare la Prima Lanterna, che per\u00f2, nonostante fosse tornato in possesso di un anello, lo sconfigge facilmente\ne fa esplodere Korugar. Sinestro viene raggiunto da Kyle Rayner, che \u00e8 riuscito a dominare tutto lo spettro emozionale ed \u00e8 diventato una Lanterna Bianca: Thaal riesce a rubargli l'anello e ad indossarlo ma viene successivamente respinto. Lasciato solo, trova una Lanterna Gialla e decide di tornare ad usare il vecchi anello del potere. Si dirige dunque su Oa per vendicarsi di Volthoom.\nQui, mentre Hal Jordan risorge come la pi\u00f9 grande Lanterna Nera di sempre, Sinestro riesce a richiamare la batteria centrale del potere dei Sinestro Corps e si fonde a Parallax, riuscendo persino a dominarlo. Combatte la Prima Lanterna, che viene infine uccisa dalle forze combinate di Jordan e di un rinato Nekron. Sinestro riattiva il suo Corpo ed uccide tutti i Guardiani dell'Universo (tranne Ganthet, che si ricongiunge a Sayd presso il covo di Larfleeze), prima di ritirarsi nello spazio profondo.\nForever Evil e Lyssa Drak.\nDurante Forever Evil, Sinestro viene attirato sulla Terra da Batman quando questi indossa un anello del Sinestro Corps durante lo scontro con Power Ring; il korugariano affronta ed uccide facilmente il doppio malvagio di Hal Jordan. Successivamente, si allea a Lex Luthor per combattere il Sindacato del Crimine. Al termine dell'evento, Sinestro si separa da Parallax.\nSinestro viene rintracciato pi\u00f9 tardi da Lyssa Drak, la sua pi\u00f9 grande seguace, su un pianeta disabitato; la donna lo invita a tornare a guidare il Corps, convincendolo dopo avergli rivelato di aver trovato dei korugariani vivi.\nPoteri e abilit\u00e0.\nSinestro utilizza un anello del potere di colore giallo che ha poteri analoghi a quello di un anello di una Lanterna Verde (creazione di costrutti, volo nello spazio, ecc.) ma alimentato dalla paura generata nei nemici e non dalla forza di volont\u00e0; inoltre \u00e8 un eccellente tattico e un combattente molto esperto, privo di paura e dotato di una grande forza di volont\u00e0, qualit\u00e0 che lo resero in passato un eccellente membro del Corpo.\nVersione cinematografica.\nSinestro appare nel film \"Lanterna Verde\" (con il volto di Mark Strong) come uno dei pi\u00f9 potenti membri del Corpo delle Lanterne; ex allievo di Abin Sur, sar\u00e0 il secondo addestratore di Hal Jordan, di cui non ha una grande opinione; condotto un gruppo di Lanterne contro Parallax, verr\u00e0 sconfitto e chieder\u00e0 ai Guardiani di Oa di creare un anello col potere della Paura, ma Hal Jordan otterr\u00e0 di poter affrontare Parallax per primo. Quando la recluta sta per finire nel sole, dopo aver battuto il nemico, Sinestro lo afferra affermando che Abin Sur ha scelto un successore tale e quale a lui.\nIn una sequenza finale si vede Sinestro indossare l'anello giallo: la sua tuta diventa gialla, come anche i suoi occhi. Questo espediente lasciava aperta la possibilit\u00e0 di un \"sequel\", che non fu prodotto, visto l'insuccesso del film."}
{"id": "2144907", "revid": "767487", "url": "https://it.wikipedia.org/wiki?curid=2144907", "title": "Vampiri amanti", "text": "Vampiri amanti (\"The Vampire Lovers\") \u00e8 un film del 1970 diretto da Roy Ward Baker.\nFilm dell'orrore basato sul romanzo breve \"Carmilla\" di Sheridan Le Fanu.\nIl film ebbe due seguiti: \"Mircalla, l'amante immortale\" e \"Le figlie di Dracula\", entrambi distribuiti nel 1971.\nTrama.\nLa figlia del generale Spielsdorf, Laura, diventa intima amica di Marcilla. Ammalatasi per cause ignote, Laura muore e Marcilla scompare misteriosamente. Per svelare il mistero di questo e di altri decessi sospetti, Spielsdorf chiede aiuto a un noto cacciatore di vampiri."}
{"id": "2144908", "revid": "1793900", "url": "https://it.wikipedia.org/wiki?curid=2144908", "title": "Geografia delle Isole Marshall", "text": "La Repubblica delle Marshall consiste in 29 atolli e 5 isole, compresi nei gruppi \"Ratak\" e \"Ralik\". Due terzi della popolazione vive a Majuro ed Ebeye. Le altre isole hanno scarsa popolazione ed un basso sviluppo economico.\nPosizione:\nOceania, gruppo di atolli ed isole situate nell'oceano pacifico settentrionale fra le Hawaii e la Papua Nuova Guinea\nCoordinate Geografiche:\nSuperficie:\n\"totale:\"\n181,30\u00a0km\u00b2\n\"terra:\"\n181,30\u00a0km\u00b2\n\"acqua:\"\n0\u00a0km\u00b2\n\"note:\"\ninclusi gli atolli di Bikini, Enewetak, e Kwajalein\nCoste:\n370,4\u00a0km\nTerritorio marittimo:\n\"zona economica esclusiva:\"\n200\u00a0nm\n\"mare territoriale:\"\n12\u00a0nm\nClima:\ntropicale\nAltitudine:\n\"punto pi\u00f9 basso:\"\nOceano Pacifico 0\u00a0m\n\"punto pi\u00f9 alto:\"\nLikiep 10\u00a0m\nRisorse naturali:\ndepositi di fosfato, prodotti marini, depositi marini di minerali\nDisastri naturali:\ntifoni (da giugno a dicembre)"}
{"id": "2144920", "revid": "1342360", "url": "https://it.wikipedia.org/wiki?curid=2144920", "title": "1. Division 1987-1988", "text": "L'edizione 1987-88 della Bundesliga vide la vittoria finale del Rapid Vienna.\nCapocannoniere del torneo fu Zoran Stojadinovi\u0107 del Rapid Vienna con 27 reti.\nLa formula.\nLe dodici squadre del torneo si scontrano in un girone all'italiana con partite di andata e ritorno. Le prime otto accedono ai Meister playoff, le ultime quattro pi\u00f9 le prime quattro della Erste Liga ai Mittlere playoff. Alla fine la vincente dei Meister playoff \u00e8 Campione d'Austria e le squadre seguenti ottengono la qualificazione alla Coppa UEFA, mentre le prime quattro dei Mittlere playoff ottengono il diritto di partecipare alla prossima edizione della Bundesliga austriaca.\nStagione primaverile.\nLa classifica finale dei Meister playoff \u00e8 ottenuta sommando una parte dei punti della stagione autunnale con quelli dei playoff stessi, mentre per i Mittlere playoff i punti sono quelli dei soli playoff.\nMittlere playoff.\n(*)Squadre appartenenti alla Erste Liga."}
{"id": "2144923", "revid": "125288746", "url": "https://it.wikipedia.org/wiki?curid=2144923", "title": "Rapporti tra 'ndrangheta e politica", "text": "I rapporti fra 'ndrangheta e politica tratta della collaborazione fra uomini della criminalit\u00e0 organizzata calabrese e uomini eletti dai cittadini, nei posti di pubblica responsabilit\u00e0, al fine di trarre reciproci illeciti vantaggi. Almeno dagli anni 1970, si sono verificate inchieste in relazione a minacce, rapporti con massoni, rapporti con servizi segreti, omicidi, scioglimento di comuni per infiltrazioni mafiosa e arresti di politici e ndranghetisti, stretti in un complesso politico mafioso.\nStoria.\nLa collusione tra 'ndrangheta e politica \u00e8 molto forte e inizia negli anni ottanta con la votazione di politici collusi con le 'ndrine. Sono ormai fatti noti i collegamenti in passato con la destra eversiva, anche se questo non significa uno schieramento politico dell'organizzazione criminale. Ha appoggiato anche la DC, il PSI, il PRI, il PSDI e il PLI ed ebbe rapporti contemporaneamente con diversi partiti: oltre che coi partiti di governo, infatti, vi sono state molteplici sovrapposizioni anche tra ambienti 'ndranghetisti e forze politiche di opposizione, come il PCI ed il MSI. La 'ndrangheta non \u00e8 n\u00e9 di destra n\u00e9 di sinistra proprio per la sua organizzazione non gerarchica dove alcune 'ndrine possono decidere di appoggiare in un certo momento uno schieramento politico e altre nello stesso tempo l'opposto schieramento, a seconda del ritorno economico.\nNegli anni ottanta avvengono una serie di omicidi verso esponenti del PCI e della DC. L'11 giugno 1980, fu assassinato Giuseppe Valarioti, segretario della Sezione del PCI di Rosarno. Aveva solo 30 anni. Si tratt\u00f2 del primo omicidio politico della 'ndrangheta. Dieci giorni dopo, il 21 giugno 1980 fu assassinato \"Giovanni Losardo\", militante comunista, gi\u00e0 Sindaco di Cetraro e - al momento dell'assassinio - Assessore alla pubblica istruzione, Segretario capo presso la Procura della repubblica del Tribunale di Paola.\nNel 1983 poi, a Limbadi avvenne un caso eclatante. La presenza mafiosa in politica era cos\u00ec vasta, che le elezioni vennero vinte dal latitante Francesco Mancuso.\nInfine nel 1989, fu assassinato Lodovico Ligato, ex parlamentare DC ed ex presidente delle Ferrovie dello Stato. Con la legge del 1\u00ba maggio 1991 n. 164 (Legge contro le infiltrazioni mafiose negli enti locali) che permette lo scioglimento dei comuni per infiltrazioni mafiose in Calabria vengono sciolti lo stesso anno il comune di Lamezia Terme e di Melito di Porto Salvo. Entrambi verranno sciolti nuovamente, il primo nel 2002, il secondo nel 1996. Nel '92 viene sciolto il comune di Rosarno. Nel 1995 venne sciolto anche un comune del nord Italia: Bardonecchia. Nonostante la proposta del prefetto Frattasi, il Governo invece nel 2009 sceglie di non sciogliere il consiglio del comune di Fondi.\nDal 2000 al 2004 sono avvenuti 325 atti intimidatori verso amministratori locali della Calabria. Nel 2001 a Rosarno la 'ndrangheta minaccia lo storico sindaco antimafia Giuseppe Lavorato con una sventagliata di colpi di kalashnikov contro la sede del Comune e contro la finestra del suo ufficio. Pi\u00f9 volte minacciato di morte dalle cosche della 'ndrangheta, il Sindaco Lavorato port\u00f2 Rosarno a essere uno dei primi Comuni d'Italia (dopo quello di Gioiosa Jonica, con il sindaco Francesco Modafferi, nel 1977) a costituirsi parte civile in un processo antimafia (ottenendo risarcimento dei danni patrimoniali, morali e di immagine causati dai mafiosi).\nIl 26 marzo del 2003 a \"Maurizio Carbonera\", sindaco di Buccinasco, comune del milanese ad alta densit\u00e0 mafiosa, viene incendiata l'auto e il 27 marzo 2005 gli viene spedita una busta con un proiettile da mitragliatore. Il 16 ottobre 2005, alle primarie dell'Unione viene assassinato a Locri, Francesco Fortugno, vicepresidente del Consiglio regionale della Calabria. Il 15 agosto 2007 avviene il caso pi\u00f9 eclatante degli ultimi anni in fatto di 'ndrangheta che ha avuto grande risonanza nazionale e mediatica come la strage di Duisburg.\nTra il 2007 e il 2008 vengono arrestati i sindaci e i vicesindaci di Seminara, Rosarno e Gioia Tauro. Sempre in quest'ultimo anno \u00e8 stato sciolto anche il comune di Amantea.\nIl 23 febbraio 2010 in un'inchiesta su una rete di riciclaggio di denaro attuata dai vertici di Telecom Sparkle e Fastweb, sarebbe coinvolto anche il senatore del Popolo delle libert\u00e0 \"Nicola Di Girolamo\", eletto a Stoccarda, in Germania con schede elettorali false degli Arena.\nNel 2010 in Calabria sono stati rilevati ben 87 casi di intimidazioni verso amministratori locali, di cui 25 nella provincia di Cosenza, 22 nella provincia di Reggio Calabria e 21 nella provincia di Catanzaro, le restanti nelle province di Vibo Valentia e Crotone.\nIl 30 novembre 2011 si conclude un filone dell'\"operazione Crimine-Infinito\",in cui viene arrestato il consigliere regionale della Calabria Francesco Morelli insieme a un avvocato, un medico, appartenenti alle forze dell'ordine e presunti membri dei Valle-Lampada.\nIl 10 ottobre 2012 viene arrestato, a Milano, insieme ad altre 19 persone, l'assessore regionale della Lombardia Domenico Zambetti del Pdl per voto di scambio politico-mafioso (ha comprato, a 50\u00a0\u20ac a voto, 4000 voti dalla 'ndrangheta per un totale di 200.000\u00a0\u20ac), concorso esterno in associazione di tipo mafioso e corruzione. L'assessore era in rapporti con Giuseppe D'Agostino (gi\u00e0 arrestato anni prima per le operazioni sull'ortomercato) delle famiglie Morabito-Bruzzaniti-Palamara e con il gestore di negozi Costantino Eugenio dei Mancuso. Tra la merce di scambio del patto politico-mafioso, i due criminali Eugenio Costantino e Alessandro Gugliotta chiedevano a Domenico Zambetti appalti per l'Expo 2015 a Milano e Rho per la 'ndrina Oliverio di Belvedere Spinello (KR). Eugenio Costantino, spiega anche come organizzava cene per campagne elettorali per l'assessore regionale Zambetti, che sono costate ai contribuenti pi\u00f9 di quattro milioni di euro.\nIl 15 luglio 2016 si conclude a Reggio Calabria l'operazione Mammasantissima del Ros dei Carabinieri che porta all'arresto di 3 persone: Alberto Sarra ex consigliere regionale della Calabria, Giorgio De Stefano avvocato e Francesco Chirico, anch'esso avvocato; inoltre \u00e8 indagato anche il gi\u00e0 arrestato Paolo Romeo ex deputato del Psdi e viene presentata la richiesta d'arresto del senatore di Grandi autonomie e libert\u00e0 Antonio Caridi. L'operazione fa emergere contatti con esponenti della massoneria.\nElenco di casi noti.\n'800 - Lo scioglimento del comune di Reggio Calabria.\nEnzo Ciconte inoltre, insieme al professore Antonio Nicaso che all'ex presidente della Commissione parlamentare Antimafia Francesco Forgione affermano che nel 1869 il comune di Reggio Calabria proprio a causa della criminalit\u00e0 organizzata fu sciolto per decreto regio.\nAnni 1970.\nI fatti di Reggio Calabria\nIl caso Moro\nAnni 1990.\nIl 10 novembre 1992 a Palmi, viene scoperto un narcotraffico e un traffico di armi: tra gli inquisiti esponenti dei clan Pesce e Pisano di Rosarno, Licio Gelli, Giovanni Palamara ex assessore regionale socialista, Antonino Zito ex presidente del consiglio regionale, e Mario Battaglini. L'inchiesta fu archiviata dal Giudice per le indagini preliminari Augusta Iannini, che ha dichiarato: \"non doversi promuovere l'azione penale nei confronti dei 64 massoni indagati\".\nIl 12 dicembre 1992, a Reggio Calabria, si scopre che 96 persone sono prestanome delle propriet\u00e0 ritenute delle cosche della 'ndrangheta calabrese. Indagati i Mammoliti di Oppido Mamertina, i Pesce di Rosarno che hanno filiali criminali in Canada e in Australia, i Commisso di Siderno, i Versace di Polistena, i Foccari di Locri, gli Aquino di Marina di Gioiosa Ionica e gli Span\u00f2 di Giffone.\nIl 20 luglio 1995 a Palmi, il pentito Giuseppe Albanese rivela che la 'ndrangheta proteggeva un gruppo eversivo rosso, Unione Comunisti Combattenti, che avrebbe commesso anche un attentato e una rapina, grazie alla mediazione di Giacomo Mancini, il quale in cambio assicurava alle tre cosche amiche, i Mancuso di Limbadi, i Pesce di Rosarno e gli Iamonte di Melito Porto Salvo, favori per l'assegnazione di appalti relativi alla costruzione della superstrada jonica da Rosarno a Gioiosa e aggiustamenti nei processi."}
{"id": "2144925", "revid": "154326", "url": "https://it.wikipedia.org/wiki?curid=2144925", "title": "Maria Giuseppina d'Austria", "text": ""}
{"id": "2144928", "revid": "1005847", "url": "https://it.wikipedia.org/wiki?curid=2144928", "title": "Elezioni regionali in Sardegna del 2009", "text": "Le elezioni regionali in Sardegna del 2009 si sono tenute il 15 e 16 febbraio 2009. Esse hanno visto la vittoria di Ugo Cappellacci, sostenuto dal centro-destra, che ha sconfitto il presidente uscente Renato Soru, sostenuto dal centro-sinistra.\nLa consultazione elettorale si \u00e8 svolta di alcuni mesi di anticipo rispetto alla scadenza naturale della legislatura iniziata nel giugno 2004, in seguito alle dimissioni di Renato Soru causate dalla mancata approvazione integrale della legge urbanistica regionale da parte della maggioranza che lo sosteneva.. Le dimissioni di Soru sono state presentate ufficialmente il 26 novembre 2008, entrando in vigore 30 giorni dopo; dal 26 dicembre, contestualmente allo scioglimento del Consiglio Regionale, il vicepresidente Carlo Mannoni ha assunto le funzioni di Presidente della Regione e ha indetto le elezioni regionali per il 15 e 16 febbraio\u00a02009."}
{"id": "2144930", "revid": "125430944", "url": "https://it.wikipedia.org/wiki?curid=2144930", "title": "Ben-Hur (romanzo)", "text": "Ben-Hur (\"Ben-Hur: A Tale of the Christ\") \u00e8 un romanzo storico, scritto da Lew Wallace nel 1880. L'opera fu tradotta in diverse lingue e pubblicata in tutto il mondo, e fu acquistata da cinquanta milioni di lettori.\nTrama.\nLa vicenda narrata si svolge in Giudea 21 anni dopo la nascita di Ges\u00f9. Il diciassettenne Giuda Ben-Hur, un ebreo che vanta origini nobili essendo figlio di Ben-Hur principe di Gerusalemme, fa cadere involontariamente una tegola in testa a Valerio Grato, prefetto romano della Giudea, di passaggio nella citt\u00e0, di fronte a una folla di ebrei che si sentono tiranneggiati dalla presenza di Grato ed esultano quando credono che Giuda abbia tentato di ucciderlo. Valerio Grato risponde facendo arrestare lui e tutta la sua famiglia con l'accusa di tentata rivolta nei confronti di Roma, e Messala, amico di un tempo di Giuda che per\u00f2 agogna la gloria, assiste a tutta la scena e resta a guardare: il ragazzo viene condannato a diventare rematore schiavo nella flotta romana, mentre la madre e la giovane sorella Tirzah vengono imprigionate.\nDurante uno scontro notturno con dei pirati nel Mediterraneo, Ben-Hur salva da morte certa l'anziano tribuno Quinto Arrio, il quale lo considerava un uomo giusto e conosceva suo padre, e questi non solo lo libera, ma lo adotta nominandolo erede come ricompensa delle sue azioni. In cerca di informazioni sul destino dei suoi parenti, Ben-Hur si reca ad Antiochia dove conosce Esther, la figlia di Simonide, e i due si innamorano. Al circo di Antiochia prende parte alla corsa di quadrighe alla quale anche il suo amico Messala partecipa. La gara si presenta dura e brutale e a un certo punto il carro di Messala rimane agganciato dalla ruota di quello di Ben Hur, finendo in pezzi e mandando Messala contro i suoi cavalli che lo travolgono. Quest'ultimo, pur se ferito gravemente, sopravvive, mentre Ben-Hur vince la gara.\nTornato in Palestina, Ben-Hur riesce a trovare il luogo in cui sono rinchiuse sua madre e la sorella Tirzah. Dopo averle liberate, scopre che sono state infettate dalla lebbra, ma sul Monte degli Ulivi incontrano una folta schiera di fedeli che si avvicinano a Ges\u00f9 che guarisce le due donne con un miracolo.\nBen-Hur sposa infine Esther, che lo rende padre. La storia finisce con l'incontro fra Ben-Hur e Ges\u00f9 sul Golgota, inchiodato ad una croce, poco prima della morte, da qui la sua conversione al cristianesimo.\nIl romanzo.\nPrima parte.\n\"Riferimenti biblici: Matteo 2: 1-12, Luca 2: 1-20\"\nIl libro si apre con tre magi che giungono dall'Oriente, ossia l'egiziano Baldassarre, l'ind\u00f9 Melchiorre e il greco Gaspare, riuniti dall'obiettivo comune di seguire il percorso di una stella luminosa che brilla sulla regione; i tre, attraversando il deserto giungono quindi nella provincia della Giudea.\nAlla porta di Giaffa, a Gerusalemme, Maria e Giuseppe passano da Nazareth a Betlemme, e si fermano alla locanda all'ingresso della citt\u00e0, ma dato che non vi trovano spazio per riposare, essendo Maria incinta, si dirigono verso una grotta, proprio quando inizia il travaglio. Nei pascoli fuori citt\u00e0, un gruppo di sette pastori sorveglia le loro greggi, ma in quel momento gli angeli annunciano la nascita di Cristo e i pastori si affrettano verso la citt\u00e0 ed entrano nella grotta per adorare Ges\u00f9, quindi diffondono la notizia della nascita di Cristo e molti vengono a vederlo, nonostante lo scetticismo di molti.\nI magi arrivano a Gerusalemme e domandano notizie del Cristo; ottenutele, avvertono il re di Giudea Erode il Grande, il quale, adirato per la presenza di un altro re che sfida il suo governo, chiede al Sinedrio di trovare informazioni su di lui. Il Sinedrio menziona una profezia di Michea, affermando che un sovrano verr\u00e0 da Betlemme Efrata, interpretato per il luogo di nascita del Cristo.\nSeconda parte.\n\"Riferimenti biblici: Luca 2: 51-52\"\nPassano ventun anni. Giuda Ben-Hur, figlio di Ithamar, \u00e8 un principe discendente di una famiglia reale della Giudea. Messala, il suo pi\u00f9 vicino amico d'infanzia e figlio di un esattore delle tasse romano, ha lasciato casa per cinque anni di educazione a Roma, e ora ritorna come un orgoglioso romano, tanto orgoglioso da farsi beffe di Giuda e della sua religione, rompendo cos\u00ec la sua amicizia con lui. Di conseguenza, Ben-Hur decide di andare a Roma per l'addestramento militare e usare le sue abilit\u00e0 acquisite per combattere l'Impero Romano, che ritiene a ragione che tiranneggi il suo popolo. In quel momento, per\u00f2, Valerio Grato, il quarto prefetto romano della Giudea, passa per la casa di Giuda, il quale guarda la processione dal suo tetto; mentre si sporge, per\u00f2, una tegola allentata cade e colpisce il governatore, e la folla, credendo che abbia tentato di ucciderlo, lo proclama come un eroe. Saputo del fatto, Messala tradisce Giuda e lo fa subito arrestare senza processo con l'accusa di tentato omicidio; in poco tempo, la madre e la sorella di Giuda vengono segretamente incarcerate nella Fortezza Antonia e tutte le loro propriet\u00e0 vengono sequestrate. Giuda viene mandato come schiavo a lavorare a bordo di una nave da guerra; nel viaggio verso la nave, incontra un giovane carpentiere di nome Ges\u00f9, che gli offre acqua e rafforza in lui la volont\u00e0 di vivere.\nTerza parte.\nIn Italia il prefetto del pretorio Seiano, poich\u00e9 una flotta di pirati greci ha attaccato quelle romane nel Mar Egeo, ordina all'ufficiale Quinto Arrio di allestire navi da guerra per combattere la minaccia. Incatenato a bordo di una di queste navi, Ben-Hur \u00e8 sopravvissuto duramente a tre anni da schiavo, tenuto in vita dalla sete di vendetta. Colpito dal suo spirito, Arrio lo interroga sulla sua vita e sulla sua storia, e rimane sbalordito nell'apprendere dell'antico status di Giuda come figlio di Hur. A un certo punto, una notte, la nave viene speronata dai pirati e inizia ad affondare. Arrio sblocca le catene di Giuda in modo che abbia una possibilit\u00e0 di sopravvivere, e poco dopo, a par condicio, l'ebreo finisce per salvare il romano dall'annegamento. Consci di essere salvi, i due condividono una tavola come imbarcazione di fortuna, fino a quando vengono salvati da una nave romana, dove apprendono che i Romani hanno vinto la battaglia: Arrio \u00e8 lodato come un eroe, e i due ritornano a Miseno, dove Arrio adotta Giuda come suo figlio, rendendolo un liberto e cittadino romano.\nQuarta parte.\nPrima di diventare l'erede di Arrio dopo la di lui morte, Giuda Ben-Hur si allena per cinque anni a Roma. Mentre viaggia verso Antiochia per affari di stato, viene a sapere che il principale servitore del suo padre naturale, lo schiavo Simonide, vive in una casa di questa citt\u00e0 e ha in custodia i beni del padre, patrimonio che ha amministrato cos\u00ec bene da diventare ricco. Giuda visita Simonide, il quale ascolta la sua storia ma chiede prove della sua identit\u00e0. Ben-Hur dice di non averne, ma chiede a Simonide se \u00e8 a conoscenza del destino della madre e della sorella, ricevendone una risposta negativa, quindi lascia la casa sconsolato. Per fugare ogni dubbio, Simonide invia il suo servitore Malluch a spiare Giuda; questi lo incontra nel Bosco di Dafne, dove i due diventano amici, e insieme si recano allo stadio, dove Ben-Hur trova il suo rivale Messala che corre a bordo di una biga, preparandosi per un torneo. Nel frattempo, lo sceicco Ilderim, in compagnia di Baldassare e sua figlia Iras, annuncia che sta cercando un auriga per correre nel prossimo torneo, e Giuda, desiderando vendetta contro Messala, si offre di guidare il carro. Durante un'esibizione, per\u00f2, il carro di Massala per poco non colpisce per errore Baldassarre e la figlia Iras, seduti nei pressi di una fontana dello stadio, ma Giuda interviene e li salva: Baldassarre ringrazia Ben-Hur e gli fa un regalo per sdebitarsi. Successivamente Giuda si dirige alla tenda dello sceicco Ilderim, dove il servo Malluch lo accompagna parlando del Cristo e della storia dei magi e di Baldassarre; Giuda si rende cos\u00ec conto di aver salvato la vita di uno dei tre che videro il Cristo subito dopo la sua nascita.\nSimonide, la figlia Ester e Malluch parlano insieme e concludono che Giuda \u00e8 chi afferma di essere, e che \u00e8 dalla loro parte nella lotta contro Roma. Da parte sua, Messala comprende che Giuda Ben-Hur \u00e8 stato adottato in una casa romana e il suo onore \u00e8 stato ristabilito. Nel frattempo, Baldassarre e sua figlia Iras arrivano alla tenda dello sceicco, e insieme a Giuda, che prende crescente interesse per la bella Iras, discutono di come il Cristo, avvicinandosi all'et\u00e0 di 30 anni, \u00e8 pronto per diventare un leader.\nQuinta parte.\nMessala invia una lettera a Valerio Grato riguardo a Giuda, ma lo sceicco Ilderim la intercetta e la condivide con Giuda, che scopre che sua madre e sua sorella sono state imprigionate in una cella della Fortezza Antonia e che Messala lo ha spiato. Nel frattempo, Ilderim \u00e8 profondamente impressionato dalle abilit\u00e0 di Giuda con i suoi cavalli da corsa e lo ingaggia definitivamente come suo auriga. Simonide si reca da Giuda e gli offre la fortuna accumulata grazie alla famiglia Hur, della quale il mercante/schiavo \u00e8 stato amministratore. Giuda accetta solo la somma di denaro originale, lasciando la propriet\u00e0 e il resto al mercante fedele. Entrambi accettano di fare la loro parte per combattere per il Cristo, che credono essere un salvatore dall'autorit\u00e0 romana.\nIl giorno della gara, durante la corsa, Giuda raschia deliberatamente la ruota del carro contro la biga di Messala: nello sfacelo che segue, quest'ultimo cade, viene calpestato dai cavalli in corsa e rimane cos\u00ec gravemente ferito, e Giuda viene incoronato vincitore. Dopo la gara, per\u00f2, Giuda riceve una lettera da Iras che gli chiede di andare al palazzo romano di Idernee; giuntovi, si trova di fronte Thord, un sassone assunto da Messala, che si trova l\u00ec per uccidere Giuda. Durante il duello, Ben-Hur offre a Thord 4.000 sesterzi per lasciarlo vivere, cos\u00ec Thord ritorna da Messala sostenendo di aver ucciso Giuda, quindi ottiene la ricompensa anche da questi. Presunto morto, Giuda Ben-Hur si reca nel deserto con Ilderim per pianificare una campagna segreta.\nSesta parte.\nSospettando che Simonide abbia corrotto Seiano al fine di rimuovere il prefetto Valerio Grato dal suo incarico da Ponzio Pilato, Ben-Hur parte per Gerusalemme per trovare sua madre e sua sorella. La revisione di Pilato dei registri della prigione rivela una grande ingiustizia, e osserva che Grato nascondeva una cella murata. Le truppe di Pilato riaprono la cella per trovare due donne, la madre e la sorella di Giuda, che soffrono di lebbra. Pilato le libera ed esse vanno nella vecchia casa degli Hur, ma pur rendendo grazie a Dio per aver trovato Giuda addormentato sui gradini, non lo svegliano in quanto lebbrose, e partono da sole il mattino dopo, bandite dalla citt\u00e0. Amrah, la cameriera egiziana che un tempo serviva la casa di Hur, scopre Giuda, lo sveglia e rivela di essere rimasta in quella casa per tutti questi anni, avendo scoraggiato molti potenziali acquirenti della casa mantenendo il contatto con Simonide. Giuda scopre un rapporto ufficiale romano sul rilascio di due donne lebbrose, e scopre anche che i Romani vogliono usare i fondi del tesoro di Korban, del Tempio di Gerusalemme, per costruire un nuovo acquedotto, ma il popolo ebraico chiede a Pilato di porre il veto al piano, quindi questi manda i suoi soldati in incognito a mescolarsi con la folla. Giuda arriva e uccide una guardia romana in un duello, diventando cos\u00ec un eroe agli occhi di un gruppo di manifestanti galileiani, ossia della Galilea.\nSettima parte.\n\"Riferimenti biblici: Giovanni 1: 29-34\"\nDurante un incontro a Betania, Ben-Hur e i suoi seguaci galileiani organizzano una forza di resistenza contro Roma. Grazie all'aiuto di Simonide e Ilderim, viene creata nel deserto una base di addestramento nel territorio di Ilderim. Malluch scrive annunciando l'apparizione di un profeta ritenuto un araldo per il Cristo, cos\u00ec Giuda viaggia lungo le sponde del Giordano per vedere il profeta, e qui incontra Baldassarre e Iras in viaggio per lo stesso motivo. I tre raggiungono Bethabara, dove un gruppo si \u00e8 riunito per ascoltare la predica di Giovanni Battista. Un uomo si avvicina a Giovanni e chiede di essere battezzato: Giuda lo riconosce come l'uomo che gli ha dato, molti anni prima, acqua al pozzo a Nazareth, mentre Baldassarre lo adora come il Cristo.\nOttava parte.\n\"Riferimenti biblici: Matteo 27: 48-51, Marco 11: 9-11, 14: 51-52, Luca 23: 26-46, Giovanni 12: 12-18, 18: 2-19: 30\"\nGes\u00f9 predica il suo vangelo nella regione della Galilea, e Ben-Hur diventa uno dei suoi seguaci; accortosi che il Maestro sceglie pescatori, contadini e persone simili, considerati \"umili\", come apostoli, e vedendolo compiere miracoli, si convince che il Cristo sia davvero venuto.\nDurante questo periodo, Malluch ha acquistato la vecchia casa degli Hur e l'ha restaurata, quindi invita Simonide e Baldassarre, con le loro figlie, a vivere insieme a lui. Il giorno prima che Ges\u00f9 entri in Gerusalemme, Giuda ritorna e confida a tutti coloro che sono nella casa ci\u00f2 che ha imparato dal seguire Ges\u00f9. Amrah si rende conto che la madre e la sorella di Giuda potrebbero guarire, per cui le porta via dalla grotta in cui vivono. Il giorno seguente, i tre attendono Ges\u00f9, cercano e ottengono da lui la guarigione.\nAlcuni giorni dopo, Iras parla con Giuda, confidandogli che si \u00e8 abbandonato ad una falsa speranza, in quanto Ges\u00f9 non ha iniziato la rivoluzione prevista, e che \u00e8 tutto finito tra loro poich\u00e9 che ama Messala, cos\u00ec la notte stessa Giuda decide di andare da Ester. Ma mentre si perde nei suoi pensieri, nota un corteo per strada e si accorge che Giuda Iscariota, uno dei discepoli di Ges\u00f9, sta conducendo un gran numero di sacerdoti del tempio e soldati di Roma, che si recano presso l'uliveto del Getsemani. Ges\u00f9 esce per incontrarli, comprende il tradimento e si lascia prendere. Ben-Hur viene notato da un prete che cerca di prenderlo in custodia, e riesce a fuggire. Quando giunge il mattino, viene a sapere che i sacerdoti ebrei hanno portato Ges\u00f9 a giudizio da Pilato: sebbene assolto in prima battuta, il Cristo viene condannato alla crocifissione su richiesta della folla. Ben-Hur \u00e8 scioccato dal modo in cui i suoi sostenitori hanno abbandonato il Cristo, e quando tutti si dirigono verso il Calvario, si rassegna ad assistere alla morte del suo Maestro. Nel frattempo il cielo si oscura e Ben-Hur offre a Ges\u00f9 l'aceto di vino per restituirgli il favore; poco dopo Ges\u00f9 pronuncia il suo ultimo grido. Giuda e i suoi amici si rendono conto che Egli non era un re terreno, ma un Re celeste, un Salvatore dell'umanit\u00e0; lo stesso Baldassarre \u00e8 morto con questa consapevolezza, col sorriso in volto.\nCinque anni dopo la crocifissione, Ben-Hur ed Esther vivono a Miseno, si sono sposati e hanno avuto figli. Iras visita Esther e le confessa di aver ucciso Messala. Nel decimo anno del regno dell'imperatore Nerone, Ben-Hur \u00e8 rimasto con Simonide, la cui attivit\u00e0 ha avuto un enorme successo dato che i due uomini hanno dato la maggior parte delle loro fortune alla chiesa di Antiochia. Venendo a conoscenza che i cristiani a Roma stanno soffrendo per mano dell'imperatore Nerone, Ben-Hur e i suoi amici intendono aiutarli: salpano cos\u00ec per Roma, dove decidono di costruire una chiesa sotterranea; essa sopravviver\u00e0 attraverso i secoli e verr\u00e0 chiamata Catacombe di San Callisto.\nRappresentazioni teatrali.\nL'opera venne rappresentata alla Musical Academy di New York, grazie al lavoro di William Young. In totale si contano pi\u00f9 di repliche tra il 1899 e il 1920.\nRappresentazioni cinematografiche.\nDal romanzo sono stati tratti diversi film, il pi\u00f9 famoso dei quali \u00e8 la pellicola del 1959, diretto da William Wyler, e interpretato da Charlton Heston e Stephen Boyd. Il film ha vinto undici premi Oscar. La scena pi\u00f9 famosa \u00e8 la sequenza dove viene riprodotta la corsa delle quadrighe.\nFra i vari film:"}
{"id": "2144931", "revid": "125495432", "url": "https://it.wikipedia.org/wiki?curid=2144931", "title": "Santa Caterina (Lusiana Conco)", "text": "Santa Caterina (anche Santa Caterina di Lusiana Conco) \u00e8 una frazione del comune italiano di Lusiana Conco, in provincia di Vicenza. Sorge sul versante meridionale dell'Altopiano dei Sette Comuni.\nIl paese si colloca lungo il corso del torrente Grabo, con il centro del paese sulla riva destra (ex comune di Lusiana) e le contrade Belghe, Cortesi, Cunchele, Muri, Nogara, Rovera e Xilli sulla riva sinistra (ex comune di Conco).\nStoria.\nSino alla caduta della Repubblica di Venezia e alla soppressione della Federazione dei Sette Comuni l'intero territorio di Conco era compreso in quello di Lusiana. In seguito, con la separazione dei due comuni, Santa Caterina si \u00e8 trovata amministrativamente suddivisa tra i territori comunali di Lusiana e di Conco. Dal 20 febbraio 2019, i due comuni sono stati nuovamente accorpati nell'attuale comune di Lusiana Conco e Santa Caterina si \u00e8 trovata fisicamente al centro del nuovo territorio comunale.\nSecondo alcuni studiosi Santa Caterina (un tempo anche Catterina) anticamente era chiamata \"Conco\" (l'abitato sorge infatti all'interno di una valle, o conca), successivamente \"Conco inferiore\" quando sulla sommit\u00e0 del monte a levante verr\u00e0 edificato un secondo centro, legato a quest'ultimo e chiamato \"Conco superiore\" (l'attuale Conco), infine muter\u00e0 nome in \"Santa Caterina de Conco\" poi in \"Santa Catterina di Gomarolo\", in seguito ancora \"Santa Catterina di Dossanti\". Dal 1793 assume l'attuale denominazione, \"Santa Caterina di Lusiana\" quando Lusiana era il territorio che comprendeva Santa Caterina appunto (l'attuale Lusiana era invece nota col nome di San Giacomo).\nDurante la prima guerra mondiale divenne importante centro logistico del Regio Esercito.\nSanta Caterina \u00e8 stata sede della \"Banca di S.Caterina\", gi\u00e0 \"Banca di Romano e S.Caterina\" e poi Bassano Banca.\nMonumenti e luoghi d'interesse.\nChiesa di Santa Caterina.\nLa prima citazione di questo luogo sacro, sede della parrocchia del paese, \u00e8 del 1399, quando fu permesso a un sacerdote di officiarvi a causa dell'eccessiva distanza dalla pieve di Marostica. Fino al 1502 i suoi rettori furono quasi tutti di origine tedesca, segno della predominanza dell'elemento cimbro tra la popolazione. Nel 1473 il vescovo di Padova Jacopo Zeno la dichiar\u00f2 parrocchiale, divenendo luogo di culto di riferimento per tutte le contrade dei dintorni, compresa Conco.\nQuando quest'ultima fu dotata di una propria chiesa, le venne trasferito il titolo di parrocchiale, tant'\u00e8 che nei documenti relativi alla visita pastorale del 1617 Santa Caterina viene definita \u00abchiesa campestre, un tempo parrocchiale\u00bb. Parzialmente autonoma dal 1688, anno in cui le fu concesso un proprio curato, solo nel 1882 torn\u00f2 ad essere parrocchiale.\nL'edificio ha subito numerose riedificazioni, in particolare quella avvenuta attorno al 1754 e l'ultima, conclusa negli anni 1960. Il campanile \u00e8 stato completato nel 1950.\nDelle opere qui conservate, spicca la pala dell'altare maggiore, dipinta nel 1534-35 da Jacopo Bassano e raffigurante la \"Madonna in trono con Ges\u00f9 Bambino tra santa Caterina d\u2019Alessandria e il vescovo veronese Zeno\". Degne di nota anche alcune sculture settecentesche realizzate da maestranze locali, tra cui un angelo reggicandelabro e un \"Cristo coronato di spine\", entrambi in pietra calcarea policroma. \nNella chiesa \u00e8 conservata una Sacra Spina, oggetto di grande venerazione popolare."}
{"id": "2144937", "revid": "767487", "url": "https://it.wikipedia.org/wiki?curid=2144937", "title": "Je t'aime moi non plus", "text": "Je t'aime moi non plus \u00e8 un film del 1976 diretto da Serge Gainsbourg.\nIl titolo deriva dalla canzone omonima dello stesso Serge Gainsbourg, qui presente nella sola versione strumentale.\nTrama.\nKrassky \u00e8 un camionista gay che ha una relazione con Padovan (divenuto Patrice nella versione italiana), suo compagno di lavoro.\nIn un locale sperduto nel deserto, gestito da Boris, lavora Johnny, una ragazza dall'aspetto androgino. Krassky inizia con lei una relazione, senza per\u00f2 particolare trasporto erotico nei confronti della ragazza, e per questo ha con lei solamente rapporti anali.\nLa gelosia di Patrice non serve ad allontanare i due, tuttavia arriva al punto che Patrice cerca di uccidere Johnny. Krassky interviene e la salva, ma la richiesta di Johnny di punire l'amico lo spinge ad allontanarsi da lei.\nDistribuzione.\nIn Italia vennero censurate alcune scene, portando cos\u00ec il film ad una durata di 80 minuti. Nell'edizione DVD uscita nel 2005 sono state inserite le scene tagliate."}
{"id": "2144941", "revid": "767487", "url": "https://it.wikipedia.org/wiki?curid=2144941", "title": "Ritorno a Peyton Place (film)", "text": "Ritorno a Peyton Place (\"Return to Peyton Place\") \u00e8 un film in CinemaScope del 1961 diretto da Jos\u00e9 Ferrer.\nAnalisi.\nLa pellicola \u00e8 tratta dal romanzo \"Ritorno a Peyton Place\" (\"Return to Peyton Place\") scritto da Grace Metalious nel 1959 ed \u00e8 il sequel di \"I peccatori di Peyton\" (\"Peyton Place\") girato da Mark Robson nel 1957. I protagonisti sono gli stessi ma con interpreti diversi.\nTrama.\nAllison Mac Kenzie (figlia di Connie) ha scritto un romanzo ambientato nel suo paese, Peyton Place. Dal New England si \u00e8 trasferita a New York dove un editore crede in lei e l'aiuta a migliorare il suo libro. Ma dopo la pubblicazione e il successo dell'opera la cittadina si sente diffamata per le scabrose storie che ha reso pubbliche sebbene, ovviamente, usando degli pseudonimi. Quasi tutti gli abitanti per questo la criticano e le voltano le spalle."}
{"id": "2144944", "revid": "298055", "url": "https://it.wikipedia.org/wiki?curid=2144944", "title": "Roberto (attore)", "text": "\u00c8 conosciuto per la sua partecipazione ai film della serie cinematografica di Angelica, \"marchesa degli Angeli\", e nelle distribuzioni destinate dal mercato cinematografico italiano \u00e8 stato doppiato da Giovanni Saccenti, Sergio Tedesco e Vinicio Sofia.\nFilmografia.\nCinema\nTelevisione"}
{"id": "2144947", "revid": "1342360", "url": "https://it.wikipedia.org/wiki?curid=2144947", "title": "1. Division 1986-1987", "text": "L'edizione 1986-87 della Bundesliga vide la vittoria finale del Rapid Vienna.\nCapocannoniere del torneo fu Anton Polster dell' con 39 reti.\nLa formula.\nLe dodici squadre del torneo si scontrano in un girone all'italiana con partite di andata e ritorno. Le prime otto accedono ai Meister playoff, le ultime quattro pi\u00f9 le prime quattro della Erste Liga ai Mittlere playoff. Alla fine la vincente dei Meister playoff \u00e8 Campione d'Austria e le squadre seguenti ottengono la qualificazione alla Coppa UEFA, mentre le prime quattro dei Mittlere playoff ottengono il diritto di partecipare alla prossima edizione della Bundesliga austriaca.\nStagione primaverile.\nLa classifica finale dei Meister playoff \u00e8 ottenuta sommando una parte dei punti della stagione autunnale con quelli dei playoff stessi, mentre per i Mittlere playoff i punti sono quelli dei soli playoff.\nMittlere playoff.\n(*)Squadre appartenenti alla Erste Liga."}
{"id": "2144954", "revid": "1039155", "url": "https://it.wikipedia.org/wiki?curid=2144954", "title": "Meiken Lassie", "text": " \u00e8 un anime prodotto dalla Nippon Animation nel 1996 in 26 episodi, basato sul romanzo \"Torna a casa Lassie!\" di Eric Mowbray Knight e trasmesso per la prima volta dalla Fuji Television a partire dal 15 gennaio 1996. La serie fa parte del progetto World Masterpiece Theater della Nippon Animation, ma \u00e8 stata realizzata solo ed esclusivamente per il mercato nipponico. Sul noto personaggio di origini inglesi, infatti, vige una restrizione di area e, per questo motivo, non \u00e8 stato possibile fino ad oggi acquistare il prodotto per il mercato estero.\nIn Giappone l'anime ebbe un inaspettato insuccesso, che ne decret\u00f2 l'interruzione dopo soli 26 episodi e la sua sostituzione, nello stesso anno, da \"Dolce piccola Remi\", serie destinata ad un identico insuccesso di pubblico, che caus\u00f2 di fatto la chiusura del progetto World Masterpiece Theater, il quale venne ripreso solamente nel 2007 con \"Il cuore di Cosette\".\nTrama.\nJohn \u00e8 un bambino allegro e di buon carattere che vive in un villaggio inglese nei pressi di una miniera di carbone. Un giorno, il ragazzo trova un piccolo cane che si era perduto e decide di portarlo a casa e tenerlo con s\u00e9, dandogli il nome di Lassie. Tra John e il cane nasce una grande e fraterna amicizia, Lassie \u00e8 un bel cane molto intelligente e tutti gli abitanti del villaggio imparano ad amarlo e a rispettarlo.\nPurtroppo, i giorni sereni sono destinati a finire: il proprietario della miniera di carbone decide di chiudere l'azienda perch\u00e9 ormai la miniera \u00e8 esaurita e John si reca dal proprietario per tentare di convincerlo ad effettuare altri sopralluoghi e salvare la miniera e l'intera economia del villaggio. L'uomo accetta, ma in cambio chiede al ragazzo il suo cane, per farne dono alla nipote Priscilla che abita in Scozia e John \u00e8 costretto suo malgrado ad accettare.\nPassa il tempo, ma Lassie non \u00e8 felice nella sua nuova casa. Priscilla, che \u00e8 diventata la nuova proprietaria del cane, non sopporta l'idea di tenere l'animale rinchiuso in una gabbia per non farlo scappare e un giorno decide di liberarlo. Lassie comincia quindi un lungo e difficile viaggio dalla Scozia al suo vecchio villaggio per ritornare il pi\u00f9 presto possibile da John, suo amico e fratello."}
{"id": "2144957", "revid": "124865986", "url": "https://it.wikipedia.org/wiki?curid=2144957", "title": "Friedrich Hund", "text": "Biografia.\nStudi\u00f2 matematica, fisica e geografia alle universit\u00e0 di Marburgo e Gottinga dove consegu\u00ec il dottorato in fisica nel 1922. Nel 1926 fu a Copenaghen da Bohr. Inizi\u00f2 la carriera accademica a Rostock nel 1927 e successivamente, tra il 1929 ed il 1956, fu professore a Lipsia, Jena e Francoforte sul Meno; nel 1957 ritorn\u00f2 all'universit\u00e0 di Gottinga dove sarebbe rimasto fino al ritiro. Insegn\u00f2 sempre fisica teorica ad eccezione del periodo a Lipsia dove tenne il corso di fisica matematica.\nHa dato un importante contributo alle teorie quantistiche con la definizione di alcune regole che portano il suo nome e che hanno grande importanza in chimica quantistica; in generale si parla di \"regola della massima molteplicit\u00e0 di spin\". \nInsieme a Robert Mulliken descrisse gli orbitali molecolari.\nPer i suoi studi gli furono assegnati vari premi tra cui la Medaglia Max Planck. Dopo la sua morte gli sono state intitolate una via a Jena e una piazza a Gottinga."}
{"id": "2144959", "revid": "54193", "url": "https://it.wikipedia.org/wiki?curid=2144959", "title": "Konstantin Rokossovski", "text": ""}
{"id": "2144960", "revid": "54193", "url": "https://it.wikipedia.org/wiki?curid=2144960", "title": "Konstantin Konstantinovich Rokossovsky", "text": ""}
{"id": "2144961", "revid": "54193", "url": "https://it.wikipedia.org/wiki?curid=2144961", "title": "Marshal Rokossovsky", "text": ""}
{"id": "2144969", "revid": "28592", "url": "https://it.wikipedia.org/wiki?curid=2144969", "title": "Ob\u0161\u010diny", "text": ""}
{"id": "2144970", "revid": "1543377", "url": "https://it.wikipedia.org/wiki?curid=2144970", "title": "Record dei campionati panpacifici di nuoto", "text": "La seguente \u00e8 una lista dei tempi pi\u00f9 veloci mai nuotati nelle varie edizioni dei Campionati panpacifici. Le competizioni si svolgono in vasca lunga (50\u00a0m).\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2144973", "revid": "339392", "url": "https://it.wikipedia.org/wiki?curid=2144973", "title": "TMNT OST", "text": ""}
{"id": "2144974", "revid": "821474", "url": "https://it.wikipedia.org/wiki?curid=2144974", "title": "Antonio Costa", "text": "Biografia.\nAntonio Costa nacque, quarto di dieci figli, a Massa Lombarda il 16 settembre 1898, da Angelo (\"Baiuch\u00e8n\" era il suo soprannome in romagnolo), cenciaiolo, e da Annunciata Dosi, casalinga. Il piccolo Antonio rivel\u00f2 ben presto notevoli capacit\u00e0 nello studio. A poco pi\u00f9 di dodici anni decise quindi di entrare nel seminario di Imola; successivamente, parlando delle proprie scelte, Antonio precis\u00f2 che desiderava ardentemente \"\"trascorrere la vita tra le mura di un romitaggio, lungi da ogni consorzio umano, per attendere con pi\u00f9 intensit\u00e0 alla preghiera, alla penitenza\". Era quindi la vita claustrale la sua massima aspirazione e, vincendo le mille difficolt\u00e0 frapposte da parenti, amici e superiori, il 18 luglio 1915 part\u00ec per l'eremo di Camaldoli.\nAntonio Costa rimase a Camaldoli per quattro anni. Aspirando ad una vita di completa penitenza e preghiera, decise di farsi certosino e fu accolto nella Certosa di Vedana, nel bellunese. Ma il suo fisico non resse a tutte le privazioni cui si costringono i monaci certosini. Dopo essere stato visitato da un medico, consigliato dai suoi superiori, ritorn\u00f2 alla vita civile. Grande fu il dolore nell'abbandonare i confratelli e la vita eremitica sognata fin da bambino, ci\u00f2 era palpabile nelle sue stesse parole: \"...Lasciare tutto per essere scaraventato in mezzo alla societ\u00e0, in grembo ai pericoli che presenta la vita! Provai ogni via, studiai ogni mezzo per esser nuovamente accettato in Certosa, ma tutto invano... Dovermi secolarizzare!... questo pensiero mi incuteva un non so che di spavento. La vita secolare mi si affacciava alla mente, tetra, disseminata di spine e tranelli, ed io che fin da fanciullo ero vissuto all'ombra del santuario e del chiostro, quella vita mi terrorizzava\"\".\nDopo una breve sosta a Bologna ospite del conte Armando Armandi, Costa fece ritorno nel suo paese natale dopo cinque anni di lontananza.\nA Massa Lombarda, Antonio trov\u00f2 occupazione nella filiale locale del Credito Romagnolo e si impegn\u00f2, come animatore, nella comunit\u00e0 cattolica per tre anni. Riacquistata completamente la salute, la sua vocazione riemerse con forza. Decise definitivamente di prendere i voti.\nTrascorso il noviziato in Spagna nella Certosa di Montalegre, presso Barcellona, il 6 gennaio 1928 finalmente pronunci\u00f2 i voti, prendendo il nome di Gabriele. Nove mesi dopo, il 22 settembre 1928, nella Cattedrale di Barcellona, Dom Gabriele venne ordinato sacerdote. Successivamente trascorse un periodo in Francia, vivendo nella Grande Certosa. Tornato in Italia peregrin\u00f2 per vari monasteri. Durante il periodo trascorso nella Certosa di Firenze (1929-1933) conobbe il giovane Giorgio La Pira, di cui divenne confessore. Nel 1938 entr\u00f2 nella comunit\u00e0 della Certosa di Farneta, presso Lucca.\nQui, grazie ai suoi studi e all'esperienza lavorativa avuta in banca, ebbe l'incarico di Procuratore, cio\u00e8 di amministratore del convento. \nNel 1941 pot\u00e9 fare l'ultima visita ai vecchi genitori, nel suo paese natale.\nDopo l'8 settembre 1943, in piena seconda guerra mondiale, l'Italia fu invasa dalle truppe germaniche. Subito la Certosa di Farneta apr\u00ec le porte a quanti, oppressi dalle difficolt\u00e0 e dai dolori, chiedevano assistenza e conforto. Il convento ospit\u00f2 tutti quelli che chiedevano aiuto: giovani dei dintorni, contadini, operai, profughi, perseguitati, ricercati. La certosa ospit\u00f2 anche una ricetrasmittente clandestina. Le S.S. tedesche, che avevano sede vicino al convento, si insospettirono per alcune presenze ritenute \"non permesse dalle leggi germaniche\" e la notte tra il 1\u00b0 e il 2 settembre 1944 (anche in seguito alla delazione di un infiltrato) fecero irruzione nel monastero.\nLa prima disposizione che colp\u00ec Antonio Costa fu la proibizione di indossare il saio: dom Antonio dovette vestirsi in borghese. Fu anche interrogato pi\u00f9 volte, ma da lui i tedeschi non ottennero nessuna informazione.\nFu quindi condotto, con altri prigionieri a Nocchi, in un vecchio capannone e imprigionato.\nIl 6 settembre i tedeschi, in ritirata, entrarono nel capannone-prigione e fecero una cernita.\nFra i condannati a morte c'era Padre Costa. Il 10 settembre Costa, il confratello Dom Pio Egger e il professore medico Guglielmo Lippi Francescani, furono caricati su una camionetta che si inerpic\u00f2 sulla strada per Ponte Forno; arrivati ai piedi di una rupe, furono fatti scendere e falciati da una raffica di mitra.\nDom Gabriele Costa \u00e8 sepolto al cimitero della Certosa di Farneta.\nIntitolazioni.\nL'Amministrazione Civica di Massa Lombarda gli ha intitolato una strada ed ha fatto incidere il suo nome in una delle steli del monumento ai Caduti della Resistenza. La Comunit\u00e0 cattolica ha fatto porre una lapide commemorativa nella Chiesa Arcipretale massese e ne auspica la beatificazione."}
{"id": "2144975", "revid": "33921", "url": "https://it.wikipedia.org/wiki?curid=2144975", "title": "Emicrania", "text": "L'emicrania \u00e8 una patologia neurologica cronica caratterizzata da ricorrenti cefalee, da moderate a gravi, spesso in associazione con una serie di sintomi del sistema nervoso autonomo. La parola deriva dal greco \u1f21\u03bc\u03b9\u03ba\u03c1\u03b1\u03bd\u03af\u03b1 / \"h\u0113mikran\u00eda\", \u00abdolore su un lato della testa\u00bb, da \u1f21\u03bc\u03b9- / \"h\u0113mi-\", \u00abmet\u00e0\u00bb, e \u03ba\u03c1\u03b1\u03bd\u03af\u03bf\u03bd / \"kran\u00edon\", \u00abteschio\u00bb.\nIn genere il mal di testa \u00e8 monolaterale (colpisce cio\u00e8 solo una met\u00e0 della testa) e a natura pulsante, con una durata che pu\u00f2 variare da 2 a 72 ore. I sintomi associati possono includere nausea, vomito, fotofobia (aumento della sensibilit\u00e0 alla luce), fonofobia (aumento della sensibilit\u00e0 al suono) e il dolore generalmente si aggrava a seguito dell'attivit\u00e0 fisica. Fino a un terzo delle persone con emicrania sperimentano l'aura: un disturbo transitorio visivo, sensoriale, motorio o del linguaggio che precede di poco il verificarsi di un episodio di mal di testa. Di tanto in tanto un'aura pu\u00f2 verificarsi senza che venga seguita dall'emicrania.\nLe emicranie si ritiene siano causate da un mix di fattori ambientali e genetici. Circa due terzi dei pazienti appartengono a nuclei familiari in cui si erano manifestati altri casi della stessa patologia. Le fluttuazioni dei livelli ormonali possono svolgere un ruolo e infatti l'emicrania colpisce pi\u00f9 ragazzi che ragazze prima della pubert\u00e0, ma negli adulti le donne con emicrania sono pi\u00f9 frequenti, da due a tre volte di pi\u00f9, rispetto agli uomini. La predisposizione alle emicranie in genere diminuisce durante la gravidanza. L'esatta eziologia e fisiopatologia dell'emicrania non \u00e8 nota; tuttavia viene ritenuta spesso un disturbo di natura neurovascolare. La teoria pi\u00f9 accettata \u00e8 correlata alla maggior eccitabilit\u00e0 della corteccia cerebrale e a un controllo anormale dei neuroni del dolore nel nucleo trigeminale del tronco cerebrale.\nIl trattamento iniziale raccomandato \u00e8 spesso un analgesico (come l'ibuprofene e il paracetamolo) per il mal di testa, associato a un antiemetico per la nausea e si cerca di prevenire le situazioni ambientali scatenanti. Agenti specifici come i triptani o l'ergotamina possono essere utilizzati da persone che risultano resistenti agli analgesici. Circa il 15% della popolazione mondiale soffre, a un certo punto della sua vita, di emicrania.\nStoria.\nGi\u00e0 nei documenti risalenti all'antico Egitto sono presenti riferimenti all'emicrania e alla nevralgia, pensando che fossero causati da demoni ed entit\u00e0 maligne. Una prima descrizione coerente dell'emicrania \u00e8 contenuta nel papiro Ebers, scritto intorno al 1500 a.C.\nLe prime descrizioni dell'emicrania si devono a Ippocrate (460 \u2013 380 a.C.), che descrisse la forma con aura.\nNel II secolo, Areteo di Cappadocia la chiam\u00f2 \"heterocrania\", ed egli stesso fu poi autore di una classificazione che fu importante per moltissimi anni. In seguito il termine divenne ufficialmente \u00abhemicrania\u00bb grazie a Galeno (129 \u2013 216) che lo introdusse; egli attribu\u00ec le cause dell'emicrania agli umori (vapori) che si elevano dal fegato alla testa. Galeno riteneva anche che il dolore provenisse dalle meningi e dai vasi sanguigni della testa. Le emicranie sono stati divise nei due tipi ora utilizzati, emicrania con aura (\"emicrania ophthalmique\") ed emicrania senza aura (\"emicrania vulgaire\"), nel 1887 da Louis Hyacinthe Thomas, un bibliotecario francese.\nNel Medioevo Avicenna analizz\u00f2 i sintomi e le origini del male attribuendoli allo stile di vita e ad alcuni eventi tipicamente femminili, come la menopausa e l'aborto.\nIn seguito furono investigate le cause, dalle pi\u00f9 spiritualistiche come quella proposta da Ildegarda di Bingen (1098-1179), a quelle di Bright, che pensava fosse causata dall'umore melanconico.\nLa trapanazione del cranio, ovvero la perforazione del cranio, veniva praticata gi\u00e0 nel 7000 a.C. Alcuni sopravvissero a tale pratica, molti probabilmente morirono a causa delle infezioni. Si riteneva che tale pratica favorisse la fuga degli spiriti maligni. William Harvey, nel XVII secolo, consigliava la trapanazione come trattamento per l'emicrania.\nNel XVII secolo Thomas Willis, seguito da Graham e Wolff, sostenne la teoria, ancora oggi ritenuta valida, dell'ipotesi vascolare che ha sostituito gli umori come causa possibile. Come si legge nei suoi lavori:\nPer gran parte del Novecento gli scienziati hanno ritenuto plausibile la spiegazione della dilatazione e della tensione dei vasi sanguigni come causa del dolore e che questo fenomeno fosse preceduto da un calo di flusso e da un breve restringimento dei vasi. Attualmente i ricercatori propendono invece per una origine neurologica, localizzabile nella parte pi\u00f9 antica del sistema nervoso, ossia il tronco encefalico.\nEpidemiologia.\nA livello mondiale, le emicranie colpiscono quasi il 15% della popolazione, circa un miliardo di individui. \u00c8 pi\u00f9 comune nelle donne (19%) rispetto agli uomini (11%).\nPer quanto riguarda le etnie la caucasica \u00e8 la pi\u00f9 colpita, segue quella africana (4% delle donne e 2,2% degli uomini nel Benin) e poi l'asiatica.\nNegli Stati Uniti d'America, circa il 6% degli uomini e il 18% delle donne sperimentano un episodio di emicrania, con una probabilit\u00e0 che succeda, nell'arco della vita, di circa il 18% e il 43% rispettivamente. In Europa, l'emicrania colpisce tra il 12% e il 28% degli individui a un certo punto della loro vita, con circa il 6-15% degli uomini adulti e 14-35% delle donne adulte che la manifestano almeno una volta in un anno.\nI tassi di emicrania sono leggermente pi\u00f9 bassi in Asia e in Africa rispetto ai paesi occidentali. Le emicranie croniche si verificano tra il circa 1,4% e il 2,2% della popolazione.\nQueste cifre variano notevolmente con l'et\u00e0: l'emicrania pi\u00f9 comunemente inizia tra i 15 e i 24 anni di et\u00e0 e si verifica pi\u00f9 frequentemente nelle donne tra i 35 e i 45 anni. Nei bambini, circa l'1,7% al di sotto dei 7 anni e il 3,9% di quelli tra i 7 e 15 anni sperimentano emicranie, con la caratteristica di essere un po' pi\u00f9 comune nei maschi prima della pubert\u00e0. Durante l'adolescenza, l'emicrania diventa pi\u00f9 comune tra le donne e questo fenomeno persiste per tutta la durata della vita, essendo due volte pi\u00f9 frequente tra le donne anziane rispetto ai maschi. Nelle donne, l'emicrania senza aura \u00e8 pi\u00f9 comune dell'emicrania con aura, ma negli uomini le due tipologie si presentano con una frequenza sovrapponibile.\nNel periodo premenopausale spesso peggiorano prima di diminuire in gravit\u00e0. Anche se i sintomi si risolvono in circa i due terzi delle persone anziane, in circa il 3 e il 10% di essi persistono.\nIn Europa.\nUno studio pubblicato nel 2010 che raccoglie la prevalenza delle varie forme di cefalea negli stati europei riporta i seguenti dati per l'emicrania:\nSegni e sintomi.\nL'emicrania si presenta tipicamente con mal di testa auto-limitati, ricorrenti e associati con sintomi autonomici. Circa il 15-30% delle persone con emicrania sperimenta l'emicrania associata ad aura e coloro che hanno attacchi di emicrania con aura hanno anche spesso l'emicrania senza aura. La gravit\u00e0 del dolore, la durata del mal di testa e la frequenza degli attacchi \u00e8 variabile. Un'emicrania che dura pi\u00f9 di 72 ore viene definita come \"stato di male emicranico\". Vi sono quattro fasi possibili durante un episodio di emicrania, anche se non tutte le fasi si presentano necessariamente:\nFase prodromica.\nI sintomi prodromici o premonitori si verificano in circa il 60% dei casi di emicrania, con un esordio che pu\u00f2 variare da due ore a due giorni prima dell'inizio del dolore o dell'aura. Questi sintomi possono includere una vasta gamma di fenomeni, tra cui: alterazione dell'umore, irritabilit\u00e0, depressione o euforia, stanchezza, voglia di certi cibi, rigidit\u00e0 muscolare (soprattutto nel collo), stitichezza o diarrea e ipersensibilit\u00e0 agli odori o ai rumori. Ci\u00f2 pu\u00f2 verificarsi in persone con emicrania con aura o senza aura.\nFase aura.\nL'aura \u00e8 un fenomeno neurologico focale transitorio che si verifica prima o durante il mal di testa. Esso appare gradualmente entro alcuni minuti e generalmente in meno di un'ora. I sintomi sperimentati possono essere visivi, sensoriali o motori e molte persone ne provano pi\u00f9 di uno. Gli effetti visivi si verificano pi\u00f9 frequentemente e si possono riscontrare in circa il 99% dei casi e in pi\u00f9 del 50% dei casi essi non sono accompagnati da effetti sensoriali o motori. I disturbi della visione spesso hanno la forma di uno scotoma scintillante (una zona di alterazione parziale nel campo visivo che sfarfalla e pu\u00f2 interferire con la capacit\u00e0 di una persona di leggere o guidare). Ci\u00f2 spesso inizia nei pressi del centro della visione per poi spostarsi a zig-zag tanto da essere a volte descritte come linee che ricordano le fortificazioni o i muri di un castello. Di solito le linee sono in bianco e nero, ma alcune persone vedono anche linee colorate. Alcuni pazienti perdono parte del loro campo visivo, un fenomeno noto come emianopsia, mentre altri sperimentano semplici sfocature.\nLe aure sensoriali sono il secondo tipo pi\u00f9 comune e si verificano nel 30-40% delle persone colpite da aurea. Spesso tale condizione si manifesta come una sensazione di puntura di spilli su un braccio e che poi si diffonde nella zona del naso e della bocca sullo stesso lato. Una parestesia solitamente si verifica dopo che il formicolio \u00e8 passato, accompagnata da una perdita del senso della posizione. Altri sintomi della fase di aura possono includere anche disturbi della parola o del linguaggio e altre manifestazioni meno comuni sempre legate al movimento. I sintomi motori indicano che si tratta di una emicrania emiplegica e la debolezza muscolare spesso dura pi\u00f9 di un'ora, a differenza delle altre aure.\nUn'aura si manifesta raramente senza essere seguita da un mal di testa ma se si verifica essa prende il nome di \"emicrania silente\". Tuttavia, \u00e8 difficile valutare la frequenza di tali casi, poich\u00e9 i pazienti spesso non presentano sintomi tanto gravi da spingerli a farsi curare.\nFase del dolore.\nGeneralmente il mal di testa \u00e8 monolaterale, pulsante e con una intensit\u00e0 che va da moderata a grave. Spesso viene aggravato dall'attivit\u00e0 fisica. In pi\u00f9 del 40% dei casi per\u00f2 il dolore pu\u00f2 essere bilaterale e spesso vi si associa anche il dolore al collo. Il dolore bilaterale \u00e8 particolarmente frequente in coloro che presentano emicrania senza aura. Meno comunemente il dolore pu\u00f2 verificarsi soprattutto nella parte posteriore o superiore della testa. Il dolore di solito dura dalle 4 alle 72 ore negli adulti, tuttavia nei bambini piccoli dura spesso meno di 1 ora. La frequenza degli attacchi \u00e8 variabile, da pochi in una vita a molti in una settimana, con una media di circa uno al mese.\nIl dolore \u00e8 spesso accompagnato da nausea, vomito, sensibilit\u00e0 alla luce, sensibilit\u00e0 al suono, sensibilit\u00e0 agli odori, stanchezza e irritabilit\u00e0. In una emicrania basilare, una emicrania con sintomi neurologici legati al tronco cerebrale o con sintomi neurologici su entrambi i lati del corpo, gli effetti comuni includono una sensazione di testa vuota e confusione. La nausea si verifica in quasi il 90% delle persone e il vomito in circa un terzo. Molti cercano una stanza buia e tranquilla. Altri sintomi possono includere: visione offuscata, naso chiuso, diarrea, minzione frequente, pallore e sudorazione, gonfiore o dolorabilit\u00e0 del cuoio capelluto possono verificarsi come pu\u00f2 manifestarsi la rigidit\u00e0 del collo. I sintomi associati sono meno comuni negli anziani.\nFase postdromica.\nGli effetti di emicrania possono persistere per alcuni giorni dopo che il mal di testa principale \u00e8 finito. Questa \u00e8 chiamata emicrania postdromica. Molti pazienti riportano una sensazione di dolore nella zona in cui vi era l'emicrania e qualche relazione alterata nel pensiero, per alcuni giorni dopo che il mal di testa \u00e8 passato. Il paziente pu\u00f2 sentirsi stanco e presentare dolore alla testa, difficolt\u00e0 cognitive, sintomi gastrointestinali, cambiamenti dell'umore e debolezza. Secondo una sintesi: \"alcune persone si sentono insolitamente rinfrescate o euforiche dopo un attacco, mentre altre notano depressione e malessere\".\nEziologia.\nLe cause dell'emicrania sono sconosciute. Tuttavia, si crede possano essere correlate a una serie di fattori ambientali e genetici. I casi famigliari comprendono circa i due terzi e raramente si verificano a causa di un singolo difetto genetico. Mentre una volta l'emicrania era ritenuta essere pi\u00f9 comune in quelli dotati di grande intelligenza, ci\u00f2 oggi non sembra corrispondere al vero. Un certo numero di condizioni psicologiche vengono associate, tra cui: depressione, ansia e disturbo bipolare cos\u00ec come lo sono molti eventi biologici o condizioni ambientali.\nTeoria genetica.\nStudi effettuati su gemelli indicano una possibile influenza genetica che varia dal 34% al 51% sulla probabilit\u00e0 di sviluppare emicrania. Questa correlazione \u00e8 pi\u00f9 forte per l'emicrania con aura rispetto all'emicrania senza aura. Un certo numero di varianti di geni specifici aumenta il rischio.\nMalattie monogeniche che provocano l'emicrania sono rare. Una di questi \u00e8 nota come emicrania emiplegica familiare, un tipo di emicrania con aura che viene ereditato in modo autosomico dominante. Quattro geni hanno dimostrato di essere coinvolti in tale patologia. Tre di questi sono coinvolti nel trasporto di ioni. Il quarto \u00e8 una proteina assonale associata al complesso di esocitosi. Un altro disordine genetico associato con l'emicrania \u00e8 la CADASIL o \"arteriopatia cerebrale autosomica dominante con infarti sottocorticali e leucoencefalopatia\".\nTeoria vascolare.\nIn passato era l'ipotesi maggiormente esposta dagli studi clinici; si pensava che la causa fosse una vasodilatazione extracranica, dove tutte le manifestazioni venivano create dalla vasocostrizione. Per avvalorare tale tesi si sono eseguiti degli studi sulla velocit\u00e0 del sangue mostrando una lieve ipoperfusione che dura dalle 4 alle 6 ore, che non \u00e8 per\u00f2 di entit\u00e0 tale da spiegarne i sintomi, ma solo alcune lievi manifestazioni accessorie. Tale alterazione comunque non si mostra in tutti i pazienti; in alcuni il flusso sanguigno a livello cerebrale \u00e8 normale. I sintomi dunque possono essere spiegati solo in parte. Ci sono tuttavia studi che hanno identificato anomalie strutturali ultramicroscopiche dell'entotelio e della tonaca muscolare dei vasi extracranici dei pazienti con emicrania cronica, in particolare a carico delle arterie temporale superficiale e occipitale.\nTeoria neurologica.\nPer quanto riguarda l'aura, gli specialisti tendono a colpevolizzare una depressione corticale propagata, costituita da un'onda indotta dalle cellule nervose che si diffonde in una vasta zona della corteccia e che viene considerata la prima fase, detta di ipereccitabilit\u00e0, del processo, durante la quale la zona necessita di un grande quantitativo di sangue, a cui ne segue un'altra fase chiamata di inibizione, nella quale i neuroni mantengono uno stato di quiete e quindi nella stessa zona, in questo caso, occorre molto meno sangue rispetto a prima. I ricercatori ritengono che questo repentino cambiamento nel flusso sanguigno preceda, abitualmente, il dolore al capo e che l'aura sia relazionata proprio alla depressione corticale propagata.\nAlcuni ricercatori ritengono che la depressione corticale propagata possa stimolare i nervi del trigemino, perch\u00e9 durante la fase di ipereccitabilit\u00e0 rilascia neurotrasmettitori, che con il loro ruolo di messaggeri, inducono il nervo del trigemino alla trasmissione dei segnali di dolore. Altri scienziati hanno individuato l'origine del dolore non tanto nella depressione corticale, quanto nel tronco encefalico, sede della percezione alla luce, ai rumori, della sensibilit\u00e0 al dolore e sito di transito delle informazioni dal corpo verso il cervello e viceversa.\nAlcuni studiosi hanno notato un assottigliamento della materia grigia nella zona del cervello che gestisce il dolore. Quest'assottigliamento varia a seconda dell'intensit\u00e0 e della frequenza degli attacchi. Altri studiosi, invece, notano un ispessimento della corteccia cerebrale nella zona occipitale che gestisce la vista. Per questo, in alcuni tipi d'emicrania si ha della cecit\u00e0 totale o parziale per un certo periodo di tempo.\nFattori scatenanti.\nL'emicrania pu\u00f2 essere indotta anche da fattori scatenanti, che in alcuni casi sono stati ritenuti solo leggermente responsabili mentre in altri fortemente responsabili. Molte cause sono state etichettate come tali, tuttavia la forza e l'importanza di queste correlazioni sono incerte. Un fattore scatenante pu\u00f2 incorrere fino a 24 ore prima della comparsa dei sintomi.\nFisiologici.\nFattori scatenanti comuni sono lo stress, la fame e la fatica (questi contribuiscono ugualmente al mal di testa di tipo tensivo). Le emicranie hanno pi\u00f9 probabilit\u00e0 di verificarsi durante le mestruazioni. Altre influenze ormonali, come il menarca, l'uso di contraccettivi orali, la gravidanza, la premenopausa e la menopausa, possono anche svolgere un ruolo determinante. Queste influenze ormonali sembrano essere pi\u00f9 rilevanti nell'emicrania senza aura. Le emicranie in genere non si verificano durante il secondo e terzo trimestre di gravidanza o dopo la menopausa.\nAlimentazione.\nStudi sui fattori dietetici hanno dimostrato che non vi sono prove che ne dimostrino e ne confutino l'esistenza. Per quanto riguarda gli agenti specifici non sembra esservi la prova di un effetto della tiramina sull'emicrania. Il glutammato monosodico \u00e8 ritenuto essere un fattore alimentare, ma sono necessarie ulteriori prove per descriverlo meglio.\nAmbientali.\nStudi su potenziali fattori scatenanti ambientali, sia interni che esterni, hanno concluso che le prove a loro favore erano di scarsa qualit\u00e0. Tuttavia la popolazione in generale sceglie di adottare misure preventive relative alla qualit\u00e0 dell'aria e all'illuminazione.\nFisiopatologia.\nLe emicranie sono da ritenersi un disturbo neurovascolare con prove a sostegno che suoi meccanismi inizino all'interno del cervello e quindi si diffondano ai vasi sanguigni. Alcuni ricercatori ritengono che la fisiologia neuronale svolga un ruolo maggiore, mentre altri sostengono che i maggiori responsabili siano i vasi sanguigni. Si ritiene che alti livelli del neurotrasmettitore serotonina possano esserne una causa.\nAura.\nLa depressione corticale propagata \u00e8 una ondata di attivit\u00e0 neuronale seguita da un periodo di inattivit\u00e0 che si riscontra in coloro che sperimentano l'emicrania con aura. Vi sono un certo numero di spiegazioni per la manifestazione, compresa l'attivazione dei recettori NMDA che permettono al calcio di entrare nella cellula. Dopo l'ondata di attivit\u00e0 del flusso sanguigno verso la corteccia cerebrale, la zona interessata sperimenta una diminuzione di attivit\u00e0 per un tempo che pu\u00f2 andare da due a sei ore. Si ritiene che quando la depolarizzazione viaggia lungo il lato inferiore del cervello, i nervi del senso del dolore, presenti nella testa e nel collo, siano attivati.\nDolore.\nL'esatto meccanismo del dolore alla testa durante un attacco di emicrania \u00e8 sconosciuto. Alcune prove evidenziano un ruolo primario delle strutture del sistema nervoso centrale (come il tronco cerebrale e il diencefalo) mentre altri dati supportano l'attivazione del periferico (quale, ad esempio, i nervi sensoriali che circondano i vasi sanguigni della testa e del collo). I vasi potenziali candidati includono: arterie durali, arterie piali e arterie extracraniche quali quelle del cuoio capelluto. Il ruolo della vasodilatazione delle arterie extracranica, in particolare, si crede possa essere significativo.\nDiagnosi.\nLa diagnosi di emicrania si basa su segni e sintomi. Esami di imaging biomedico sono occasionalmente eseguiti per escludere altre cause del mal di testa. Si ritiene che in un numero considerevole di persone la condizione non venga diagnosticata.\nLa diagnosi di emicrania senza aura, secondo l\"'International Headache Society\", pu\u00f2 essere fatta in base ai seguenti criteri, i \"criteri 5, 4, 3, 2, 1\":\nSe qualcuno sperimenta due dei seguenti elementi: fotofobia, nausea o incapacit\u00e0 di lavorare o studiare per un giorno, la diagnosi \u00e8 pi\u00f9 probabile. In coloro con quattro su cinque dei seguenti aspetti: mal di testa pulsante, durata da 4 a 72 ore, dolore su un lato della testa, nausea o sintomi che interferiscono con la vita della persona; la probabilit\u00e0 di diagnosticare l'emicrania \u00e8 del 92%. In quelli con meno di tre di questi sintomi la probabilit\u00e0 \u00e8 invece del 17%.\nL'ecodoppler transcranico permette di evidenziare la presenza di bolle di aria nelle arterie cerebrali. Non sono del tutto noti i meccanismi di interazione fra cuore e cervello, in particolare fra forame ovale cardiaco pervio e emicrania con aura, tuttavia da una \"review\" sistematica \u00e8 emersa una significativa correlazione fra le due condizioni cliniche, dal punto di vista sia funzionale, sia anatomico.\nClassificazione.\nLe emicranie sono state classificate complessivamente nel 1988. L'International Headache Society nel 2004 ha aggiornato la classificazione delle cefalee. Secondo questa classificazione, le emicranie sono cefalee primarie insieme, tra le altre, alla cefalea di tipo tensivo e alla cefalea a grappolo.\nLe emicranie sono divisi in sette sottoclassi (alcuni dei quali comprendere ulteriori suddivisioni).\nEmicrania addominale.\nLa diagnosi di emicrania addominale \u00e8 controversa. Alcune evidenze indicano che gli episodi ricorrenti di dolore addominale in assenza di un mal di testa possono essere classificate come un tipo di emicrania o almeno come un precursore dell'emicrania. Questi episodi di dolore possono o non possono seguire una emicrania e durano da minuti a ore. Spesso si verificano in coloro che hanno una storia personale o familiare di emicrania tipica. Altre sindromi che si ritiene possano essere precursori includono: sindrome del vomito ciclico e vertigine parossistica benigna dell'infanzia.\nLa diagnosi differenziale.\nEsistono altre condizioni mediche che possono causare sintomi simili a un attacco di emicrania.\nQualora si sospettino queste patologie pu\u00f2 essere necessario procedere ad accertamenti diagnostici come la tomografia computerizzata o la risonanza magnetica.\nPrevenzione.\nI trattamenti preventivi per l'emicrania sono: farmaci, integratori alimentari, modifiche nello stile di vita e la chirurgia. La prevenzione \u00e8 raccomandata in coloro che hanno mal di testa per pi\u00f9 di due giorni alla settimana, non possono tollerare i farmaci usati per il trattamento di attacchi acuti o in coloro con attacchi gravi che non sono facilmente controllati.\nL'obiettivo \u00e8 di ridurre la frequenza, il dolore, e/o la durata dell'emicrania e di aumentare l'efficacia della terapia. Un altro motivo per effettuare la prevenzione \u00e8 di evitare l'emicrania da abuso di farmaci. Questo \u00e8 un problema comune e pu\u00f2 portare a sviluppare cefalea cronica quotidiana.\nTrattamento farmacologico.\nI farmaci preventivi contro l'emicrania sono considerati efficaci se riducono la frequenza o la gravit\u00e0 degli attacchi di almeno il 50%. Gli studi sono abbastanza coerenti nel consigliare il topiramato, il valproato, il propranololo e il metoprololo. Il timololo \u00e8 efficace anche per la prevenzione dell'emicrania e nel ridurre la frequenza e la gravit\u00e0 degli attacchi e la gravit\u00e0, mentre il frovatriptan \u00e8 efficace per la prevenzione dell'emicrania mestruale.\nL'amitriptilina e la venlafaxina sono anch'esse efficaci. Secondo una \"review\" sistematica, gli ACE-inibitore e l'antagonista del recettore per l'angiotensina II possono ridurre gli attacchi. La tossina botulinica \u00e8 stata trovata essere utile in coloro che lamentano emicrania cronica, ma non in quelli con emicrania episodica.\nRiassumendo, i farmaci a scopo preventivo, con la loro posologia, possono essere:\nTerapie alternative.\n\"Petasites hybridus\" (farfaraccio) estratto di radice si \u00e8 dimostrato efficace nella prevenzione dell'emicrania.\nMentre l'agopuntura pu\u00f2 risultare efficace, \"la vera\" agopuntura non fornisce migliori risultati dell'\"agopuntura sham\", una pratica in cui gli aghi vengono inseriti in modo casuale. Entrambe possono essere pi\u00f9 efficaci delle cure di routine, con meno effetti avversi rispetto ai farmaci preventivi. La manipolazione chiropratica, la fisioterapia, i massaggi e il relax potrebbero essere efficaci come il propranololo o il topiramato nella prevenzione del mal di testa, tuttavia gli studi al riguardo hanno presentato dei problemi metodologici.\nDimostrazioni a sostegno della manipolazione vertebrale sono scarse e insufficienti per consigliarne il ricorso. Vi \u00e8 qualche evidenza sperimentale di beneficio con il magnesio, con il coenzima Q (10), con la riboflavina, con la vitamina B e con il Partenio anche se i dati sono limitati e vi \u00e8 la necessit\u00e0 di ulteriori studi migliori per raggiungere conclusioni definitive. Tra le medicine alternative, il farfaraccio ha la migliore evidenza per sostenerne il suo uso.\nDispositivi e chirurgia.\nDispositivi medici, come il biofeedback e i neurostimolatori, presentano alcuni vantaggi nella prevenzione dell'emicrania, soprattutto quando i farmaci comuni sono controindicati o in caso di un loro uso eccessivo. Il biofeedback aiuta le persone a essere consapevoli di alcuni parametri fisiologici in modo da controllarli e cercare di rilassarsi. Ci\u00f2 pu\u00f2 risultare efficace per il trattamento dell'emicrania. La neurostimolazione usa neurostimolatori impiantabili simili a pacemaker per il trattamento dell'emicrania cronica non gestibile con risultati, per i casi gravi, incoraggianti. Il ricorso alla chirurgia comporta la decompressione di alcuni nervi intorno alla testa e al collo; essa pu\u00f2 essere un'opzione in alcune persone che non migliorano con il trattamento farmacologico.\nGestione.\nVi sono tre aspetti principali riguardo al trattamento dell'emicrania: evitare che si instauri, il controllo dei sintomi acuti e la prevenzione farmacologica. I farmaci sono pi\u00f9 efficaci se usati precedentemente a un attacco. L'uso frequente di farmaci pu\u00f2 causare emicrania da uso eccessivo di farmaci, in cui il mal di testa diventa pi\u00f9 grave e pi\u00f9 frequente. Ci\u00f2 pu\u00f2 avvenire soprattutto con i triptani, l'ergotamina e gli analgesici narcotici.\nAnalgesici.\nIl trattamento iniziale raccomandato a coloro che soffrono di sintomi che vanno da lievi a moderati \u00e8 rappresentato dall'assunzione di semplici analgesici come i farmaci anti-infiammatori non steroidei (FANS) o la combinazione di paracetamolo, acido acetilsalicilico e caffeina. Un certo numero di FANS vantano l'esistenza di prove che ne sostengono il loro utilizzo. L'ibuprofene \u00e8 stato trovato in grado di fornire un efficace sollievo dal dolore in circa la met\u00e0 delle persone e anche il diclofenac \u00e8 stato trovato efficace.\nL'aspirina pu\u00f2 alleviare il dolore di un'emicrania classificata come da moderata a grave, con una efficacia simile al sumatriptan. Il ketorolac \u00e8 disponibile in una formulazione endovenosa. Il paracetamolo (noto anche come acetaminofene), da solo o in combinazione con il metoclopramide, \u00e8 un altro farmaco efficace con un basso rischio di effetti avversi. Durante la gravidanza, il paracetamolo e la metoclopramide sono considerati sicuri come lo sono i FANS fino al terzo trimestre di gestazione.\nTra questi trovano impiego:\nTriptani.\nTriptani, come il sumatriptan, sono efficaci sia per il dolore che per la nausea, in pi\u00f9 del 75% delle persone. Essi sono i trattamenti inizialmente raccomandati per coloro che presentano un dolore da moderato a grave o per quelli con sintomi pi\u00f9 lievi che non rispondono agli analgesici semplici. Le diverse forme disponibili includono quella orale, quella iniettabile, gli spray nasali e le compresse di dissoluzione orale.\nIn generale, tutti i triptani sembrano ugualmente efficaci, con effetti collaterali simili. Tuttavia, gli individui possono rispondere meglio a quelli specifici. La maggior parte degli effetti indesiderati sono lievi, come le vampate di calore. Tuttavia, si sono registrati rari casi di ischemia miocardica. Essi sono pertanto non raccomandati per le persone con malattie cardiovascolari, che hanno avuto un \"ictus\" o che presentano emicranie non accompagnate da problemi neurologici. Inoltre, i triptani devono essere prescritti con cautela in coloro con fattori di rischio per malattie vascolari.\nAnche se storicamente non sono raccomandati nei pazienti con emicrania basilare, non vi \u00e8 alcuna prova specifica di danni derivanti dal loro uso in questa popolazione che giustifichino l'adozione di questa cautela. Essi non creano dipendenza, ma possono causare mal di testa da uso eccessivo di farmaci, se usati pi\u00f9 di 10 giorni al mese.\nI triptani esplicano la loro azione attraverso la stimolazione dei recettori serotoninergici 5-HT1B e 5-HT1D. Tra questi, i pi\u00f9 frequentemente usati sono\nBench\u00e9 questi farmaci siano rapidi ed efficaci presentano alcuni tipici effetti collaterali quali arrossamento della cute, parestesie (soprattutto il sumatriptan) e senso di costrizione toracica. Nella fase acuta possono inoltre essere utili alcuni presidi farmacologici atti a prevenire il vomito e limitare la nausea, quali la proclorperazina e la metoclopramide.\nErgotamina.\nL'ergotamina e la diidroergotamina sono i farmaci pi\u00f9 vecchi che vengono ancora prescritti per l'emicrania. Essi sembrano ugualmente efficaci rispetto ai triptani, sono meno costosi e gli effetti negativi sono solitamente benigni. Nei casi pi\u00f9 debilitanti, essi sembrano essere l'opzione di trattamento pi\u00f9 efficace.\nAltro.\nL'assunzione di metoclopramide per via endovenosa o la lidocaina intranasale sono altre opzioni possibili. Il metoclopramide \u00e8 il trattamento raccomandato per coloro che si presentano al pronto soccorso. Una singola dose di desametasone per via endovenosa, quando aggiunta alla terapia standard di un attacco di emicrania, \u00e8 associata a una diminuzione del 26% nella cefalea ricorrente nelle seguenti 72 ore. La manipolazione spinale per il trattamento di un attacco di emicrania non \u00e8 supportata da prove. Si consiglia di non ricorrere a oppioidi e barbiturici.\nPrognosi.\nLa prognosi a lungo termine per le persone con emicrania \u00e8 variabile. La maggior parte degli individui che ne soffre sperimenta periodi di perdita di capacit\u00e0 produttive, tuttavia in genere la condizione \u00e8 considerata fondamentalmente benigna e non \u00e8 associata a un aumento del rischio di morte. Vi sono quattro principali scenari della malattia: sintomi che si risolvono completamente, sintomi che continuano ma vanno incontro a un graduale miglioramento, sintomi che continuano con la stessa frequenza e gravit\u00e0 o attacchi che possono peggiorare e diventare pi\u00f9 frequenti.\nL'emicrania con aura sembra essere un fattore di rischio per l'ictus ischemico raddoppiandone la probabilit\u00e0 di insorgenza. Essere un adolescente, essere una donna, utilizzare un contraccettivo ormonale e fumare aumentano ulteriormente questo rischio. Sembra che vi sia anche una correlazione con la dissecazione dell'arteria vertebrale. L'emicrania senza aura non sembra essere un fattore di rischio per tali gravi patologie. La correlazione con le malattie cardiache \u00e8 inconcludente con un unico studio che la supporta. Nel complesso per\u00f2 la semplice emicrania non sembra aumentare il rischio di morte per ictus o malattie cardiache. La terapia preventiva dell'emicrania nei pazienti con emicrania con aura pu\u00f2 prevenire gli ictus associati.\nSociet\u00e0 e cultura.\nLe emicranie costituiscono una significativa causa sia di spese mediche che di perdita di produttivit\u00e0. \u00c8 stato stimato che esse rappresentino il disturbo neurologico pi\u00f9 costoso nella Comunit\u00e0 europea, con una spesa stimata maggiore di \u20ac 27\u00a0000\u00a0000\u00a0000 all'anno. Negli Stati Uniti i costi diretti sono stati stimati in 17 miliardi di dollari; quasi un decimo di questa cifra \u00e8 dovuto all'acquisto dei triptani. I costi indiretti ammontano a circa 15 miliardi di dollari, di cui la perdita di produttivit\u00e0 \u00e8 il maggiore componente. Gli impatti negativi si hanno frequentemente anche a livello famigliare.\nRicerca.\n\u00c8 stato identificato un ruolo del peptide correlato al gene della calcitonina (CGRPs) nella patogenesi del dolore associato all'emicrania. Gli antagonisti del recettore CGRP, come l'olcegepant e il telcagepant, sono stati studiati \"in vitro\" e in studi clinici per il trattamento dell'emicrania. Nel 2011, tuttavia, Merck ha interrotto gli studi clinici di fase III per il proprio farmaco sperimentale telcagepant. Anche la stimolazione magnetica transcranica si \u00e8 dimostrata come una terapia promettente."}
{"id": "2144978", "revid": "1342360", "url": "https://it.wikipedia.org/wiki?curid=2144978", "title": "1. Division 1985-1986", "text": "L'edizione 1985-86 della Bundesliga vide la vittoria finale dell'.\nCapocannoniere del torneo fu Anton Polster dell' con 33 reti.\nLa formula.\nLe dodici squadre del torneo si scontrano in un girone all'italiana con partite di andata e ritorno. Le prime otto accedono ai Meister playoff, le ultime quattro pi\u00f9 le prime quattro della Erste Liga ai Mittlere playoff. Alla fine la vincente dei Meister playoff \u00e8 Campione d'Austria e le squadre seguenti ottengono la qualificazione alla Coppa UEFA, mentre le prime quattro dei Mittlere playoff ottengono il diritto di partecipare alla prossima edizione della Bundesliga austriaca.\nStagione primaverile.\nLa classifica finale dei Meister playoff \u00e8 ottenuta sommando una parte dei punti della stagione autunnale con quelli dei playoff stessi, mentre per i Mittlere playoff i punti sono quelli dei soli playoff.\nMittlere playoff.\n(*)Squadre appartenenti alla Erste Liga."}
{"id": "2144980", "revid": "28592", "url": "https://it.wikipedia.org/wiki?curid=2144980", "title": "Servit\u00f9 feudale", "text": ""}
{"id": "2144983", "revid": "1086846", "url": "https://it.wikipedia.org/wiki?curid=2144983", "title": "Parma Associazione Calcio 2002-2003", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 2002-2003.\nStagione.\nLa stagione 2002-03 vide l'arrivo di Prandelli in panchina, oltre all'ingaggio di Adriano (in prestito dall'Inter). Il Parma fu sconfitto dalla Juventus in Supercoppa, mancando la conquista del trofeo. In campionato, grazie alle reti del brasiliano e di Mutu, la formazione ducale stazion\u00f2 in posizioni utili per partecipare alle coppe. La matematica qualificazione giunse all'ultimo turno, per effetto della vittoria (2-0) contro un Empoli gi\u00e0 salvo.\nMaglie e sponsor.\nIl fornitore di materiale tecnico per la stagione 2002-2003 fu Champion, mentre gli sponsor ufficiali furono Parmalat per il campionato e Santal per le coppe.\nOrganigramma societario.\nArea direttiva\nArea tecnica\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2144986", "revid": "124123", "url": "https://it.wikipedia.org/wiki?curid=2144986", "title": "Guido Sorelli", "text": "Biografia.\nI primi anni di scuola li frequenta presso il convento degli Scolopi di Firenze. Eccelle nella letteratura e nella poesia e vince un concorso come borsista per studiare giurisprudenza presso il \"Collegio della Sapienza\" di Pisa (oggi Scuola Normale Superiore di Pisa), \"l'Universit\u00e0 di Napoleone\" ritornata sotto la giurisdizione del Granducato. Non riconosce, per\u00f2, in questo la sua vocazione. Si ritira dall'universit\u00e0 profittando di una concessione dovuta al cambiamento di regime da quello napoleonico a quello toscano e, tornato a Firenze, intraprende la carriera di professore di lingue, a lui congeniale.\nQuando l'arrivo a Firenze del bachiere svizzero Orelli cerca un professore di lingua italiana da impiegare a Zurigo, Sorelli coglie quest'occasione e viene accettato come valido candidato. A Zurigo risiede nella casa di un ricco borghese e gli viene subito affidata una classe di studenti e guadagna bene. Quando gli viene proposto poi aiuto nella traduzione tedesca di sonetti del Petrarca, scopre in quest'autore la propria vocazione poetica.\n\u00c8 durante questo periodo che ha una disavventura (pare solo \"platonica\") con la moglie di un banchiere di Zurigo, certo Pestalozzi, che \u00e8 nel numero delle sue allieve. Se ne invaghisce e comincia a frequentarla con il pretesto delle lezioni di letteratura. La considera la sua \"Laura\". I suoi sentimenti gli sono, con sua grande sorpresa, ricambiati. Questa, per\u00f2, \u00e8 pure invaghita di Ugo Foscolo (in quel tempo in esilio in Svizzera). Fra questi ultimi nasce cos\u00ec una forte rivalit\u00e0.\nPietro Gori, in \"Biografia di Ugo Foscolo\" scrive: Il Foscolo, per vendicarsi, pare abbia denunciato al marito della donna la tresca di sua moglie con il Sorelli.\nRicevendo notizia che il padre, Gaetano Sorelli, \u00e8 stato messo in carcere per debiti, Guido gli mette a disposizione, per soccorrerlo, i risparmi guadagnati con il suo ben retribuito lavoro. Pi\u00f9 tardi decide di ritornare a Firenze, sollecitato dalla sorella Cleofe che ritiene utile la sua presenza per sostenere la famiglia. La cosa provvidenzialmente lo libera dalla situazione imbarazzante e pericolosa in cui si era messo a Zurigo.\n\u00c8 a Firenze che conosce esponenti della Carboneria, appassionandosi alle loro idee ed aspirazioni patriottiche. Per questo suscita il sospetto e l'attenzione delle autorit\u00e0 costituite, che vorrebbero soffocare il movimento denunciandone i sostenitori. Riesce ad evitare i guai in cui gi\u00e0 erano incorsi altri suoi colleghi decidendo volontariamente di espatriare. L'occasione gli \u00e8 porta quando a Firenze che conosce un capitano inglese che gli prospetter\u00e0 ci\u00f2 che diventer\u00e0 una nuova fase della sua vita: una carriera di docente nelle universit\u00e0 inglesi.\nDopo un breve ritorno a Firenze, cos\u00ec, nel giugno del 1821, Guido Sorelli raggiunge Londra dove, con eminenti raccomandazioni, gli viene offerta una cattedra di professore di Belle Lettere. Si impegna cos\u00ec in un'intensa attivit\u00e0 letteraria componendo e pubblicando poesie, canzoni, melodrammi ecc. Affronta con successo la traduzione italiana del \"Paradiso perduto\" di John Milton (1608-1674), assorbendone le idee.\nIl 7 giugno 1835 si converte alla fede evangelica dopo aver udito le predicazioni dell'anglicano Rev. Sanderson Robins (1801-1862), ministro della Christ Chapel (pi\u00f9 tardi Emmanuel Church), Maida Hill, St. Marylebone dal 1834 al 1841. Gi\u00e0 da tempo, per\u00f2, stava leggendo ed era stato messo in crisi dalla lettura della Bibbia alla quale era stato introdotto dagli aristocratici inglesi, suoi amici e sostenitori i quali, cristiani evangelici desideravano allontanarlo dal Cattolicesimo. Non risulta che frequenti comunit\u00e0 di lingua italiana, pure presenti a Londra in quel periodo. Conosce, per\u00f2, e collabora all'Eco di Savonarola, rivista evangelica italiana pubblicata a Londra.\nAl riguardo di questa esperienza, scrive nell'Eco di Savonarola: Dedica a Silvio Pellico (1789-1854), da cui si sente ispirato, bench\u00e9 non conosca personalmente, le sue Confessioni autobiografiche che sembrano far eco, nello stile, alle Confessioni di S. Agostino. Dopo aver delineato la sua infanzia e giovent\u00f9, soggetto ad una disciplina estremamente severa, percorre le sue esperienze fino alla sua conversione alla fede evangelica di cui d\u00e0 ampie ragioni delineando le differenze fra essa ed il Cattolicesimo. I commentatori dell'epoca insinuano come l'aver dedicato quest'opera al Pellico non sia che un pretesto per dare maggiore evidenza all'opera.\nLo stesso Silvio Pellico dichiarer\u00e0 pubblicamente con una \"onorevole dichiarazione: Muore a Londra all'et\u00e0 di 51 anni il 28 giugno 1847, Church Place, Piccadilly.\nL'Eco di Savonarola scrive di lui: "}
{"id": "2144995", "revid": "101452005", "url": "https://it.wikipedia.org/wiki?curid=2144995", "title": "Muscoli abduttori", "text": "Gli abduttori sono muscoli che consentono lo spostamento di un arto nella direzione laterale."}
{"id": "2144996", "revid": "2056951", "url": "https://it.wikipedia.org/wiki?curid=2144996", "title": "Tunica (femminile)", "text": "La tunica \u00e8 un soprabito femminile simile al cappotto di lana, ma, al contrario di quest'ultimo, completamente chiuso. \u00c8 cos\u00ec chiamata per la sua somiglianza all'omonimo abito religioso."}
{"id": "2144997", "revid": "74801", "url": "https://it.wikipedia.org/wiki?curid=2144997", "title": "Tunica", "text": ""}
{"id": "2145001", "revid": "770813", "url": "https://it.wikipedia.org/wiki?curid=2145001", "title": "Pilatus PC-6", "text": "Il Pilatus PC-6 Porter \u00e8 un aereo da trasporto/utility monomotore ad ala alta con capacit\u00e0 STOL, prodotto dall'azienda svizzera Pilatus Aircraft Ltd. dagli anni sessanta.\nLa sua ultima versione dotata di motore turboelica, la PC-6 Turbo-Porter. Nel 2019 \u00e8 cessata la produzione.\nBench\u00e9 originariamente progettato per un uso civile, le sue caratteristiche ne hanno suggerito la produzione di versioni ad uso militare, tra le quali una versione prodotta su licenza dalla statunitense Fairchild Hiller.\nStoria del progetto.\nIl primo prototipo venne portato in volo per la prima volta il 4 maggio 1959, equipaggiato con un motore a pistoni Lycoming GSO-480-B1A6 capace di erogare una potenza pari a 340\u00a0hp (254\u00a0kW).\nAl fine di fornire maggiori prestazioni, ne venne presto sviluppata una versione equipaggiata con un motore turboelica, adottando il francese Turbomeca Astazou. Il nuovo modello, designato \"Turbo Porter\", venne portato in volo nel 1961 ed avviato alla produzione in serie. Dal 1964 si inizi\u00f2 a installare una turbina Pratt &amp; Whitney Canada PT6A-A6 da 410\u00a0kW (550 shp).\nNegli Stati Uniti d'America il Porter venne prodotto su licenza dalla Fairchild Aircraft che lo propose anche per il mercato militare, ottenendo una commessa da parte delle forze armate.\nVenne impiegato dalla United States Air Force con la designazione AU-23A Peacemaker e dalla United States Army con il nominativo UV-20 Chiricahua.\nImpiego operativo.\nIl PC-6 \u00e8 noto per le sue capacit\u00e0 di decollo e atterraggio STOL, tanto da essere definito dalla fabbrica \"The world leading STOL\". Viene ampiamente utilizzato da operatori umanitari, centri di paracadutismo e forze aeree e militari.\nGrazie alle sue prestazioni il PC-6 \u00e8 stato utilizzato per compiere alcuni record:\nVarianti.\nAl febbraio 2010 sono stati prodotti un totale di 553 PC-6, 461 dalla Pilatus e 92 dalla Fairchild, di cui circa 270 sono operativi. \nIl suffisso H2 descrive le macchine con 10 posti totali e 2.200\u00a0kg di peso massimo al decollo; il suffisso H4 descrive le versioni pi\u00f9 recenti con 11 posti massimi, peso massimo al decollo di 2.800\u00a0kg, wing tip che ne aumentano l'apertura alare da 15 a 15,87 metri, carrello rinforzato e strumenti motore modificati.\nNel tempo molte versioni sono state convertite dalle versioni pi\u00f9 vecchie a quelle pi\u00f9 recenti equipaggiate con motore P&amp;W Canada PT6A B2-H2 e B2-H4."}
{"id": "2145009", "revid": "253269", "url": "https://it.wikipedia.org/wiki?curid=2145009", "title": "James Mason", "text": "Biografia.\nNacque a Huddersfield, nel West Riding (Yorkshire), da John e Mabel Mason. Suo padre era un ricco commerciante. Dopo aver frequentato il \"college\" a Marlborough, studi\u00f2 architettura a Peterhouse (Universit\u00e0 di Cambridge) dove si laure\u00f2. Il suo debutto come attore risale al 1933, ma solo nel 1949 egli comparve per la prima volta in un film di produzione hollywoodiana.\nDal 1935 al 1948 recit\u00f2 in molti film inglesi. Fu obiettore di coscienza durante la seconda guerra mondiale, decisione che caus\u00f2 la rottura con la sua famiglia per molti anni. Mason divenne molto popolare per i suoi cupi personaggi di antieroe in una serie di film prodotti negli anni quaranta dalla \"Gainsborough\", tra i quali \"L'uomo in grigio\" (1943) e \"La bella avventuriera\" (1945). Recit\u00f2 con Deborah Kerr e Robert Newton nel film \"Il castello del cappellaio\" (1942), ma la svolta avvenne quando ottenne il ruolo principale nel film \"Settimo velo\" (1945), record d'incassi in Gran Bretagna e acclamato dalla critica e dal pubblico, che lo elev\u00f2 alla notoriet\u00e0 internazionale. In seguito recit\u00f2 la parte di un rapinatore ferito a morte in una banca irlandese nel film \"Fuggiasco\" (1947) e di un medico nel suo primo film hollywoodiano, \"Presi nella morsa\" (1949). La critica lo consacr\u00f2 come la star pi\u00f9 popolare in Gran Bretagna.\nIl bell'aspetto e l'inconfondibile voce minacciosa permisero a Mason di interpretare vari personaggi quali Bruto in \"Giulio Cesare\" (1953), il feldmaresciallo Erwin Rommel in \"Rommel, la volpe del deserto\" (1951), il cameriere amorale che \u00e8 anche una spia in \"Operazione Cicero\" (1952) di Joseph L. Mankiewicz, l'attore in declino in \"\u00c8 nata una stella\" (1954), il capitano Nemo in \"Ventimila leghe sotto i mari\" (1954), l'insegnante di una piccola scuola di paese in \"Dietro lo specchio\" (1956), una spia in \"Intrigo internazionale\" (1959) di Alfred Hitchcock, un esploratore determinato in \"Viaggio al centro della Terra\" (1959).\nLa sua carriera prosegu\u00ec negli anni sessanta con i ruoli del professor Humbert Humbert in \"Lolita\" (1962) di Stanley Kubrick, di un pirata che tradisce Peter O'Toole in \"Lord Jim\" (1965), del malvagio dottor Polidori in \"Frankenstein, The True Story\" (1973), del proprietario di una piantagione nel controverso film \"Mandingo\" (1975), di un servo del vampiro Richard Straker nella miniserie televisiva \"Le notti di Salem\", e del surreale capitano Hughes in \"Barbagialla, il terrore dei sette mari e mezzo\" (1983). Uno dei suoi ultimi ruoli, quello del corrotto avvocato Ed Concannon in \"Il verdetto\" (1982), gli valse la sua terza e ultima candidatura all'Oscar.\nOttenne tre volte la candidatura al Premio Oscar, ma non riusc\u00ec mai a vincerlo. Nel 1958 venne preso in considerazione per interpretare il ruolo di James Bond nell'adattamento televisivo del famoso romanzo \"A 007, dalla Russia con amore\" di Ian Fleming, ma alla fine lo spettacolo non fu mai prodotto. Negli ultimi anni lavor\u00f2 come narratore per una serie televisiva britannica sui film di Charlie Chaplin, che fu trasmessa negli Stati Uniti e successivamente in \"home video\".\nMentore dell'attore Sam Neill, Mason mor\u00ec in seguito a un infarto nella sua casa di Losanna, all'et\u00e0 di 75 anni. La sua tomba, posta sotto una semplice lapide di marmo, si trova nel piccolo cimitero di Corsier-sur-Vevey (in Svizzera), poco distante da quella di Charlie Chaplin.\nVita privata.\nMason si spos\u00f2 due volte, prima con l'attrice Pamela Kellino, dalla quale nel 1948 ebbe una figlia, Portland Mason Schuyler (morta nel 2004), e un figlio, Morgan (nato nel 1955), che ha sposato la cantante statunitense Belinda Carlisle. La seconda moglie, sposata nel 1971, fu l'attrice australiana Clarissa Kaye.\nOpere letterarie.\nMason e la prima moglie Pamela erano amanti degli animali, soprattutto gatti. Insieme scrissero il libro \"The Cats in Our Lives\", che \u00e8 stato pubblicato nel 1949. Mason ha scritto la maggior parte del libro che ha anche illustrato, in cui ha raccontato storie divertenti e talvolta toccanti dei gatti (cos\u00ec come di alcuni cani) che aveva conosciuto e amato. Mason \u00e8 autore anche di \"Before I Forget\" (\"Prima che io dimentichi\"), volume autobiografico edito nel 1981."}
{"id": "2145011", "revid": "1342360", "url": "https://it.wikipedia.org/wiki?curid=2145011", "title": "1. Division 1984-1985", "text": "L'edizione 1984-85 della Bundesliga vide la vittoria finale dell'.\nCapocannoniere del torneo fu Anton Polster dell' con 24 reti."}
{"id": "2145013", "revid": "1652635", "url": "https://it.wikipedia.org/wiki?curid=2145013", "title": "Giubbotto", "text": "Il giubbetto o giubbotto o giaccone o giubba \u00e8 un indumento di cotone o di lana internamente ricoperto da una fodera, che si indossa per ricoprire il torso e le braccia, sopra la giacca e sotto l'impermeabile, e le cui dimensioni generalmente si fermano alla vita ma in alcuni casi possono ricoprire la parte superiore dei pantaloni.\nEsistono varie versioni di giubbotto, con cappuccio, senza, o con cappuccio rimovibile, unito al giubbotto mediante una cerniera.\nBench\u00e9 sia un indumento sia maschile che femminile, \u00e8 usato in maggior misura dagli uomini, denotando uno stile maggiormente informale (le donne preferiscono spesso, per le stesse condizioni, l'uso del cappotto).\nPu\u00f2 anche essere sprovvisto di maniche: in quel caso pu\u00f2 anche prendere il nome di gilet imbottito o di giubbotto gilettato.\nEsistono varie taglie e modelli di giubbotti, da quelli che si fermano all'ombelico a quelli che scendono fino ai piedi ed alcuni giubbotti posseggono un gilet in giubba al loro interno, unito al giubbotto mediante cerniera lampo."}
{"id": "2145017", "revid": "406204", "url": "https://it.wikipedia.org/wiki?curid=2145017", "title": "MSNBC", "text": "MSNBC \u00e8 un canale televisivo statunitense via cavo, che trasmette notizie 24 ore su 24 ed \u00e8 disponibile sia negli Stati Uniti, sia in Canada. Il nome \u00e8 una combinazione di \"Microsoft\" e \"NBC Universal\".\nL'emittente \u00e8 stata fondata nel 1996 dalla Microspoft e dalla NBC Universal della General Electric. La Microsoft invest\u00ec 220 milioni di dollari per la partecipazione iniziale al 50% nel canale, mentre la NBC forn\u00ec gli spazi e le infrastrutture del canale \"America's Talking\", lanciato il 4 luglio del 1994. Il 23 dicembre del 2005 la NBC Universal ha acquistato la maggioranza nella societ\u00e0 e Microsoft \u00e8 rimasta con una quota del 18%. La Microsoft e la NBC condividono a met\u00e0 anche la propriet\u00e0 del sito di notizie msnbc.com, legato alla rete.\nIl logo del canale \u00e8 quello della NBC (pavone arcobaleno), condiviso dal canale gemello CNBC.\nGli studi furono per i primi mesi a Fort Lee nel New Jersey e nel novembre del 1996 la sede fu spostata a Secaucus, sempre nel New Jersey, mentre nel 2007 i soli studi di registrazione si trasferirono nel quartier generale della NBC, nella Rockefeller Plaza a Manhattan.\nCollaborazioni internazionali.\nMSNBC collabora con Class Editori nel canale ClassTV."}
{"id": "2145020", "revid": "11959", "url": "https://it.wikipedia.org/wiki?curid=2145020", "title": "Al-Bireh", "text": "al-Bireh o el-Bira () \u00e8 una citt\u00e0 dei territori palestinesi adiacente a Ramallah in Cisgiordania, 15\u00a0km a nord di Gerusalemme."}
{"id": "2145023", "revid": "287204", "url": "https://it.wikipedia.org/wiki?curid=2145023", "title": "Jacopo Cini", "text": "Biografia.\nNobile di nascita, originario di Colle Val d'Elsa, anche detto \"da Sant'Andrea di Colle\", Jacopo Cini appartenne all'Ordine dei Frati Predicatori della Basilica di San Domenico di Siena. Fu un predicatore conosciuto e stimato. Priore in diversi conventi dell'area romana, nel 1346 divent\u00f2 definitore generale dell'Ordine dei domenicani, pass\u00f2 poi al convento di Santa Maria Novella di Firenze dove divent\u00f2 direttore generale degli Studi dell'Ordine. Venne nominato nel 1379 da papa Urbano VI vescovo di Termoli nel regno di Napoli. Mor\u00ec nel 1381 a Termoli ancora vescovo in carica, e fu sostituito dal senese Domenico del Giarda (o Girada), professore di teologia e appartenente all'Ordine dei Servi di Maria. Jacopo Cini fu autore di un importante commentario sul \"Liber Sententiarum\" (Libro delle Sentenze), scritto fra il 1150 e il 1152, dal teologo Pietro Lombardo. "}
{"id": "2145025", "revid": "287204", "url": "https://it.wikipedia.org/wiki?curid=2145025", "title": "Al-Zahiriyya", "text": "al-Zahiriyya o az-Zahiriyya () \u00e8 una citt\u00e0 dei territori palestinesi nel Governatorato di Hebron, 23\u00a0km a sud della citt\u00e0 di Hebron."}
{"id": "2145026", "revid": "124123", "url": "https://it.wikipedia.org/wiki?curid=2145026", "title": "Diego Riva", "text": "Di ruolo portiere, ha giocato per quasi tutta la sua carriera sul ghiaccio (tra il 1987, anno di esordio in prima squadra, ed il 2005) con l'Alleghe HC, squadra di cui \u00e8 divenuto, dopo aver appeso i pattini al chiodo, direttore sportivo. Nell'unica stagione passata in prestito all'HC Auronzo, gli agordini vinsero l'Alpenliga.\nHa difeso pi\u00f9 volte i pali della porta della Nazionale tra il 1990 ed il 1993, partecipando anche alle Olimpiadi di Albertville (terzo portiere dietro a Mike Zanier e Dave Delfino, a referto soltanto in una gara) e ai mondiali del 1993 (secondo di Delfino).\nDopo il ritiro si \u00e8 dedicato all'hockey in-line con le maglie di Gallarate (con cui vinse uno scudetto), Trieste (con cui vinse una coppa Italia), Padova e Legnaro.\nIl padre Gianfranco e lo zio Nilo, sono stati presidenti dell'Alleghe HC, mentre quest'ultimo \u00e8 stato anche, dal 2008 al 2012, presidente della Lega italiana hockey su ghiaccio."}
{"id": "2145028", "revid": "767487", "url": "https://it.wikipedia.org/wiki?curid=2145028", "title": "Dura", "text": " \nDura () \u00e8 una citt\u00e0 dei territori palestinesi nel Governatorato di Hebron, 11\u00a0km a sud ovest della citt\u00e0 di Hebron."}
{"id": "2145030", "revid": "1342360", "url": "https://it.wikipedia.org/wiki?curid=2145030", "title": "1. Division 1983-1984", "text": "L'edizione 1983-84 della Bundesliga vide la vittoria finale dell'.\nCapocannoniere del torneo fu Tibor Nyilasi dell' con 26 reti."}
{"id": "2145033", "revid": "1974457", "url": "https://it.wikipedia.org/wiki?curid=2145033", "title": "Atari MMU", "text": "L'Atari MMU \u00e8 un chip MMU di tipo custom impiegato negli home computer della famiglia Atari 8-bit. Abilita l'accesso ai registri hardware sui chip ANTIC, GTIA, POKEY e 6520 PIA.\nIl chip MMU sugli home computer della linea XL/XE (C061618) seleziona il sistema operativo su ROM, la ROM dell'Atari BASIC, la ROM per la diagnostica di sistema (detta \"self test\") e i LED nel modello 1200XL.\nL'utente non pu\u00f2 manipolare direttamente l'Atari MMU ma per selezionare le varie ROM occorre agire attraverso un registro hardware mappato in memoria e chiamato PORTB (5401710 o D30116).\nA partire dalla linea XL dei propri home computer Atari ha cambiato il registro PORTB trasformandolo da porta di ingresso sulle macchine 400/800 in porta di uscita sulle macchine XL/XE. Cos\u00ec facendo sulle macchine XL/XE sono presenti solamente due porte per il joystick anzich\u00e9 quattro come sulle macchine della serie 400/800.\nImpostando o azzerando specifici bit sulla PORTB l'utente pu\u00f2 accedere sia alle ROM che alle locazioni di memoria su RAM.\nNessuna sincronizzazione \u00e8 richiesta perch\u00e9 accesso alle varie zone di memoria \u00e8 gestito direttamente dal sistema operativo.\nL'assegnazione dei bit per la PORTB sulle macchine della linea XL/XE \u00e8 la seguente:\nNote: Il modello 1200XL non \u00e8 dotato internamente su ROM del linguaggio BASIC."}
{"id": "2145034", "revid": "147489", "url": "https://it.wikipedia.org/wiki?curid=2145034", "title": "Jacob Russoff", "text": ""}
{"id": "2145035", "revid": "767487", "url": "https://it.wikipedia.org/wiki?curid=2145035", "title": "Halhul", "text": "Halhul (, ) \u00e8 una citt\u00e0 dei territori palestinesi nel Governatorato di Hebron, 5\u00a0km a nord della citt\u00e0 di Hebron."}
{"id": "2145043", "revid": "104458", "url": "https://it.wikipedia.org/wiki?curid=2145043", "title": "Alternanza vocalica", "text": ""}
{"id": "2145047", "revid": "169529", "url": "https://it.wikipedia.org/wiki?curid=2145047", "title": "Fortunato Pintor", "text": " \nBiografia.\nFratello maggiore del generale Pietro Pintor, fu allievo all'Universit\u00e0 di Pisa di Alessandro D'Ancona e di Donato Jaja; era compagno di corso universitario di Giovanni Gentile e di Abd-el-Kader Salza.\nAppena laureato, nell'anno 1900, divenne bibliotecario alla Biblioteca Nazionale Centrale di Firenze. Dal 1902 (e fino al 1908) pubblic\u00f2 con Amedeo Crivellucci e Giovanni Monticolo l\u2019\"Annuario bibliografico della storia d'Italia dal sec. IV (\u2026) ai giorni nostri\", importante supplemento della rivista \"Studi storici\".\nDal 1903, bruciando le tappe della carriera di bibliotecario, venne a Roma, in qualit\u00e0 di direttore della Biblioteca del Senato del Regno; qui lo raggiunse il fratello Giuseppe, i cui figli Giaime e Luigi Pintor frequentarono la casa dello zio, che rappresentava un raffinato cenacolo culturale della capitale.\nIl suo ruolo in Senato fu cos\u00ec universalmente riconosciuto che il senatore Isidoro Del Lungo definiva, nella sua corrispondenza con la biblioteca, il secondo bibliotecario Luigi Ferrari come il \"Vicepintor\"; eppure, al cessare della presidenza Tittoni, Pintor si colloc\u00f2 a riposo nel 1929 per motivi politici.\nDal 1925, per la sua grande competenza, era stato nominato direttore della sezione biblioteche della Enciclopedia Treccani..\nDal 1929, sempre per l'Istituto dell'Enciclopedia Italiana, diresse con Arsenio Frugoni per trent'anni il prestigioso \"Dizionario Biografico degli Italiani\". \nNel 1947 divenne direttore della Biblioteca dell'Istituto dell'Enciclopedia Italiana, incarico che esplet\u00f2 fino al 1959, garantendo in tempi difficili come quelli del dopoguerra \u00abla necessaria continuit\u00e0 di gestione e il mantenimento del livello qualitativo delle raccolte\u00bb. Pubblic\u00f2, infine, vari libri di storia letteraria e, nel settore della bibliografia, collabor\u00f2 con Giuseppe Mazzatinti ai volumi dall'VIII al XIII degli \"Inventari dei manoscritti delle biblioteche d'Italia\", opera di fondamentale importanza nello specifico settore."}
{"id": "2145049", "revid": "287204", "url": "https://it.wikipedia.org/wiki?curid=2145049", "title": "Chiesa di San Michele Arcangelo (Anacapri)", "text": "La chiesa di San Michele Arcangelo \u00e8 una chiesa monumentale situata nel centro storico di Anacapri: \u00e8 retta dalla parrocchia della chiesa di Santa Sofia ed \u00e8 anche nota col nome di chiesa del Paradiso terrestre per via del pavimento maiolicato raffigurante l'omonima scena biblica presente al suo interno.\nStoria.\nSuor Serafina di Dio, al secolo Prudenza Pisa, invoc\u00f2 l'arcangelo Michele affinch\u00e9 liberasse Vienna dall'assedio degli ottomani, che perdurava da due mesi: fu cos\u00ec che il 12 settembre 1638 il re Giovanni III Sobieski, a capo della coalizione cristiana, riusc\u00ec nell'impresa di sconfiggere l'esercito nemico, nei pressi del Kalhenberg. Per mantenere fede al voto fatto la suora inizi\u00f2 la costruzione di sette monasteri di clausura, tutti che si ispiravano alle regole dettate da santa Teresa d'\u00c1vila, in diversi punti della Campania, precisamente a Capri, ad Anacapri, a Vico Equense, a Fisciano, a Torre del Greco e due a Massa Lubrense. Quello di Anacapri, che ospitava monache di clausura, venne ricavato riutilizzando un conservatorio musicale e verteva intorno a due chiostri.\nCirca un decennio dopo la fondazione del monastero, precisamente nel 1698, suor Serafina volle edificare anche una chiesa. Con molta probabilit\u00e0 si occup\u00f2 del progetto Domenico Antonio Vaccaro: la chiesa, nelle sue forme infatti, risulta essere molto simile alla chiesa di Santa Maria della Concezione a Montecalvario a Napoli, realizzata dallo stesso Vaccaro pochi anni dopo; inoltre, presumibilmente, l'artista era gi\u00e0 stato sull'isola di Capri per un suo intervento durante la costruzione della chiesa di Santa Sofia: tuttavia anche di questo non si ha la certezza. Due storici, Camillo Napoleone Sasso e Roberto Pane non citano per\u00f2 nei loro testi il Vaccaro: in un secondo momento per\u00f2 Pane sembra concordare con quanto detto da Amedeo Maiuri per l'attribuzione del disegno all'architetto napoletano; inoltre \u00e8 noto un carteggio tra le monache e il Vaccaro nel 1715 ed un pagamento effettuato a suo nome nel 1719. I lavori di costruzioni iniziarono nel luogo in cui precedentemente sorgeva la chiesa di San Nicola, di cui si conserva il chiostro e il campanile, utilizzando, secondo Niccol\u00f2 Antonio Squillace, le offerte di quindicimila ducati napoletani di Antonio Migliacci, un gentiluomo sardo che soleva risiedere sull'isola di Capri durante il periodo estivo, invece di restare a Napoli, citt\u00e0 dove viveva. Tuttavia i lavori si fermarono per mancanza di fondi: fu soltanto grazie a monsignore Michele Gallo di Vandeneynde, vescovo di Capri dal 1690 al 1727, che, utilizzando interamente il suo patrimonio personale, la struttura venne portata al termine. La chiesa venne consacrata nel 1719.\nTra il 1806 e il 1808, durante l'occupazione inglese, il tempio venne soppresso e con l'arrivo dei francesi, nel 1808, fu soppresso anche il monastero: l'intero complesso venne utilizzato come deposito e alloggi per i militari. Nel 1814, quando i militari abbandonarono la struttura per una sistemazione pi\u00f9 comoda, furono avanzi dei progetti di restauri: questi iniziarono nel 1815, per terminare nel 1817, quando la chiesa venne riaperta al culto, precisamente il 10 giugno, grazie ad un regio decreto firmato da Ferdinando I delle Due Sicilie, il quale l'affidava alla Congregazione laica dell'Immacolata Concezione, fondata nel 1865; il convento venne venduto a privati. La congrega, nel corso degli anni, si \u00e8 occupata del mantenimento e dei successivi restauri della chiesa.\nDescrizione.\nLa facciata della chiesa \u00e8 divisa in due parti da una trabeazione; la parte inferiore \u00e8 suddivisa in tre scomparti da quattro colonne: al centro si trova il portale d'ingresso maggiore, sormontato da una lunetta nella quale \u00e8 affrescato \"San Michele\", con ali spiegate e una spada nella mano destra, probabilmente ispirato a un disegno di Guido Reni, mentre ai lati due ingressi pi\u00f9 piccoli, sormontati da finestre ovali. La zona superiore invece \u00e8 anch'essa divisa in tre scomparti tramite quattro lesene: nella parte centrale, che termina a timpano con sulla sommit\u00e0 una croce in ferro, \u00e8 posto un finestrone, mentre gli scomparti laterali sono decorati con stucchi.\nInternamente la chiesa ha una pianta ottagonale, a forma di una croce greca, leggermente allungata in direzione dell'ingresso, dell'abside e di due altari laterali, e cupola centrale: misura in totale ventuno metri di lunghezza per quindici di larghezza; l'interno \u00e8 illuminato da alcune finestre poste ai lati dell'abside, sui fianchi della cupola e sull'ingresso: questa illuminazione \u00e8 stata studiata in modo da fornire una luce intensa ma pacata. Tutte le decorazioni interne sono in puro stile barocco con decorazioni a stucco di rosoni, festoni, cartigli, angeli, conchiglie, angeli e colonne scanalate, sormontate da capitelli in ordine corinzio e poste ai lati delle cappelle, aventi pi\u00f9 un motivo ornamentale che strutturale; l'intera chiesa \u00e8 pavimentata con riggiole in maioliche, dipinte in modo tale da raffigurare il \"Paradiso terrestre e peccato originale\", opera di Leonardo Chianese. Il vestibolo \u00e8 sormontato dalla cantoria nella quale \u00e8 presente una statua della \"Madonna col Bambino\", opera di Nicol\u00f2 Fumo.\nLe cappelle, comprese l'altare maggiore, sono sette a simboleggiare i sette doni dello Spirito Santo: sono disposte tre su ogni lato, con una centrale, dalla forma absidale, e due agli angoli, dalla forma a conchiglia. Le cappelle presentano una pavimentazione in maioliche in colore azzurro e giallo con inserti di raffigurazioni di cesti di frutta e fiori, mentre gli altari, realizzati da artigiani capresi, sono in legno dipinto tendente a riprodurre l'effetto del marmo: probabilmente questi dovevano essere momentanei per poi essere successivamente sostituiti da altri in vero marmo, non pi\u00f9 realizzati a causa della soppressione del monastero a seguito dell'edito promulgato da Gioacchino Murat il 12 novembre 1808. Tutte le cappelle sono dedicate alla Vergine Maria e agli angeli custodi: sul lato sinistro, la prima cappella ha una tela di Paolo De Matteis raffigurante l\"'Angelo custode\", la seconda cappella, al centro, ha una \"Madonna del Carmine e santi Giuseppe e Teresa\", opera del De Matteis, e ai lati \"Madonna che d\u00e0 l'abito a san Simone Stock\" e \"Visione di san Giovanni della Croce\", entrambe di Francesco Solimena, e la terza cappella \"Addolorata\", opera pittorica sempre del De Matteis. Sul lato destro i dipinti sono tutti di Paolo De Matteis, in particolare, nella prima cappella \"Raffaele e Tobiolo\", nella seconda \"Assunta tra i santi Nicola e Biagio\" e nella terza \"Annunciazione\": tutte le pitture presenti nella chiesa sono datate al 1719 o comunque qualche anno dopo la sua consacrazione.\nL'altare maggiore, in stile barocco e rococ\u00f2, \u00e8 stato realizzato dall'artista napoletano Agostino Chirola, dopo che aveva realizzato dei modelli in creta, su disegno dell'ingegnere Angelo Barletta e commissionato da Francesco Cattaneo, educatore di Ferdinando I, nel 1761: questo venne realizzato a Napoli e trasportato sull'isola di Capri tramite delle feluche, salito ad Anacapri a dorso di mulo percorrendo la scala Fenicia e infine assemblato sul posto; venne consacrato l'11 ottobre 1761. L'altare \u00e8 realizzato in marmo di Carrara e pietre dure come lapislazzuli, alabastro e marmo verde antico e giallo antico: non si \u00e8 esclude che pezzi di marmi possono essere stati riutilizzati da alcune ville di epoca romana presenti sull'isola; alle estremit\u00e0 dell'altare due angeli a tutto tondo, sempre in marmo di Carrara: sembra che inizialmente le monache avrebbero voluto affidare la realizzazione di queste due sculture a Francesco Pagano o Giuseppe Sanmartino, ma successivamente la scelta sarebbe caduta sullo stesso Chirola e al termine dei lavori, soddisfatte del risultato finale, avrebbero pagato all'artista un compenso di seicentocinquanta ducati invece di seicentoquindici come precedentemente pattuito. Completano la zona dell'altare maggiore una pala di Nicola Malinconico raffigurante \"San Michele arcangelo\", con ai lati due dipinti di angeli, opera di Paolo De Matteis, e sulle pareti laterali \"Orazione nell'orto\" e \"Nativit\u00e0 entrambe\" di Giacomo del P\u00f2, mentre nella lunetta sopra la pala \u00e8 posta una statua in legno dell\"'Immacolata\"; il pavimento dell'abside \u00e8 sempre in maioliche con la raffigurazione di un pellicano che si strappa le carni per nutrire i piccoli con il proprio sangue, contornati da ghirlande e putti: probabilmente il cartone preparatorio per l'opera \u00e8 stato realizzato da Giuseppe Sanmartino. Alle spalle dell'altare maggiore \u00e8 sepolto il vescovo Michele Gallo di Vandeneynde. Su tutti gli altari sono presenti candelabri, croci e giare contenenti delle frasche ricamate con perle, lavoro delle monache di clausure risalenti a quando il convento era ancora attivo.\nNella sacrestia, adibita a spazio museale, sono presenti due piccole statue in legno raffiguranti \"Santa Teresa d'Avila\" e \"San Giovan Giuseppe della Croce\", probabilmente della bottega di Francesco Patalano ma scolpite da due artisti diversi."}
{"id": "2145051", "revid": "158913", "url": "https://it.wikipedia.org/wiki?curid=2145051", "title": "Tubas", "text": "Tubas o Toubas (, \"T\u00fbb\u00e2s\") \u00e8 una citt\u00e0 dei territori palestinesi in Cisgiordania, 21\u00a0km a nord est di Nablus.\nNella Bibbia la citt\u00e0 viene chiamata Tebes e si racconta che fu assediata da Abimelech, re di Sichem, il quale vi mor\u00ec durante l'attacco a una torre fortificata nel centro della citt\u00e0 ()."}
{"id": "2145053", "revid": "15200", "url": "https://it.wikipedia.org/wiki?curid=2145053", "title": "Dacia (diocesi)", "text": "La diocesi di Dacia (latino: Dioecesis Daciae) era una diocesi del tardo Impero romano, che si estendeva sull'odierna Serbia e sulla Bulgaria occidentale. Era subordinata alla Prefettura del pretorio dell'Illirico e la sua capitale era Serdica (moderna Sofia).\nStoria.\nL'Imperatore Aureliano (270-275), che dovette affrontare la secessione di Gallia e Hispania, nonch\u00e9 dell'Oriente, dall'Impero dal 260, l'avanzata dei Persiani Sasanidi in Asia, e le devastazioni dei Carpi e dei Goti in Moesia e in Illiria, fu costretto da queste ultime invasioni ad abbandonare la provincia di Dacia creata da Traiano ordinando alle sue truppe di ritirarsi dalla provincia, fissando il \"limes\" sul Danubio. Venne istituita una nuova provincia, la \"Dacia Aureliana\", a sud del Danubio nella Mesia centrale, con capitale Serdica.\nL'abbandono romano della \"Dacia Traiana\" \u00e8 menzionato da Eutropio nel suo \"Breviarium ab Urbe condita\", libro IX :\nIn seguito, con le riforme amministrative di Diocleziano e Costantino I, venne creata la diocesi di Mesia, comprendente la maggior parte dei Balcani centrali e della penisola greca. Dopo pochi anni, tuttavia, la diocesi venne suddivisa in due parti, formando la diocesi di Macedonia e la diocesi di Dacia. La diocesi di Dacia comprendeva le province di Dacia Mediterranea, Moesia Inferior, Dardania, Praevalitana e Dacia Ripensis.\nLa diocesi venne trasferita all'Impero romano d'Occidente nel 384 da Teodosio I, probabilmente per ricompensare l'imperatrice Giustina per aver riconosciuto l'usurpazione di Magno Massimo in Britannia, Gallia e Hispania.\nTuttavia, con la sua morte nel 395, la Dacia ritorn\u00f2 a far parte dell'Impero romano d'Oriente, formando, insieme alla diocesi di Macedonia, la prefettura del pretorio dell'Illirico."}
{"id": "2145056", "revid": "1342360", "url": "https://it.wikipedia.org/wiki?curid=2145056", "title": "1. Division 1982-1983", "text": "L'edizione 1982-83 della Bundesliga vide la vittoria finale del Rapid Vienna.\nCapocannoniere del torneo fu Johann Krankl del Rapid Vienna con 23 reti."}
{"id": "2145057", "revid": "110157", "url": "https://it.wikipedia.org/wiki?curid=2145057", "title": "Yatta", "text": "Yatta or Yattah (; ) \u00e8 una citt\u00e0 dei territori palestinesi in Cisgiordania, 8\u00a0km a sud di Hebron, nel Governatorato di Hebron. Secondo il \"Palestinian Central Bureau of Statistics\" contava una popolazione di 48.672 nel 2007.\nStoria.\nYatta si colloca sul sito della citt\u00e0 biblica di Juttah. Alcuni residenti di Yatta affermano di discendere dalle trib\u00f9 ebraiche d'Arabia. Nel 1596 si registrava una popolazione di 127 famiglie musulmane; le imposte erano su grano, orzo, olive, capre e alveari. Nel 1931 la popolazione contava 4.034 musulmani.\nL'indagine della Palestina Occidentale ha descritto il paese nel 1870 come un \"grande villaggio posto in alto su un crinale. Esso \u00e8 costruito di pietra, ma alcuni degli abitanti vivono in tende. L'approvvigionamento idrico \u00e8 da cisterne. Al sud ci sono tombe scavate nella roccia e torchi di roccia si trovano in tutto il villaggio. Il quartiere \u00e8 molto pietroso; a sud del paese sono sparse delle olive, che sono oggetti visibili; ad ovest, un po' pi\u00f9 sotto una rupe, si trova un piccolo uliveto in cui parte del sondaggio lanciato \u00e8 stato il campo nel 1874; a sud-ovest del campo c'erano alcuni fichi. Gli abitanti sono molto ricchi di greggi di propriet\u00e0 del villaggio, si diceva, 17.000 ovini, accanto a capre, mucche cammelli, cavalli e asini. Solo lo sceicco aveva 250 pecore. [...] Nel sud del paese ci sono parecchie tombe; una di esse ha un arco semicircolare superficiale intagliato sopra un piccolo ingresso. A ovest del villaggio e di El Muturrif c'\u00e8 un bel torchio scavato nella roccia e un altro a nord del villaggio.\"\nCultura.\nUn abito \"Jillayeh\" di Yatta del 1910 \u00e8 esporto all'International Folk Art Museum (MOIFA) del Museo del New Mexico a Santa Fe."}
{"id": "2145061", "revid": "767487", "url": "https://it.wikipedia.org/wiki?curid=2145061", "title": "Bani Suheila", "text": "Bani Suheila () \u00e8 una citt\u00e0 dei territori palestinesi nella Striscia di Gaza, nel Governatorato di Khan Yunis."}
{"id": "2145063", "revid": "709565", "url": "https://it.wikipedia.org/wiki?curid=2145063", "title": "Episodi di Justice - Nel nome della legge", "text": "La serie \u00e8 costituita solo da 13 episodi. I primi 12 sono stati trasmessi dal 30 agosto 2006 al 22 dicembre 2006 sul canale americano FOX. L'ultimo episodio, invece, \u00e8 stato trasmesso in Messico il 28 febbraio 2007.\nIn Italia la serie viene trasmessa su Rai 2 dal 12 dicembre 2008 dapprima di venerd\u00ec alle 21.50 con un doppio episodio dopo una replica di \"Close to Home\", poi, dal quinto episodio, la serie \u00e8 stata spostata al sabato, dopo una replica di \"Cold Case\" sempre con un doppio appuntamento fino all'ottavo episodio. Gli episodi dal nono all'undicesimo sono stati trasmessi sempre di sabato alle 21.50, ma con un solo episodio settimanale, ma, infine, dopo gli scarsi ascolti registrati in tutte le collocazioni provate dal network, gli ultimi due episodi sono stati spostati e trasmessi di venerd\u00ec alle 22.40 dopo gli episodi inediti del quattordicesimo ciclo di \"E.R. - Medici in prima linea\".\n\"Uno strano incidente\".\nTrama.\nUn marito chiama lo studio legale Tnt&amp;g perch\u00e9 accusato dell'omicidio della moglie avvenuto nella piscina della loro villa. Alla fine dell'episodio si scoprir\u00e0 che semplicemente la donna era caduta battendo la testa sul bordo vasca.\n\"Frequentazioni pericolose\".\nTrama.\nUna giovane ragazza contatta il team per farsi assistere nel suo caso: per autodifesa ha pugnalato a morte una star che stava frequentando. Nel processo ci sono delle complicazioni dovute al fatto che la sua versione ha delle incongruenze. Si scoprir\u00e0 poi che la vittima non \u00e8 stata uccisa frontalmente, ma alla schiena.\n\"La sposa scomparsa\".\nTrama.\nUna giovane sposa scompare il giorno prima delle nozze e viene incolpato il barman che l'ha riportata all'albergo. Iniziano le ricerche della donna e poco prima del processo viene trovata morta vicino al molo grazie a una telefonata anonima. Si scoprir\u00e0 che a ucciderla \u00e8 stato il futuro suocero perch\u00e9 lei non voleva firmare un accordo prematrimoniale milionario. In questo episodio si viene a conoscere che uno degli avvocati del team, Tom, ha mandato a monte le sue nozze anni prima e Ron possiede quote di un bar a Orange Country.\n\"Amore folle\".\nTrama.\nUna giovane amica di Tom che \u00e8 ricoverata in una clinica per la disintossicazione viene accusata di aver buttato gi\u00f9 dal balcone il suo ex ragazzo. Il team scopre che in realt\u00e0 nell'omicidio \u00e8 coinvolta una psicoterapeutica tossica che fornisce dosi di droga ai suoi pazienti e aveva una storia con la ragazza.\n\"Una morte ingiusta\".\nTrama.\nUna madre con la figlia \u00e8 andata sulle montagne russe ed \u00e8 poi morta. Il team cerca di ottenere un giusto risarcimento che sia maggiore di dollari. L'accusa come tesi sostiene che sia un suicidio mentre la difesa \u00e8 alle prese con una causa civile anzich\u00e9 le solite penali. Ron chiede come risarcimento 10 milioni, ma scoprono che la donna era malata in fase terminale di tumore alle ovaie. Si scopre che i sistemi di sicurezza non erano ammodernizzati perch\u00e9 la societ\u00e0 voleva risparmiare e si era slacciata una cintura di sicurezza. La societ\u00e0 \u00e8 costretta a risarcire 30 milioni.\n\"Crocifisso\".\nTrama.\nUn 17enne dark \u00e8 accusato dell'omicidio di un coetaneo che \u00e8 stato crocifisso. Con il coetaneo aveva avuto diversi screzi perch\u00e9 era bulleggiato. Si scopre che la crocefissione pu\u00f2 essere opera di una sola persona. Il padre durante la testimonianza si autoaccusa per salvare il figlio. Non avrebbe potuto essere il ragazzo perch\u00e9 qualche mese prima si era rotto il braccio e ci\u00f2 avrebbe causato una nuova frattura. Nel finale, dopo che il giovane \u00e8 stato dichiarato colpevole, si vede che il vero assassino \u00e8 il vicino di casa. Il team decide di ricorrere in appello.\n\"Errore umano\".\nTrama.\nUna coppia di giovani fidanzati muore in un incidente aereo. La famiglia della ragazza, Claire, chiede aiuto al team per scoprire la verit\u00e0 sullo schianto. Gli avevano offerto infatti un risarcimento di 10 milioni di dollari che li fa sospettare che ci sia stato un errore nella guida del velivolo. La madre del ragazzo, Regina Stack, \u00e8 una potente donna d'affari in ambito tecnologico cerca di ostacolare le indagini in ogni modo; infatti corrompe un funzionare per cremare subito il corpo senza autopsia. Dalle simulazioni si capisce che la colpa dell'incidente \u00e8 data da un errore umano dovuto alla scarsa esperienza. La causa viene vinta con 1 dollaro di danno materiale e 20 milioni per danno morale.\n\"Doppia difesa\".\nTrama.\nIl team difende due imputati che sono migliori amici: sono accusati di aver ucciso la moglie di uno dei due buttandola da uno yacht. La difesa sostiene invece che la donna sia stata uccisa dopo la cena al ristorante sull'isola dove erano avallando la tesi con i morsi degli squali. Si scopre poi che la donna aveva avuto una relazione con il migliore amico del marito che l'ha uccisa.\n\"Tendere una mano\".\nTrama.\nTom decide di difendere il parcheggiatore dello studio immigrato irregolare accusa di aver ucciso dentro la roulotte la moglie. Si scopre che lei aveva subito mesi prima uno stupro ed aveva deciso di suicidarsi con un fucile premendo il grilletto con il piede.\n\"Aiutami\".\nTrama.\nKaren, un'amica ed ex fidanzata di Ron, viene accusata dell'omicidio del figlio. Lei sostiene che sparargli sia stata legittima difesa, infatti era vittima di maltrattamenti da parte sua. La madre, il nuovo fidanzato di lei e il figlio erano coinvolti in un giro di droga. La donna viene condannata. Si scopre alla fine che la madre ha sparato volontariamente due colpi al figlio e si \u00e8 poi fatta pestare dal fidanzato.\n\"Riparare ad un errore\".\nTrama.\nUn uomo che Luther aveva condannato per l'omicidio della moglie 15 anni prima chiede il suo aiuto per un omicidio per cui \u00e8 accusato, quello del suo padrone di casa. L'accusa ha un testimone oculare che dice di aver visto l'uomo, ma non poteva esser possibile per via del riflesso sul vetro. Luther si rende conto che condannandolo la volta scorsa aveva commesso un errore dato che non era possibile fosse il colpevole per le tempistiche dell'omicidio. Viene dichiarato innocente. Si scopre che l'assassino \u00e8 l'agente di custodia che aveva commesso il delitto per rubare l'incasso.\n\"Il party di Natale\".\nTrama.\nTom incontro in tribunale un ragazzo accusato dell'omicidio di un tassista. Accetta la difesa perch\u00e9 vuole che il ragazzo torni a casa prima di Natale: l'udienza \u00e8 fissata per il 22 dicembre. Per la difesa il ragazzo \u00e8 scappato prima della sparatoria e non ha visto nulla. L'accusa invece dichiara di avere un testimone oculare. In tutto ci\u00f2 ha tempo solo fino alle 17 perch\u00e9 poi chiude il tribunale. Luther ha organizzato una centrale operativa in ufficio per aiutarlo a distanza. Dalle dichiarazioni capiscono che \u00e8 un informatore federale, per non far uscire quest'informazione in aula l'accusa ritira i capi di imputazione. Nel finale si scopre che il ragazzo dopo la rissa \u00e8 sceso e il tassista lanciando la pistola si \u00e8 colpito ed \u00e8 morto.\nAl party di Natale organizzato dallo studio viene trovato in sala prove un neonato. Si scopre che \u00e8 stato lasciato l\u00ec dalla nuova reception che ha rapito il figlio della vicina perch\u00e9 non lo curava. Decidono di fare una mediazione nello studio con giudice la prima moglie, ora ex, di Ron. La madre tossicodipendente andr\u00e0 in cura e la custodia sar\u00e0 esclusiva del padre per un periodo temporaneo.\n\"Falsa confessione\".\nTrama.\nUna 15enne confessa di aver ucciso il bambino a cui faceva da babysitter: questo \u00e8 successo perch\u00e9 lei dopo 8 ore di interrogatorio ha confessato perch\u00e9 stanca e sotto pressione. Si deve decidere se deve essere giudicata come un'adulta o meno. In aula viene confutata la confessione resa alla polizia infatti avevano fatto un montaggio di varie frasi. Il bambino aveva fatto suonare l'allarme e nella confusione era salito su una libreria da cui \u00e8 poi caduto. La ragazza viene assolta."}
{"id": "2145064", "revid": "120019111", "url": "https://it.wikipedia.org/wiki?curid=2145064", "title": "Ines Bedeschi", "text": "Biografia.\nNata in una famiglia di agricoltori e dedita alle attivit\u00e0 agricole, dopo l'Armistizio di Cassibile partecipa attivamente nelle file della Resistenza emiliana rendendo la sua casa un punto di riferimento per i partigiani locali. Nel 1944 entra a far parte del CUMER (Comando Unificato Militare Emilia-Romagna) con il ruolo di staffetta (insieme anche ad Enrichetta Cabassa) portando a termine, sin quasi alla Liberazione, numerosi e delicati incarichi di fiducia. I suoi incarichi prevedevano anche i collegamenti tra il Comitato di Liberazione, i partiti clandestini e i comandi partigiani regionali.\nDurante una missione, a poche settimane dalla Liberazione, il 23 febbraio 1945 viene catturata dai nazisti che, dopo averla barbaramente torturata senza ottenere alcuna confessione, la fucilano il 28 marzo per poi gettare il suo corpo nel fiume Po a Colorno in localit\u00e0 Mezzano Rondani (in prossimit\u00e0 del fiume il comune di Colorno ha posto un cippo commemorativo). Con lei vengono fucilati anche i partigiani Gavino Cherchi e Alceste Benoldi.\nLa lapide.\nA Conselice \u00e8 visibile in Corso Garibaldi una lapide a lei dedicata il cui testo \u00e8 stato redatto dalla partigiana e scrittrice Renata Vigan\u00f2.\nOnorificenze.\nL'11 settembre 1968 con Decreto Presidenziale le viene concessa la medaglia d'oro."}
{"id": "2145074", "revid": "935281", "url": "https://it.wikipedia.org/wiki?curid=2145074", "title": "Septimontium", "text": "Il termine latino Septimontium o Settimonzio (ovvero \"sette monti\") era utilizzato dagli antichi Romani sia per indicare una festivit\u00e0 religiosa sia, secondo Varrone, per rappresentare anche un concetto territoriale collegato alla citt\u00e0 di Roma.\nEtimologia.\nSecondo la tesi pi\u00f9 diffusa, il termine deriva da \"Septem Montes\", con chiaro riferimento alle sette cime del primo nucleo abitato della citt\u00e0.\nPer un'altra tesi, il termine deriva da \"Saepti Montes\", ovvero da Monti divisi, con riferimento alle palizzate che proteggevano i primi nuclei abitati.\nDescrizione.\nConcetto religioso.\nLo scrittore latino Sesto Pompeo Festo riporta una festa che si celebrava l'11 gennaio. Sembra fosse stata istituita dal re Numa Pompilio e che consistesse in una processione lungo tutti i \"sette monti\" (da cui il nome di \"Septimontium\") con relativi sacrifici da celebrare presso i siti dei 27 sepolcri degli Argei (che si trovavano appunto su quelle alture) che secondo la tradizione erano gli eroici principi greci che, giunti nel Lazio al seguito di Ercole, strapparono alle popolazioni sicule e liguri ivi stanziate i colli su cui sarebbe poi sorta Roma.\nLa circostanza che la festa fosse originariamente riservata alle sole genti di stirpe latina che abitavano quei luoghi, sembrerebbe una conferma del fatto che si tratti di una festivit\u00e0 molto antica, forse anche precedente all'epoca di Numa Pompilio, corrispondente alla prima espansione del centro urbano dal Palatino ai colli circostanti. Solo con il re Servio Tullio sembra che la celebrazione sia stata estesa anche alle genti di origine sabina abitanti il Quirinale.\nIn epoca imperiale si perse il significato della festa, che divenne comune a tutta la citt\u00e0.\nConcetto territoriale.\nDal punto di vista territoriale , i \"sette monti\" non corrispondono ai tradizionali \"sette colli\": i primi si riferiscono a una fase pi\u00f9 antica dell'abitato. Il primo centro proto-urbano di Roma sarebbe sorto dall'unione di villaggi pre-urbani, attorno alla prima met\u00e0 del IX secolo a.C.. Secondo Theodor Mommsen, l'attestazione in epoca storica di una festa religiosa sarebbe la prova dell'esistenza di un centro proto-urbano, successivo a quello identificato dalla Roma quadrata.\nIl \"Septimontium\" propriamente detto era formato dalle seguenti alture, dette \"montes\":\nIl territorio romano identificato dal \"Septimontium\", inizialmente ristretto ai soli \"montes\", fu allargato in seguito anche ai due \"colles\" del Viminale e del Quirinale (quest'ultimo a sua volta includeva \"Latiaris\", \"Mucialis\", \"Salutaris\"), compresi nella lista canonica dei \"sette colli\".\nLa Suburra e il Celio.\nIl riferimento di Sesto Pompeo Festo al Septimorum crea pi\u00f9 di un problema interpretativo. \nLa presenza di otto elementi nel Septimontium appare difficoltoso se si fa riferimento al suo significato territoriale, mentre presenterebbe minori problematiche se riferito al suo significato religioso; in questo caso, si potrebbe ipotizzare che la festivit\u00e0, inizialmente riferita a sette diverse comunit\u00e0, abbia poi ricompreso un'ottava comunit\u00e0 (Suburra o Celio), senza che questo per\u00f2 comportasse la modificazione del nome. Theodor Mommsen opta per la Suburra nel Septimontium originario (a scapito del Celio). Altri optano per il Celio, non considerando la Suburra propriamente un monte."}
{"id": "2145076", "revid": "1347902", "url": "https://it.wikipedia.org/wiki?curid=2145076", "title": "Beit Lahia", "text": "Beit Lahia (, letteralmente \"Casa della fatica\") \u00e8 una citt\u00e0 dei territori palestinesi nella Striscia di Gaza, a nord di Jabalya e presso Beit Hanun.\nGeografia.\n\u00c8 circondato da dune di sabbia, alcune si ergono a 55 m (180 piedi) sul livello del mare. La zona \u00e8 rinomata per i suoi numerosi fichi di sicomoro. La citt\u00e0 \u00e8 conosciuta per la sua acqua fresca e dolce, le bacche e gli alberi di agrumi."}
{"id": "2145079", "revid": "110157", "url": "https://it.wikipedia.org/wiki?curid=2145079", "title": "Dayr al-Balah", "text": "Dayr al-Balah o Deir el-Balah () \u00e8 una citt\u00e0 dei territori palestinesi collocata al centro della Striscia di Gaza, capitale del Governatorato di Dayr al-Balah."}
{"id": "2145084", "revid": "767487", "url": "https://it.wikipedia.org/wiki?curid=2145084", "title": "Tragica incertezza", "text": "Tragica incertezza \u00e8 un film del 1950, diretto da Terence Fisher e Anthony Darnborough.\nIl film trae spunto da una leggenda urbana che gi\u00e0 aveva ispirato \"La peste di Parigi\" del 1938.\nTrama.\nParigi 1899. L'inglese Johnny Barton arriva assieme alla giovane sorella Vicky per visitare la citt\u00e0 e la grande esposizione universale.\nI due prendono alloggio per due notti nelle stanze 17 e 19 dell\"'Hotel de la Licorne\". Il mattino dopo, per\u00f2, Johnny sembra scomparso e nessuno sembra averlo mai visto. La direttrice dell'hotel afferma anche che la ragazza \u00e8 arrivata sola e che non esiste la stanza 19.\nVicky disperata per la scomparsa del fratello, si rivolge sia all'ambasciatore inglese che al commissario di polizia ma senza esito, tanto da seguire a malincuore il consiglio di Madame Herv\u00e9 di ripartire per Londra, ma un biglietto lasciato nella sua stanza da George Hathaway, un pittore che la sera prima aveva chiesto degli spiccioli in prestito a Johnny per pagare un vetturino, dato che questi non aveva il resto per una banconota, riaccende per\u00f2 le speranze della ragazza che si rivolge quindi a George, il quale si dimostra ben disposto ad aiutare la ragazza e a risolvere il mistero.\nDopo aver preso una camera nello stesso albergo, George con l'aiuto di Vicky scopre che esiste la camera 19 e, chiamato il commissario di polizia, Madame Herv\u00e9 finalmente rivela la verit\u00e0 e cio\u00e8 che Johnny si era sentito molto male e un dottore, chiamato dalla Madame, lo aveva portato all'Ospedale delle \"Suore di Carit\u00e0\".\nGeorge chiede aiuto ad un suo amico, il dottor Hart, e insieme a Vicky raggiungono l'ospedale, dove scoprono che Johnny \u00e8 stato colpito dalla morte nera, la peste, contratta a Tangeri dove i due fratelli avevano soggiornato prima di raggiungere Parigi.\nL'uomo era stato nascosto per evitare che la notizia della malattia si diffondesse per la citt\u00e0 e che l'Esposizione Universale si trasformasse in un fiasco colossale.\nIl dottor Hart, visitato Johnny, rassicura Vicky che il fratello non delira pi\u00f9 e che vi sono buone probabilit\u00e0 per un felice decorso della malattia.\nRassicurata, la giovane ragazza si allontana sottobraccio a George, ormai innamorato di lei."}
{"id": "2145085", "revid": "337070", "url": "https://it.wikipedia.org/wiki?curid=2145085", "title": "Maurizio Ferrari", "text": ""}
{"id": "2145087", "revid": "135224", "url": "https://it.wikipedia.org/wiki?curid=2145087", "title": "Abduttori", "text": ""}
{"id": "2145090", "revid": "308752", "url": "https://it.wikipedia.org/wiki?curid=2145090", "title": "Coefficiente di forma", "text": ""}
{"id": "2145093", "revid": "33689", "url": "https://it.wikipedia.org/wiki?curid=2145093", "title": "Bernardo di Montmirat", "text": "Tra il 1261 e il 1275 scrisse un apparato alle \"Decretali\" di Gregorio IX e le \"Distinctiones\".\n\u00c8 chiamato anche \"Abbas antiquus\" in contrapposizione a Niccol\u00f2 Tedeschi, noto come \"Abbas modernus\", poich\u00e9, fino a poco tempo fa, era sconosciuta la sua vera identit\u00e0."}
{"id": "2145094", "revid": "1566286", "url": "https://it.wikipedia.org/wiki?curid=2145094", "title": "William B. Davis", "text": "\u00c8 professore di arti drammatiche alla Bishop's University in Canada e ha aperto a Vancouver il William Davis Centre, uno studio per attori.\nDeve la sua notoriet\u00e0 soprattutto al ruolo dell'uomo che fuma nella serie televisiva \"X-Files\".\n\u00c8 ancora oggi il portavoce della \"Canadian Cancer Society\". \nBiografia.\nVita e formazione.\nDavis \u00e8 nato a Toronto, in Canada, da padre avvocato e madre psicologa. Ha iniziato la sua carriera di attore da bambino nel 1949, nel dramma radio e estate stock teatro. I suoi cugini Murray e Donald Davis aderiscono al gruppo dei \"Giocatori dal Cappello di Paglia\" in Ontario, un'associazione teatrale della fine del 1940 e primi anni 1950. Davis viene chiamato nel gruppo e quello fu il suo primo lavoro da attore professionista. Ha continuato la sua carriera come attore bambino su Canadian Radio Broadcasting Corporation. Nel 1955 si iscrive all'Universit\u00e0 di Toronto per studiare filosofia, ma ha perseguito attivamente una carriera come attore accanto al futuro attore Donald Sutherland. Nel 1959 si \u00e8 laureato presso l'Universit\u00e0 di Toronto con un Bachelor of Arts in filosofia. Durante gli studi universitari ha rivolto la sua attenzione alla recitazione e alla regia accanto alla sua compagna Karl Jaffary.\nCarriera.\nNel 1960 Davis si reca in Inghilterra per allenarsi a LAMDA (The London Academy of Music and Dramatic Art). Ha lavorato nel Regno Unito per i successivi cinque anni dirigendo in teatri di repertorio e scuole di recitazione. \u00c8 stato direttore artistico del Teatro Stabile Dundee. La sua ultima posizione nel Regno Unito si \u00e8 affermata come assistente alla regia presso il Teatro nazionale della Gran Bretagna sotto Laurence Olivier dove ha lavorato con Albert Finney, Maggie Smith, Derek Jacobi, e Ronald Pickup. Nel 1965 torna in Canada per lavorare presso il National Theatre School of Canada e all'et\u00e0 di 28 anni \u00e8 stato nominato direttore artistico inglese. In questo periodo era attivo anche come regista free-lance nei maggiori teatri canadesi. Nel 1971 entra a far parte del Dipartimento di Dramma di recente formazione presso la Bishop's University a Lennoxville, Quebec.\nTornato a Toronto alla fine degli anni Settanta, Davis trascorre diversi anni come regista radiofonico drammatico nella facolt\u00e0 di Humber College. Richiesto come insegnante di recitazione durante questo periodo, ha ripreso la recitazione dopo un'assenza di quasi venti anni. Davis ha guadagnato una serie di ruoli sul palco e in alcuni film prima di accettare la carica di direttore artistico del Vancouver Playhouse Acting School, nel quale ha richiesto di trasferirsi con la moglie e la famiglia. \nCos\u00ec Davis scrive nel suo libro di memorie: \"E cos\u00ec, nell'autunno del 1985, abbiamo agganciato la nostra barca di seconda mano alla nostra macchina di seconda mano e guidato per tutto il paese\".\nNegli anni successivi rimane a Vancouver fondando la sua scuola di recitazione, il William Davis Centre for Actors Study, un campo di addestramento per diverse stelle future tra cui Lucy Lawless. Altri personaggi lo portarono ad un ruolo pi\u00f9 iconico come l'uomo che fuma (noto anche come \"The Cancer Man\" o \"The Smoking Man\") apparso nella prima stagione della serie televisiva \"X-Files\", nella quale ha avuto frequenti apparizioni per i successivi nove anni. Oltre a X-Files, Davis ha interpretato una vasta gamma di ruoli, dalla serie \"Stargate SG-1\", \"Smallville\" e in una serie di film per la televisione e altri progetti. Di tanto in tanto frequenta convegni nei quali firma autografi e copie del suo libro di memorie.\nNegli ultimi anni, Davis \u00e8 tornato alla regia per il teatro e il cinema. Ha scritto e diretto tre cortometraggi e co-scritto e diretto diversi episodi di una serie televisiva per la CBC Television, 49th &amp; Main. Nel 2011 ha diretto due commedie per i Giocatori Uniti di Vancouver, Waste di Harley Granville Barker e Hay Fever di No\u00ebl Coward. Ha diretto The Habit of Art di Alan Bennett e Sherlock Holmes ed il caso di Jersey Lily da Katie Forgette presso il Centro di Jericho Arts a Vancouver, British Columbia rispettivamente nel 2013 e nel 2015.\nHa preso parte in un ruolo ricorrente nello spettacolo canadese Continuum.\nIl 26 marzo 2015 CTV News ha intervistato Davis per la sua ripresa del ruolo antagonistico nella serie televisiva X-Files, ritornato per una decima stagione dopo pi\u00f9 di un decennio. Davis ha assicurato al suo intervistatore che i 6 nuovi episodi saranno girati negli studi di Vancouver.\nVita privata.\nNonostante sullo schermo sia noto per il suo carattere da fumatore, smette di fumare all'et\u00e0 di 32 anni fino a quando gli viene chiesto di interpretare un ruolo da fumatore nella serie X-Files. Per interpretare il personaggio dell\"'Uomo che Fuma\" gli \u00e8 stata data la possibilit\u00e0 di scegliere tra sigarette alle erbe e sigarette al tabacco. In un primo momento decide di utilizzare le sigarette al tabacco, ma passa a quelle alle erbe per paura di diventarne dipendente. Davis ha usato la sua notoriet\u00e0 in uno show per aiutare la Canadian Cancer Society nei suoi programmi di lotta contro il fumo. \nNel 2014 ha donato i suoi investimenti per la David Suzuki Foundation per la lotta contro i cambiamenti climatici. Davis \u00e8 un appassionato sostenitore per l'azione in risposta ai cambiamenti climatici e crede che sia un problema cruciale del nostro tempo. Davis guida l'automobile Tesla alimentata con energia elettrica.\nEgli \u00e8 anche un ex campione di sci nautico e in et\u00e0 pi\u00f9 avanzata, per un certo periodo, ha battuto vari record.\nNel 2011 ha sposato Emmanuelle Herpin. Ha due figlie, Melinda e Rebecca, da un precedente matrimonio. Ha anche due nipoti.\nScetticismo.\nSul set di X-Files, Davis \u00e8 stato costantemente criticato dai fan della serie per il suo non credere nel paranormale e negli alieni. Davis si affida a Barry Beyerstein e a Committee for Skeptical Inquiry (CSI) per essere presentato alla comunit\u00e0 scettica. \u00c8 diventato sempre pi\u00f9 coinvolto nel movimento scettico cominciando a dare lezioni come portavoce presso le universit\u00e0 di tutto il Nord America e presso alcune convenzioni scettiche, tra cui CSICON del CSI di New Orleans. \nSul tema del paranormale, al \"London Film and Comic Con\" del 2010, Davis ha risposto: \"Spetta a voi dimostrare questa cosa straordinaria ... ho fatto molte ricerche e ho riscontrato mancanza di argomentazioni.\" \nSuccessivamente viene intervistato da Jacob Fortin e in uno spettacolo di Richard Dawkins Davis ha risposto che in un primo momento aveva una certa trepidazione fino a rendersi conto che Dawkins \"\"non aveva alcuna prova\" che lo show abbia incoraggiato la gente a pensare in modo acritico. Poi aggiunge: \"Lo spettacolo \u00e8 una finzione ... non un documentario\"\"\nIn un'altra intervista con Justin Trottier di Center for Inquiry Canada Davis ha risposto allo stesso modo, aggiungendo che dai propri sondaggi informali su un pubblico di appassionati di X-Files, sembrava non esserci pi\u00f9 fiducia nel paranormale, consolandosi con questo pensiero."}
{"id": "2145099", "revid": "599013", "url": "https://it.wikipedia.org/wiki?curid=2145099", "title": "Donato Zampini", "text": "Carriera.\nCorse per la Ganna, la Benotto, la Bartali-Brooklin, la Fiorelli, la Nivea-Fuchs e la Ignis. Le principali vittorie da professionista furono il Giro di Sicilia nel 1950, il Giro del Ticino e una tappa alla Volta Ciclista a Catalunya nel 1953 e una tappa al Tour de Suisse 1954. Nel 1952 fu secondo alla Parigi-Nizza e quarto al Giro d'Italia."}
{"id": "2145100", "revid": "228587", "url": "https://it.wikipedia.org/wiki?curid=2145100", "title": "Pierpaolo Meccariello", "text": "Biografia.\nFiglio di un ufficiale della Guardia di Finanza, deceduto durante la Seconda guerra mondiale, Meccariello \u00e8 stato generale della Guardia di Finanza e storico militare.\nUscito dall'Accademia nel 1953, nel 1960-1966 prest\u00f2 servizio presso la centrale operativa, dove dette un contributo fondamentale allo sviluppo del Servizio aereo del Corpo. Fu poi caporeparto personale, comandante della Legione di Firenze, del Nucleo centrale di polizia tributaria, delle Zone di Torino e Centrale, Ispettore per l'Italia meridionale, poi per i reparti d'istruzione e infine comandante in seconda del Corpo nel biennio 1993-1994. \nDivenne poi Ispettore tributario e presidente del Consiglio d'amministrazione del Museo storico della Guardia di Finanza, nonch\u00e9 Presidente (1997-2001 e 2008) della Societ\u00e0 Italiana di Storia Militare fondata nel 1984 da Raimondo Luraghi, membro della Commissione Italiana di storia militare e cultore di storia militare presso la Facolt\u00e0 di Scienze Politiche dell'Universit\u00e0 di Roma La Sapienza. \nVincitore del 1\u00ba Premio del 12\u00ba Concorso nazionale Montecuccoli (1989) conferito dal Ministero della Difesa per rilevanti contributi alla storia militare, ha scritto libri sulla storia della Guardia di Finanza e degli altri corpi militari di polizia italiani, occupandosi anche della storia politica e sociale della Venezia Giulia e della Resistenza italiana."}
{"id": "2145101", "revid": "123324019", "url": "https://it.wikipedia.org/wiki?curid=2145101", "title": "Mario Pulvirenti", "text": "Biografia.\nConsegue la laurea in fisica nel 1970 presso la Universit\u00e0 degli studi di Roma \"La Sapienza\", dove attualmente \u00e8 professore emerito di Fisica Matematica.\nConsiderato uno dei massimi esperti a livello internazionale della Equazione di Boltzmann e di Meccanica statistica ha ottenuto nel 2006 un importante premio dalla Accademia dei Lincei.\nHa insegnato presso l'Universit\u00e0 degli Studi dell'Aquila e l'Universit\u00e0 degli Studi di Camerino, \u00e8 stato invitato a svolgere ricerche presso prestigiose Universit\u00e0 tra cui l'\u00c9cole Normale Sup\u00e9rieure e l'Institut des Hautes \u00c9tudes Scientifiques a Parigi e la Rutgers University. \nNel 2006 \u00e8 stato invitato come \"Invited Speaker\" al Congresso dell\u2018 International Congress of Mathematicians tenutosi a Madrid. \n\u00c8 stato membro del Comitato Direttivo dell'Istituto Nazionale di Alta Matematica dal 2007 al 2011."}
{"id": "2145102", "revid": "20972715", "url": "https://it.wikipedia.org/wiki?curid=2145102", "title": "Abbas antiquus", "text": ""}
{"id": "2145103", "revid": "30610", "url": "https://it.wikipedia.org/wiki?curid=2145103", "title": "Plumbicon", "text": "Il Plumbicon \u00e8 stato il principale sensore a tubo per telecamere ad uso professionale e semiprofessionale.\nSviluppato dalla Philips negli anni sessanta, ha lo strato fotosensibile in ossido di piombo. Rispetto ai predecessori (come il Vidicon) e ai concorrenti nati in tempi successivi (Saticon, Newvicon) ha una bassa persistenza alle forti luci (e quindi una pi\u00f9 alta resistenza alle bruciature) caratteristica che ridusse di molto il cosiddetto \"effetto cometa\" ossia le scie luminose in presenza di luci in movimento.\nPerfezionato negli anni settanta, con il miglioramento della risposta spettrale al rosso (uno dei principali problemi, risolto poi con una variazione chimica nella composizione dello strato fotosensibile), fino all'introduzione del dispositivo ACT (Anti-Comet Tail) che consisteva in un'ulteriore riduzione del caratteristico \"effetto cometa\" (ma non la sua totale eliminazione), ha raggiunto la maturit\u00e0 tecnica nel corso degli anni ottanta, in un periodo di importanti innovazioni nel campo dell'audiovisivo. \nCon l'avvento delle moderne telecamere provviste di sensori a stato solido (i CCD), a partire dalla seconda met\u00e0 degli anni ottanta il Plumbicon \u00e8 progressivamente caduto in obsolescenza fino al suo definitivo accantonamento avvenuto intorno alla met\u00e0 degli anni novanta.\nLe telecamere provviste di sensori a stato solido CCD, infatti, eliminarono praticamente tutti gli inconvenienti presenti nei sensori a tubo nonch\u00e9 la minuziosa manutenzione che esse richiedevano, portando ad una notevole diminuzione del peso e dei consumi di corrente degli apparecchi da ripresa."}
{"id": "2145106", "revid": "76963", "url": "https://it.wikipedia.org/wiki?curid=2145106", "title": "Kirsty Child", "text": ""}
{"id": "2145107", "revid": "767487", "url": "https://it.wikipedia.org/wiki?curid=2145107", "title": "Sclerothorax hypselonotus", "text": "Lo sclerotorace (Sclerothorax hypselonotus) \u00e8 un anfibio estinto appartenente ai temnospondili. Visse nel Triassico inferiore (Olenekiano, circa 235 milioni di anni fa) e i suoi resti fossili sono stati ritrovati in Germania.\nDescrizione.\nQuesto anfibio possedeva molte caratteristiche peculiari, che lo differenziavano dagli altri temnospondili dell'epoca. Il cranio, invece di restringersi all'apice anteriore, si allargava andando a formare una sorta di quadrato, addirittura pi\u00f9 ampio nel margine anteriore. Nel palato erano presenti grandi cavit\u00e0, probabilmente connesse con zone muscolari di notevole entit\u00e0; lungo i lati del cranio erano ben sviluppati i solchi della linea laterale. Il corpo era piuttosto corto e tarchiato; le vertebre toraciche erano dotate di spine neurali molto sviluppate, che dovevano conferire all'animale un aspetto gibboso. Il dorso, inoltre, era rivestito da una spessa corazza.\nClassificazione.\nIn un primo tempo lo sclerotorace fu ritenuto essere un bizzarro e tardivo rappresentante dei temnospondili primitivi del Permiano, noti come rachitomi, a causa degli scarsi resti fossili e di presunte caratteristiche antiquate. Ritrovamenti pi\u00f9 recenti, per\u00f2, hanno condotto a ulteriori studi della specie: secondo queste classificazioni, lo sclerotorace rappresenterebbe uno dei primi rappresentanti di quel gruppo di temnospondili evoluti noti come stereospondili, tipici del Triassico. In particolare, sono state riscontrate similitudini nella morfologia del palato con la superfamiglia dei capitosauroidi, a cui appartiene anche il gigantesco \"Mastodonsaurus\".\nStile di vita.\n\u00c8 possibile che lo sclerotorace fosse un anfibio dalle abitudini terrestri: ci\u00f2 sarebbe confermato dal relativo sviluppo delle ossa delle zampe e dall'irrobustimento progressivo dei centri vertebrali; d'altro canto, la presenza di notevoli solchi della linea laterale sul cranio potrebbe denotare un forte adattamento alla vita acquatica."}
{"id": "2145109", "revid": "827882", "url": "https://it.wikipedia.org/wiki?curid=2145109", "title": "Kevin Zegers", "text": "Biografia.\nKevin \u00e8 nato in Canada a Woodstock, Ontario, da Jim Zegers, un minatore, e da sua moglie Mary Ellen, una maestra. Ha due sorelle, Krista e Katie, entrambe attrici e la sua famiglia \u00e8 di origine olandese.\nLa sua carriera inizia quando aveva 6 anni, apparendo in trenta spot televisivi. La sua prima apparizione in un film \u00e8 all'et\u00e0 di 7 anni, in \"Cercasi superstar\". Recita molti altri ruoli in diverse serie televisive: \"X Files\", nel quale fa la parte di un bambino dotato di poteri profetici, ricercato da un'entit\u00e0 maligna, \"Dr. House\", dove \u00e8 un teenager malato, e \"Smallville\". Ottiene parti principali in film a basso costo (tra cui \"Komodo\", \"L'isola del tesoro\", \"Paura del buio\"), per poi col tempo recitare in film sempre pi\u00f9 importanti. Partecipa a vari film horror; \"Wrong Turn\", in cui \u00e8 la prima vittima dei selvaggi abitanti della foresta, e \"L'alba dei morti viventi\", nel quale interpreta uno degli assediati dagli zombi. In \"Transamerica\", interpreta Toby, il figlio di Felicity Huffman, la protagonista.\nNel 2009 entra a far parte del cast di \"Gossip Girl\", dove interpreta il ruolo del figlio dell'ambasciatore del Belgio, con una doppia vita come spacciatore di droga, che intreccia una relazione con Jenny Humphrey. Nel 2010 \u00e8 protagonista, insieme a Miley Cyrus, nel video The Big Bang del gruppo Rock Mafia Records. Due anni dopo, \u00e8 il protagonista maschile della serie televisiva \"Titanic - Nascita di una leggenda\", al fianco di Alessandra Mastronardi.\nSempre nel 2012 entra nel cast di \"Shadowhunters - Citt\u00e0 di ossa\" nel ruolo di Alec Lightwood.\nVita privata.\nDopo una relazione di sei anni, il 3 agosto 2013 Zegers ha sposato l'agente cinematografica Jaime Feld.\nIl 20 agosto 2015 sono nate le gemelle Zo\u00eb Madison e Blake Everleigh.\nDoppiatori italiani.\nNelle versioni in italiano dei suoi film, Kevin Zegers \u00e8 stato doppiato da:"}
{"id": "2145112", "revid": "1543377", "url": "https://it.wikipedia.org/wiki?curid=2145112", "title": "Rosa Guarnieri Cal\u00f2 Carducci", "text": "Biografia.\nNata Tiberi, si era sposata e viveva a Roma. In questa citt\u00e0, poco dopo l'Armistizio di Cassibile, fu uccisa in viale delle Milizie mentre tentava di opporsi all'arresto di un figlio considerato renitente al lavoro forzato. Il figlio e molti dei suoi amici riuscirono a fuggire.\nAd analoghi episodi avvenuti nella Capitale, s'ispir\u00f2 Roberto Rossellini per il film \"Roma citt\u00e0 aperta\".\nRiconoscimenti.\nA Rosa Guarnieri \u00e8 stata intitolata una strada di Roma che precedentemente portava il nome di Rosa Maltoni Mussolini, madre di Benito. Una piazza inoltre le \u00e8 dedicata nel suo paese natale. Porta il suo nome anche un asilo di Grosseto.\nLe \u00e8 stato dedicato un francobollo, nell'ambito della serie \"A beneficio del comitato nazionale pro vittime politiche\", del valore di 2 lire, marcato Roma 7 ottobre 1943, data della sua morte."}
{"id": "2145113", "revid": "22356", "url": "https://it.wikipedia.org/wiki?curid=2145113", "title": "Sclerothorax", "text": ""}
{"id": "2145115", "revid": "1023546", "url": "https://it.wikipedia.org/wiki?curid=2145115", "title": "Jean-Baptiste Abbeloos", "text": "Fu professore di esegesi a Malines e rettore a Lovanio tra il 1886 e il 1898."}
{"id": "2145117", "revid": "1566286", "url": "https://it.wikipedia.org/wiki?curid=2145117", "title": "Helen Morse", "text": "Biografia.\nDopo aver studiato all'istituto nazionale delle arti drammatiche a Sydney divent\u00f2 un'attrice partecipando anche a numerosi telefilm come nel caso di \"Riptide\" e \"Homicide\".\nFra i riconoscimenti pi\u00f9 prestigiosi che ebbe vanta l'Australian Film Institute Awards per la miglior attrice per avere partecipato nel film \"Caddie\" (1976)."}
{"id": "2145119", "revid": "20973002", "url": "https://it.wikipedia.org/wiki?curid=2145119", "title": "Guzzi V50 Imola II", "text": ""}
{"id": "2145120", "revid": "6923", "url": "https://it.wikipedia.org/wiki?curid=2145120", "title": "Moto Guzzi California II", "text": ""}
{"id": "2145123", "revid": "1342360", "url": "https://it.wikipedia.org/wiki?curid=2145123", "title": "1. Division 1981-1982", "text": "L'edizione 1981-82 della Bundesliga vide la vittoria finale del Rapid Vienna.\nCapocannoniere del torneo fu Bo\u017eo Bakota dello con 24 reti."}
{"id": "2145125", "revid": "125569942", "url": "https://it.wikipedia.org/wiki?curid=2145125", "title": "Wrong Turn (film 2003)", "text": "Wrong Turn \u00e8 un film horror del 2003, diretto da Rob Schmidt e scritto da Alan McElroy.\nTrama.\nRich e Halley, una giovane coppia, si trovano nella foresta del West Virginia e stanno scalando una parete rocciosa. Rich, una volta arrivato in cima, in preda all'euforia aspetta la giovane fidanzata, ma accade qualcosa di inaspettato e Halley vede il ragazzo finire per terra e pieno di sangue. Appena sente la sua corda tirare la taglia per poi cadere dalla parete, Halley capisce chiaramente di essere in pericolo e scappa verso la macchina ma un filo spinato la fa cadere per terra e un attimo dopo viene trascinata dai piedi.\nChris Flynn \u00e8 uno studente universitario che sta guidando attraverso le montagne dello stato del Virginia Occidentale, per andare ad un colloquio di lavoro. A causa di un incidente che ha bloccato la strada, inverte la marcia alla ricerca di un percorso alternativo. Fermatosi ad una pompa di benzina, Chris riesce a ricavare, dal reticente gestore, informazioni su come aggirare la zona dell'incidente: dovr\u00e0 guidare per una strada dissestata attraverso i boschi. Durante il tragitto per\u00f2, si distrae e va a sbattere contro una jeep abbandonata al centro della carreggiata.\nIn suo soccorso giungono i proprietari del fuoristrada: Jessie ed i suoi amici Carly, Scott, Francine ed Evan, trovatisi li per una gita. Questi spiegano di come le gomme della loro auto siano rimaste forate da del filo spinato sistemato appositamente sulla strada. A Chris ed i suoi compagni non resta che addentrarsi nel bosco alla ricerca di aiuto. Francine ed Evan, tuttavia, restano nel luogo dell'incidente ad aspettare i loro amici ma, qualche tempo dopo, vengono aggrediti ed uccisi barbaramente.\nIntanto Chris e gli altri cercano un modo per proseguire e raggiungono una radura con al centro una vecchia casa, tutt'attorno vi sono carcasse di automobili. Entrano, ed ai loro occhi si presenta uno spettacolo raccapricciante: un luogo sinistro e lugubre, ancor pi\u00f9 brutti sono i pezzi di corpi umani sparsi per la casa dai banconi al frigorifero e questo fa pensare che il luogo non sia per niente sicuro. Inoltre, Jessie scopre il filo spinato usato per bucare le gomme.\nPresi dal panico, i ragazzi si apprestano a fuggire quando si accorgono dell'imminente arrivo degli occupanti della casa: riescono a nascondersi appena in tempo. Nascosti, assistono ad ulteriori atrocit\u00e0: sono in tre, affetti da evidenti malformazioni congenite, e trascinano il corpo di Francine. Attaccano il suo corpo inerme, le macellano la gamba destra, se ne cibano e quindi si addormentano. Chris e gli altri, approfittando del sonno, tentano di uscire dalla casa, ma gli assassini si svegliano, dando inizio ad un inseguimento.\nNel corso della loro fuga, Chris ed il suo gruppo si imbattono in un cimitero di auto, testimonianza della quantit\u00e0 di efferati omicidi commessi finora dai cannibali. Ma gli inseguitori presto li raggiungono e Chris e Scott decidono di fare da esca per permettere alle ragazze di impadronirsi del camion a bordo del quale i loro cacciatori sono arrivati. Chris viene colpito alla gamba da un colpo di fucile, ma riesce a salvarsi, mentre Scott viene ucciso poco dopo.\nChris, Carly e Jessie fuggono con il camion per\u00f2 ben presto il camion dei fuggitivi si impantana, costringendoli a procedere nuovamente a piedi. Si imbattono in una torretta di avvistamento, saliti in cima, trovano una radio. Fanno appena in tempo a comunicare la loro posizione quando vengono scoperti dai cannibali, i quali decidono d'incendiare la torretta.\nIl gruppo di superstiti \u00e8 costretto a buttarsi sugli alberi vicini per non essere bruciati. La loro caduta viene attutita dai rami, ma i tre sono subito preda di uno dei cacciatori, arrampicatosi l\u00ec rapidamente. Colta alle spalle, Carly viene uccisa con un colpo d'ascia. Jessy e Chris riescono a salvarsi facendo cadere gi\u00f9 dall'albero il cannibale. I due superstiti si rifugiano in una grotta dietro ad una cascata e l\u00ec passano la notte.\nIl mattino seguente, proprio mentre riescono a rintracciare la strada statale, vengono scovati dai loro persecutori. Jessie viene rapita, mentre Chris viene spinto gi\u00f9 per una collina. Contemporaneamente, di l\u00ec passa il fuoristrada della polizia, partito per soccorrere i ragazzi in seguito alla loro richiesta di aiuto eseguita alla torretta. Ma prima che Chris riesca a dare spiegazioni all'agente, questo viene colpito da una freccia. Lo studente cerca di scappare a bordo della vettura, ma non trova le chiavi, dunque si nasconde sotto l'auto. Il cacciatore prende le chiavi del veicolo, carica il corpo dell'agente e mette in moto. Chris si aggancia alla parte sottostante la vettura per tornare indietro e salvare Jessie.\nArrivati alla vecchia casa di montagna, lo studente di medicina vede Jessie che, legata ad un letto e imbavagliata, sta per essere uccisa. Sfonda la casa con il fuoristrada della polizia, lotta dunque con i cannibali, ferendoli gravemente. Libera Jessie, quindi, sparando alla tanica di riserva della jeep, piena di carburante, d\u00e0 alle fiamme la casa con i cannibali dentro, uccidendoli tutti.\nSubito dopo, saliti a bordo del camion dei cannibali, passano di nuovo alla pompa di benzina a prendere la cartina e fuggono lungo la statale.\nDurante i titoli di coda, un ranger giunto in soccorso, vede la cabina dei cannibali ormai distrutta dalle fiamme. Non si accorge per\u00f2 che uno dei cannibali \u00e8 sopravvissuto, e viene ucciso da questi alle spalle.\nSoggetto.\nLa trama prende spunto dalla storia (ambientata nella Scozia del XVI secolo e da alcuni ritenuta autentica) di Sawney Beane e della sua famiglia i quali avrebbero ucciso e divorato numerosi viandanti e abitanti del luogo dopo averli individuati nei pressi della profonda grotta in cui, secondo il racconto, avrebbero vissuto.\nCritica.\nIl film ha ricevuto critiche miste, tendenzialmente negative. Ha ricevuto il 40% di critiche positive e il rimanente critiche opposte."}
{"id": "2145128", "revid": "1226", "url": "https://it.wikipedia.org/wiki?curid=2145128", "title": "Lei", "text": ""}
{"id": "2145134", "revid": "1342360", "url": "https://it.wikipedia.org/wiki?curid=2145134", "title": "1. Division 1980-1981", "text": "L'edizione 1980-81 della Bundesliga vide la vittoria finale dell'.\nCapocannoniere del torneo fu Gernot Jurtin dello con 19 reti."}
{"id": "2145135", "revid": "1924342", "url": "https://it.wikipedia.org/wiki?curid=2145135", "title": "Diva (Beyonc\u00e9)", "text": "Diva \u00e8 una canzone registrata da Beyonc\u00e9 per il suo terzo album in studio, \"I Am... Sasha Fierce\". La canzone \u00e8 stata prodotta dalla stessa cantante con l'aiuto di Bangladesh, e scritta da Sean Garrett e la cantante. Inizialmente \"Diva\" non era il terzo singolo ufficiale, il quale doveva essere \"Ego\", ma fu poi cambiato. Le canzoni, insieme ad \"Halo\", sono i seguiti di \"If I Were a Boy\" e la numero uno \"Single Ladies (Put a Ring on It)\".\nVideo musicale.\nIl video musicale \u00e8 stato girato a fine novembre, diretto da Melina Matsoukas, che aveva gi\u00e0 diretto altri suoi video.\nIl video \u00e8 stato inizialmente messo in commercio esclusivamente su iTunes, il 22 dicembre 2008, insieme al video di \"Halo\". Il video inizia con la definizione della parola \"diva\". Il video, interamente in bianco e nero come i precedenti due, si svolge in vari location, tra cui alcune dove appaiono dei manichini, ed altri in cui ci sono le stesse due ballerine di \"Single Ladies\". Il video finisce con un sottofondo strumentale di \"Video Phone\", Beyonc\u00e9 che si allontana da un'auto che sta per esplodere; poi si sente l'inizio di \"Video Phone\", futuro singolo, e la macchina esplode."}
{"id": "2145138", "revid": "767487", "url": "https://it.wikipedia.org/wiki?curid=2145138", "title": "Jane Eyre nel castello dei Rochester", "text": "Jane Eyre nel castello dei Rochester (\"Jane Eyre\") \u00e8 un film per la televisione del 1970 diretto da Delbert Mann e tratto dal romanzo omonimo scritto da Charlotte Bront\u00eb nel 1847. Tra gli interpreti figurano Susannah York, George C. Scott, Rachel Kempson e Ian Bannen.\nTrama.\nL'orfana Jane Eyre, dopo una tetra infanzia trascorsa all'istituto di carit\u00e0 Lowood, viene assunta dal ricco Edward Rochester come istitutrice nella sua villa di campagna, Thornfield Hall, dove seguir\u00e0 negli studi la sua pupilla, la francesina Ad\u00e8le. Tra la giovane insegnante e il padrone di casa si instaura sin da subito un legame speciale, che va oltre la differenza di classe sociale, e che malgrado la presenza di un'altra donna, la bella e altolocata Blanche Ingram, culminer\u00e0 con una proposta di matrimonio. Ma il giorno delle nozze, Jane scopre con sgomento che Rochester \u00e8 gi\u00e0 sposato, e che la moglie, Bertha, una pazza malata di mente, vive rinchiusa come una bestia nelle soffitte della villa. Il dolore \u00e8 troppo forte, e la giovane fugge da Thornfield per trovare accoglienza nella casa del pastore St. John Rivers e delle sue sorelle, Diana e Mary. Qui Jane inizia una nuova vita, ma il pensiero di Rochester continua a tormentarla finch\u00e9 non decide di tornare indietro. Una volta giunta a Thornfield, Jane trova la villa distrutta dalle fiamme che Bertha aveva appiccato durante la notte, morendo nel rogo. Rochester, nel tentativo di salvare la moglie, era rimasto orrendamente sfigurato, e ora vive da recluso in una sua propriet\u00e0 poco lontano. Ancora innamorata, Jane si reca immediatamente da lui e i due si riuniscono, finalmente liberi di sposarsi.\nDistribuzione.\nInizialmente prodotto per la televisione, il film arriv\u00f2 in Europa direttamente nelle sale cinematografiche, con una prima nel Regno Unito nel dicembre 1970. Negli Stati Uniti venne regolarmente trasmesso sulla rete NBC il 21 marzo 1971. \nIn Italia il film usc\u00ec nel giugno 1971 su distribuzione P.E.A., per poi essere trasmesso per la prima volta in televisione dal 25 novembre al 16 dicembre 1979 ogni domenica pomeriggio su Rai 1, diviso in 4 puntate da 30 minuti circa."}
{"id": "2145139", "revid": "767487", "url": "https://it.wikipedia.org/wiki?curid=2145139", "title": "Macedonia (diocesi)", "text": "La diocesi di Macedonia (Latino: Dioecesis Macedoniae, greco: \u0394\u03b9\u03bf\u03af\u03ba\u03b7\u03c3\u03b9\u03c2 \u039c\u03b1\u03ba\u03b5\u03b4\u03bf\u03bd\u03af\u03b1\u03c2) era una diocesi del tardo Impero romano, facente parte della prefettura del pretorio dell'Illirico. La sua capitale era Tessalonica.\nComprendeva le province di Macedonia Prima, Macedonia Salutaris, Thessalia, Epirus vetus, Epirus nova, Achaea, e Creta.\nVenne istituita dopo la scissione della diocesi di Mesia nella diocesi di Dacia e nella diocesi di Macedonia.\nLa diocesi di Macedonia, insieme alla diocesi di Dacia e alla diocesi di Pannonia (fino al 379), faceva parte della prefettura dell'Illirico."}
{"id": "2145143", "revid": "599013", "url": "https://it.wikipedia.org/wiki?curid=2145143", "title": "\u00d3scar Yebra", "text": ""}
{"id": "2145144", "revid": "149485", "url": "https://it.wikipedia.org/wiki?curid=2145144", "title": "Oleksij Pryhorov", "text": "Biografia.\nNel 2008 ha partecipato con i colori della nazionale ucraina alle Olimpiadi di Pechino e ha vinto la medaglia di bronzo nei tuffi sincronizzati dal trampolino 3 metri con il compagno Illya Kvasha. I due con 415,05 punti hanno chiuso alle spalle della coppia cinese composta da Wang Feng e Qin Kai e a soli 6,93 punti dai russi Dmitri Sautin e Yuriy Kunakov.\nIn seguito si \u00e8 dedicato ai tuffi dalle grandi altezze, specialit\u00e0 nella quale ha rappresentato l'Ucraina a due edizioni dei campionati mondiali di nuoto: a Budepest 2017, dove ha concluso la gara al undicesimo posto, e Gwangju 2019, in cui si \u00e8 classificato quindicesimo."}
{"id": "2145147", "revid": "767487", "url": "https://it.wikipedia.org/wiki?curid=2145147", "title": "SuperAndy - Il fratello brutto di Superman", "text": "SuperAndy - Il fratello brutto di Superman \u00e8 un film del 1979 diretto da Paolo Bianchini.\nTrama.\nUna famiglia italiana adotta un bambino venuto dallo spazio, dal pianeta Trypton (storpiatura del vero pianeta di Superman: Krypton) che per\u00f2 ha nostalgia del fratello Superkid."}
{"id": "2145148", "revid": "1971044", "url": "https://it.wikipedia.org/wiki?curid=2145148", "title": "Giannantonio Prinetti Castelletti", "text": "Biografia.\nDi famiglia aristocratica lombarda (originaria di Pessano con Bornago), frequent\u00f2 l'Accademia di Artiglieria e Genio di Torino. Ne usc\u00ec sottotenente e venne assegnato al 18\u00ba Reggimento Artiglieria \"Pinerolo\", venendo inviato in Grecia dove merit\u00f2 una medaglia d'argento al valor militare.\nDopo l'Armistizio di Cassibile (reso pubblico l'8 settembre 1943), fervente monarchico, trovandosi a casa in licenza si sottrasse in un primo tempo ai tedeschi rifugiandosi in Svizzera, da cui rientr\u00f2 nel luglio 1944 con l'intenzione di raggiungere la Brigata di Enrico Martini \"Mauri\", che operava nelle Langhe. Lungo il suo cammino incontr\u00f2 una Valsesia sottoposta a durissimi rastrellamenti neonazisti, decidendo cos\u00ec di fermarvisi e aggregarsi alla Brigata Garibaldi \"Osella\" di Cino Moscatelli, operante sia in Valsesia che nel Novarese. Col nome di battaglia \"Capitano Gino\" divent\u00f2 comandante della Brigata \"Volante Loss\".\nIl 9 agosto 1944, offertosi per un'azione difensiva contro i neonazisti che in localit\u00e0 Colli di Valduggia stavano mettendo in difficolt\u00e0 un avamposto della Brigata, caduti i tre partigiani (Biella, Avogadro e Zanetti) che componevano la sua pattuglia, rifiutando ci\u00f2 nonostante la resa, cadde pure lui in combattimento, salvando con il proprio sacrificio la Brigata da sicuro accerchiamento."}
{"id": "2145151", "revid": "1318658", "url": "https://it.wikipedia.org/wiki?curid=2145151", "title": "Kaede Rukawa", "text": " \u00e8 uno dei personaggi principali del manga di Takehiko Inoue \"Slam Dunk\".\nPersonaggio.\nMatricola del liceo Shohoku della prefettura di Kanagawa, Rukawa \u00e8 un ragazzo alto (187 cm) dal fisico atletico e i corti capelli neri, e la pallacanestro rappresenta per lui la sua unica passione. Ragazzo arrogante, introverso e di poche parole, non sorride mai e in genere non raccoglie le provocazioni, ma se qualcosa lo fa irritare pu\u00f2 diventare violento e scontroso. Riscuote molto successo tra le ragazze del suo liceo, quali Haruko e le sue \"cheerleader personali\" (un trio di ragazze che non fanno che idolatrarlo): Rukawa per\u00f2 \u00e8 del tutto indifferente alle loro attenzioni, tra l'altro non \u00e8 nemmeno interessato a farsi degli amici, spesso tratta con distacco e superiorit\u00e0 anche i suoi stessi compagni di squadra: lui vive solo per la pallacanestro col solo obbiettivo di diventare il giocatore pi\u00f9 forte del Giappone e approdare nella NBA.\nHanamichi, innamorato di Haruko, non sopporta le attenzioni che lei ha per Rukawa, per questo motivo Hanamichi lo odia, ma anche perch\u00e9 \u00e8 un giocatore decisamente pi\u00f9 talentuoso di lui. La superiorit\u00e0 di Rukawa rappresenta uno dei motivi per cui Hanamichi ha imparato a prendere la pallacanestro con seriet\u00e0, alimentato dal desiderio di superare il suo rivale Hanamichi \u00e8 diventato un giocatore sempre pi\u00f9 bravo e capace.\nCampione di basket sin dai tempi delle medie, Rukawa \u00e8 considerato una stella nascente a livello nazionale nonch\u00e9 la migliore delle matricole della prefettura, oltre ad essere pi\u00f9 volte definito come l'asso dello Shohoku. Nel giro di poco tempo \u00e8 riuscito a diventare una pedina irrinunciabile del quintetto base dello Shohoku insieme a Hanamichi, Akagi, Mitsui e Miyagi. \u00c8 un giocatore completo, un attaccante di grandissimo valore, capace di segnare da pressoch\u00e9 tutte le zone del campo, facendo dello one-on-one la sua tecnica vincente. \u00c8 capace di andare a canestro anche per merito delle sue schiacciate e con il layup, ed \u00e8 bravo pure nel gioco difensivo. Nonostante sia il miglior talento a livello nazionale, si \u00e8 allenato molto duramente per riuscire ad avere una precisione pressoch\u00e9 assoluta nel tiro in qualsiasi modo lo effettui. Stando a ci\u00f2 che dice Anzai, i movimenti che esegue sono perfettamente memorizzati nel suo corpo (ai campionati nazionali segna un tiro libero addirittura con gli occhi chiusi) e che per raggiungere un tale livello, Rukawa deve aver fatto almeno dieci milioni di tiri. Rukawa vuole mostrare il suo talento a tutti in ogni modo ed \u00e8 determinato nel vincere sempre senza compromessi. Questo lato del suo carattere si rispecchia nel suo stile di gioco, che mira quasi sempre ad uno scontro diretto contro l'avversario trascurando il gioco di squadra. Essendo ancora una matricola, Rukawa non ha una resistenza tale da permettergli di giocare al massimo per tutta la partita, quindi ha bisogno di essere sostituito o di limitarsi da solo per un certo arco di tempo, come ha fatto contro il Ryonan, risparmiando le energie per tutti i primi venti minuti, in modo da giocarsi tutto nella ripresa spingendo al massimo.\nSebbene le sue abilit\u00e0 di giocatore sono a beneficio della squadra, Hanamichi ha una cos\u00ec profonda avversione nei suoi confronti che spesso si augura che lui fallisca miseramente durante gli incontri, anche se ci\u00f2 fosse ai danni della squadra (cosa che per\u00f2 non accade mai dato la tecnica di gioco di Rukawa \u00e8 pressoch\u00e9 perfetta). Rukawa pare non avere una grande considerazione di Hanamichi, tanto da non badare molto alle sue parole spesso offensive, ma in realt\u00e0 pi\u00f9 volte \u00e8 rimasto impressionato dal talento innato del suo compagno di squadra durante le partite, in realt\u00e0 il divario tra i due \u00e8 dovuto principalmente alla mancanza di esperienza di Hanamici che ha iniziato a praticare la pallacanestro solo al primo anno di liceo, all'inizio del manga, mentre Rukawa lo praticava gi\u00e0 alle scuole medie, Haruko ricorda un episodio particolare che riflette pienamente il talento di Rukawa: quest'ultimo quando studiava alle medie durante una partita segn\u00f2 una schiacciata bench\u00e9 fosse marcato da ben tre giocatori avversari.\n\u00c8 stato Fujima il primo a notare quanto sia pericoloso i duo formato da Rukawa e Hanamichi. Infatti nonostante non perdano occasione per beccarsi reciprocamente, loro due sono la combinazione migliore dello Shohoku: molte, infatti, sono le volte in cui Rukawa pu\u00f2 sfoggiare la sua velocit\u00e0 e le sue enormi doti realizzative sfruttando contropiedi nati dalle stoppate e dai rimbalzi di Hanamichi. \u00c8 proprio su un passaggio di Rukawa (lanciato a schiacciare ma marcato stretto) che Hanamichi segna in sospensione il canestro della vittoria sul Sannoh a un secondo dalla fine. Anzai sostiene di non aver mai visto nessuno dotato quanto lo sono Sakuragi e Rukawa.\nLa pallacanestro \u00e8 l'unica cosa nella quale metta impegno e abnegazione, ma per il resto si rivela una persona pigra e negligente ed \u00e8 capace di dormire persino in classe durante l'orario di lezione o mentre va in bicicletta, per sua stessa ammissione per lui dormire \u00e8 praticamente un passatempo. La sua pigrizia \u00e8 anche la ragione per cui rifiut\u00f2 l'offerta dell'allenatore del Ryonan di andare nel suo liceo e giocare per la loro squadra (nonostante il Ryonan fosse una squadra molto pi\u00f9 forte dello Shohoku) dato che il loro liceo era pi\u00f9 lontano da casa sua rispetto a quello dello Shohoku.\n\u00c8 molto forte, tanto da poter sopraffare pi\u00f9 avversari da solo senza l'aiuto di nessuno, inoltre \u00e8 uno dei pochi personaggi nel manga capace di sostenere uno scontro con Hanamichi.\nStoria.\nL'ingresso nel club di pallacanestro dello Shohoku.\nRukawa si iscrive al club di pallacanestro dello Shohoku, entrando subito in contrasto con Hanamichi: infatti Hotta che aveva sfidato Hanamichi commette lo sbaglio di provocare Rukawa che fa a pugni con lui e i suoi amici mettendoli al tappeto, riportando una lieve ferita alla testa, Haruko voleva medicargli la ferita con l'unico risultato che Rukawa l'ha trattata in malo modo, e Hanamichi non tollerando il modo con cui si \u00e8 comportato ha fatto a pugni con lui.\nHanamichi e Rukawa entrano nel club di pallacanestro e in breve tempo Rukawa d\u00e0 prova del suo strabiliante talento. Giocher\u00e0 una partita amichevole contro la squadra del liceo Ryonan, confrontandosi con Sendo, il giocatore pi\u00f9 forte della squadra nonch\u00e9 uno dei pi\u00f9 forti di tutta la prefettura, forse il suo rivale pi\u00f9 pericoloso. Rukawa riesce a mettersi in mostra con il suo talento dando del filo da torcere a Sendo, e con un suo passaggio Hanamichi segna il canestro del vantaggio a pochi secondi dalla fine, ma Sendo riesce a portare la sua squadra alla vittoria con un eccezionale canestro nonostante Rukawa e Akagi avessero tentato di fermarlo.\nAlla squadra si aggiunger\u00e0 Ryota Miyagi e in seguito anche Hisashi Mitsui, quest'ultimo gi\u00e0 in passato aveva fatto parte della squadra, aveva anche tentato di distruggerla facendo irruzione nella sua palestra con i suoi amici teppisti, uno dei quali, Ryu, colpisce Rukawa ferendolo alla testa con lo spazzolone per pulire il parquet, ma alla fine Mitsui mette da parte il suo astio e decide di riunirsi alla squadra\nCampionato della prefettura.\nLo Shohoku affronta le squadre del girone ottenendo delle facili vittorie, e Rukawa d\u00e0 sfoggio del suo eccezionale talento, le difficolt\u00e0 iniziano quando affrontano la squadra del liceo Shoyo, considerata la pi\u00f9 forte del girone. All'inizio lo Shoyo si porta in vantaggio, ma proprio Rukawa, segnando il primo canestro per la squadra, spinge i suoi compagni a reagire, e la partita diventa equilibrata. Hanamichi, che aveva gi\u00e0 guadagnato quattro falli, nei minuti finali non riusciva pi\u00f9 a esprimere al meglio il suo gioco per timore di commettere il quinto fallo che gli sarebbe costata l'espulsione, ma proprio Rukawa lo convince a reagire, e per merito delle sue parole Hanamichi riesce a rendersi indispensabile in fase difensiva giocando molto meglio. Rukawa segner\u00e0 il canestro della vittoria, mentre Hanamichi commette l'ultimo fallo eseguendo una schiacciata, venendo espulso, sebbene Rukawa si complimenti con lui per la sua prestazione.\nLo Shohoku perder\u00e0 la partita contro la squadra del liceo Kainan, considerata la pi\u00f9 forte della prefettura, anche perch\u00e9 Akagi si \u00e8 dovuto temporaneamente ritirare nel primo tempo per via di un infortunio, e Rukawa per compensare la sua assenza ha impiegato tutte le sue energie in attacco nel primo tempo, e pur avendo fatto tanti canestri, nel secondo tempo si \u00e8 dovuto ritirare in quanto completamente sfiancato.\nCostretti a classificarsi perlomeno secondi per ottenere la promozione al campionato nazionale, lo Shohoku deve giocare l'ultima partita del campionato della prefettura contro l'avversario pi\u00f9 ostico, il Ryonan, dove Rukawa si confronter\u00e0 pi\u00f9 volte contro il suo rivale Sendo, non commettendo per\u00f2 lo stesso errore che ha fatto contro il Kainan, infatti dopo un primo tempo dove ha fatto una modesta prestazione, Rukawa si scatena nel secondo tempo facendo molti canestri, e lo Shohoku vince ottenendo l'accesso al campionato nazionale.\nRukawa viene inserito nel \"Kanagawa Best Five\" insieme a Akagi, Sendo, Maki e Jin, tra i quali \u00e8 l'unica matricola del gruppo.\nIl campionato nazionale.\nRukawa decide di rivelare ad Anzai, il suo allenatore, che desidera partire per l'America e giocare nella NBA, ma Anzai lo scoraggia dal farlo, non volendo che Rukawa commetta gli stessi sbagli di Yazawa, il suo ex allievo. Anzai lo voleva allenare per fare di Yazawa il giocatore di pallacanestro pi\u00f9 forte del Giappone, ma lui credendo di essere gi\u00e0 sufficientemente bravo and\u00f2 in America per diventare un campione, col solo risultato che \u00e8 morto in un incidente stradale dopo aver collezionato tanti fallimenti agonistici. Anzai sprona quindi Rukawa a pensare ad una carriera all'estero solo dopo aver dimostrato di essere il pi\u00f9 forte giocatore del Giappone, facendogli notare anche che non \u00e8 ancora al livello del suo rivale Sendo, parole che spingono il giovane a riflettere seriamente sul suo modo di giocare e sui suoi obiettivi.\nAl campionato nazionale lo Shohoku affronta per prima la squadra del liceo Toyotama, come sempre Rukawa sar\u00e0 determinante nel portare avanti l'offensiva dello Shohoku, per la prima volta Hanamichi si riveler\u00e0 quasi affascinato dal talento di Rukawa, come afferma Anzai \u00e8 impossibile che Sakuragi possa raggiungere il livello del suo rivale prima che i due finiscano le scuole superiori, Hanamichi sar\u00e0 costretto a riconoscere che Rukawa \u00e8 un giocatore pi\u00f9 forte di lui (ma proprio questa consapevolezza alimenter\u00e0 ulteriormente la determinazione di Hanamichi nel volerlo superare). Uno dei giocatori del Toyotama, Minami, colpisce Rukawa all'occhio sinistro, curiosamente proprio Hanamichi dalla panchina, bench\u00e9 abbia sempre trattato Rukawa con ostilit\u00e0, sar\u00e0 il primo a prendere le sue difese. Rukawa giocher\u00e0 tenendo l'occhio destro chiuso, ma questo non incider\u00e0 sul suo gioco, infatti niente riesce a tenere a freno a sua straordinaria abilit\u00e0 nel tiro libero. Ottenuta la vittoria contro il Toyotama, lo Shohoku dovr\u00e0 giocare contro la squadra pi\u00f9 forte del paese, quella del liceo Sannoh, campione in carica per quattro anni di seguito. Minami, gentilmente, d\u00e0 a Rukawa un unguento per il suo occhio malandato.\nDurante la partita contro il Sannoh, Rukawa si confronter\u00e0 con il suo pi\u00f9 pericoloso rivale, Eiji Sawakita, il giocatore pi\u00f9 forte del basket liceale giapponese. In questa partita Rukawa mette da parte l'orgoglio e inizia a passare la palla coinvolgendo i suoi compagni. \u00c8 in questo momento che Rukawa inizia finalmente ad esprimere totalmente il suo vero talento. Dopo la qualificazione al campionato nazionale va da Sendo e gli chiede di giocare contro di lui. Sendo gli dice che Rukawa non sfrutta il suo pieno talento, perch\u00e9 finch\u00e9 non comprender\u00e0 che l'one-on-one (dote in cui Rukawa \u00e8 imbattibile) \u00e8 solo uno dei tanti modi di andare a canestro, non riuscir\u00e0 mai a batterlo davvero. Rukawa, cos\u00ec, smette di giocare per se stesso e anche trovandosi nell'one-on-one con Sawakita cambia modo di giocare e passa la palla ai suoi compagni, rivelandosi cos\u00ec anche uno straordinario regista di gioco e non solo un finalizzatore. A causa di questo Sawakita, che nell'uno contro uno lo aveva totalmente sovrastato, inizia ad avere molte difficolt\u00e0 nel marcare Rukawa perch\u00e9 prima quest'ultimo pensava solo ad andare a canestro (cosa che rendeva il suo gioco limitato e quindi prevedibile), ma nel momento in cui Rukawa diventa altruista Sawakita non sa pi\u00f9 cosa aspettarsi da lui, se l'one-on-one o una finta per passare la palla: ci\u00f2 rende il giocatore dello Shohoku pi\u00f9 immarcabile, tanto da riuscire anche a fronteggiarlo poi nell'one-on-one e a superarlo, dopo averlo visto in azione Akagi arriva ad affermare che non esiste limite al talento di Rukawa. Quest'ultimo, a un secondo dalla conclusione della partita, passa la palla a Hanamichi il quale segna il canestro della vittoria. Per la prima volta Rukawa e Hanamichi si scambiano un gesto di rispetto reciproco, a dimostrazione del fatto che forse, in parte, hanno appianato il loro antagonismo.\nPurtroppo la squadra, esausta per la vittoria, non riesce a superare la semifinale, anche perch\u00e9 lo Shohoku non poteva pi\u00f9 contare su Hanamichi che durante la partita contro il Sannoh si era infortunato alla schiena, comunque Rukawa \u00e8 stato convocato con la nazionale juniores."}
{"id": "2145165", "revid": "253269", "url": "https://it.wikipedia.org/wiki?curid=2145165", "title": "Eleanor Parker", "text": "Biografia.\nDurante la sua infanzia, si trasfer\u00ec con la famiglia a Cleveland (Ohio), dove frequent\u00f2 la scuola pubblica, terminando poi gli studi alla Shaw High School. Nel 1941, all'et\u00e0 di 19 anni, firm\u00f2 un contratto con la Warner Bros., ottenendo un piccolo ruolo nel film \"La storia del generale Custer\" (1942) di Raoul Walsh, ma la sua parte venne eliminata in sede di montaggio. Fu lei a rompere la bottiglia di champagne all'inaugurazione della celebre tratta ferroviaria California Zephyr a San Francisco, il 19 marzo 1949.\nOttenne la sua prima candidatura al premio Oscar alla miglior attrice grazie al ruolo interpretato nel film \"Prima colpa\" (1950) di John Cromwell, che le valse anche la Coppa Volpi per la migliore interpretazione femminile al Festival di Venezia. Seguirono altre candidature, nel 1951 per il film \"Piet\u00e0 per i giusti\" (1951) di William Wyler, accanto a Kirk Douglas, e nel 1955 per il film \"Oltre il destino\" (1955) di Curtis Bernhardt, in cui interpret\u00f2 la cantante lirica Marjorie Lawrence.\nNell'arco della sua lunga carriera la Parker recit\u00f2 accanto a celebri divi dello schermo, quali John Garfield in \"C'\u00e8 sempre un domani\" (1946) di Delmer Daves, Humphrey Bogart in \"Assalto al cielo\" (1950) di Stuart Heisler, Robert Taylor in \"Il prezzo del dovere\" (1952) di Melvin Frank e Norman Panama, \"La valle dei re\" (1954) di Robert Pirosh e \"Un napoletano nel Far West\" (1955) di Roy Rowland, Stewart Granger in Scaramouche (1952) di George Sidney, Charlton Heston in \"Furia bianca\" (1954) di Byron Haskin, William Holden in \"L'assedio delle sette frecce\" (1954) di John Sturges, Glenn Ford in \"Oltre il destino\" (1955) di Curtis Bernhardt, Frank Sinatra in \"L'uomo dal braccio d'oro\" (1955) di Otto Preminger e \"Un uomo da vendere\" (1959) di Frank Capra, Clark Gable in \"Un re per quattro regine\" (1957) di Raoul Walsh e Robert Mitchum in \"A casa dopo l'uragano\" (1960) di Vincente Minnelli.\nFra i suoi ruoli pi\u00f9 celebri, quello della baronessa Elsa Schroeder nel musical \"Tutti insieme appassionatamente\" (1965) di Robert Wise, al fianco di Julie Andrews e Christopher Plummer. Successivamente recit\u00f2, tra gli altri, nei film \"Panic Button... operazione fisco\" (1964) di George Sherman e Giuliano Carnimeo, \"Tramonto di un idolo\" (1966) di Russell Rouse, \"Il tigre\" (1967) di Dino Risi, ove interpretava la moglie di Vittorio Gassman, e \"Il terrore negli occhi del gatto\" (1969) di David Lowell Rich. La sua ultima apparizione sul grande schermo fu nel film \"Sunburn - Bruciata dal sole\" (1979) di Richard C. Sarafian, accanto a Farrah Fawcett. Lavor\u00f2 anche per la televisione, partecipando a numerosi episodi delle serie \"Love Boat\" e \"Fantasilandia\", e fu anche un'apprezzata attrice teatrale: interpret\u00f2, tra gli altri, \"Applause\", la versione musical di \"Eva contro Eva\", e \"La notte dell'iguana\".\nVita privata.\nEleanor Parker si spos\u00f2 quattro volte. Dal marzo 1943 al dicembre 1944 con Fred Losee; dal gennaio 1946 al novembre 1953 con Bert E. Friedlob, da cui ebbe tre figli: Susan Eleanor Friedlob (7 marzo 1948), Sharon Anne Friedlob (18 aprile 1950) e Richard Parker Friedlob (8 ottobre 1952). Il terzo matrimonio dur\u00f2 dal novembre 1954 al marzo 1965 con Paul Clemens, da cui ebbe un figlio: Paul Day Clemens (7 gennaio 1958).\nIl quarto e ultimo matrimonio con Raymond Hirsch (sposato nell'aprile 1966) dur\u00f2 fino alla morte di lui nel 2001.\nMor\u00ec a 91 anni per le complicazioni di una polmonite.\nRiconoscimenti.\nNel 1960 le venne assegnata una stella sulla Hollywood Walk of Fame al 6340 di Hollywood Blvd per il suo contributo all'industria cinematografica."}
{"id": "2145171", "revid": "54193", "url": "https://it.wikipedia.org/wiki?curid=2145171", "title": "Politkovskaja", "text": ""}
{"id": "2145172", "revid": "1924342", "url": "https://it.wikipedia.org/wiki?curid=2145172", "title": "Halo (Beyonc\u00e9)", "text": "Halo \u00e8 un singolo della cantante statunitense Beyonc\u00e9, pubblicato il 20 gennaio 2009 come quarto estratto dal terzo album in studio \"I Am... Sasha Fierce\". Il testo della canzone \u00e8 stato scritto da Ryan Tedder, frontman dei OneRepublic, che l'ha anche prodotta. La canzone \u00e8 stata pubblicata nel gennaio 2009. Il 5 novembre 2009 ha vinto nella categoria \"Miglior canzone\" durante gli MTV Europe Music Awards 2009, mentre nel 2010 ha vinto ai Grammy Awards come Best Female Pop Vocal Performance, oltre ad essere candidata come Record of the Year. Il singolo ha raggiunto posizioni alte in classifica in tutto il mondo.\nDescrizione.\nIl brano \"Halo\", scritto da Ryan Tedder e Evan \"Kidd\" Bogart, era stato inizialmente offerto alla cantante britannica Leona Lewis, che per\u00f2 dovette rifiutare per mancanza di tempo. La traccia \u00e8 dedicata a Beyonc\u00e9 e Jay-Z, infatti anche per questo si scelse di farla cantare alla diretta interessata. Essa \u00e8 scritta in chiave di La maggiore e riprende lo stile R&amp;B di Beyonc\u00e8 con influenze gospel, pop e soul.\nControversie.\nPoco dopo aver composto \"Halo\", Ryan Tedder, il frontman della band OneRepublic, ha lavorato con Kelly Clarkson nel suo quarto album in studio, \"All I Ever Wanted\" (2009), per il quale hanno scritto insieme \"Already Gone\". Quando la canzone usc\u00ec, i critici notarono una somiglianza con \"Halo\" di Beyonc\u00e9. Clarkson, tuttavia, inizialmente dichiar\u00f2 di non essere a sentire somiglianze tra le due canzoni. Alla fine si rese conto della loro somiglianza quando ascolt\u00f2 attentamente entrambe le registrazioni; le somiglianze sono pi\u00f9 evidenti nelle basi musicali, che in entrambi i casi presentano un piano malinconico, batteria rumorosa e i battiti delle mani. Clarkson cerc\u00f2 di impedire che \"Already Gone\" fosse inclusa in All I Ever Wanted, ma era impossibile apportare modifiche all'ultimo minuto, poich\u00e9 il suo album era gi\u00e0 in fase di stampa quando I Am... Sasha Fierce fu pubblicato. Ha accusato Tedder di usare lo stesso arrangiamento sia su \"Already Gone\" che su \"Halo\" e si \u00e8 lamentata del fatto che la gente avrebbe erroneamente supposto che la stesse rubando a Beyonc\u00e9.\nClarkson era furiosa e affront\u00f2 Tedder al telefono. In risposta, Tedder ha commentato che non avrebbe mai dato a due artisti lo stesso arrangiamento musicale e che le sue critiche erano \"offensive e assurde\". Ha affermato che il concetto, le melodie e i testi di \"Already Gone\" e \"Halo\" sono completamente diversi. Definendo \"Already Gone\" una delle migliori canzoni che abbia mai composto, Tedder ha invitato le persone a \"ascoltare (le due tracce) e formare le proprie opinioni\". Clarkson ha anche cercato di impedire alla sua etichetta, la RCA, di pubblicare \"Already Gone\" come singolo perch\u00e9 rispettava Beyonc\u00e9, ma andarono contro la sua volont\u00e0 e la pubblicarono. Ha detto: \"\u00c8 una di quelle cose su cui non ho alcun controllo. Ho gi\u00e0 realizzato il mio album. A questo punto, la casa discografica pu\u00f2 fare tutto ci\u00f2 che vogliono\". In seguito Clarkson disse a James Montgomery di MTV News che sfortunatamente \"Already Gone\" e \"Halo\" suonano cos\u00ec simili, ma aveva notato che almeno hanno melodie vocali diverse.\nPromozione.\nBeyonc\u00e9 ha interpretato \"Halo\" per la prima volta durante la cerimonia di premiazione degli NAACP Image Award, dove la cantante era stata anche una delle vincitrici. Durante la promozione del film \"Obsessed\", Beyonc\u00e9 ha interpretato il brano numerose volte, per esempio al \"The Late Show with David Letterman\", dopo una intervista il 22 aprile. La canzone \u00e8 stata inclusa nella colonna sonora internazionale di \"Caminho das \u00cdndias\", soap opera brasiliana, che ha permesso ad \"Halo\" di entrare in classifica anche in Brasile e Portogallo, dove la telenovela viene trasmessa.\nIl brano \u00e8 stato anche eseguito il 22 gennaio 2010 al telethon di beneficenza, Hope for Haiti Now, dove Beyonc\u00e9 \u00e8 stata accompagnata al pianoforte da Chris Martin dei Coldplay.\nVideo musicale.\nIl video \u00e8 stato pubblicato insieme al video di \"Diva\", il 22 dicembre 2008, esclusivamente su iTunes Store. \u00c8 stato diretto da Philip Andelman. Il video racconta il rapporto di coppia di una donna con il suo uomo. Luogo di ambientazione \u00e8 una casa nella quale si alternano vita privata e prove di ballo della donna. Protagonista maschile del video \u00e8 l'attore Michael Ealy. Il video ha ottenuto la certificazione Vevo."}
{"id": "2145173", "revid": "767487", "url": "https://it.wikipedia.org/wiki?curid=2145173", "title": "Marcello l'Acemeta", "text": "Agiografia.\nStudi\u00f2 teologia ad Antiochia e ad Efeso. A Costantinopoli conobbe la comunit\u00e0 dei monaci \"Acemeti\", che avevano come regola la recita continua dell'Ufficio divino. Volle entrare in quella comunit\u00e0, divenendo ben presto assistente dell'abate. Quando questi mor\u00ec fu eletto abate. Ricopr\u00ec questa funzione con molto zelo per circa quarantacinque anni. Riform\u00f2 la regola degli Acemeti introducendovi il lavoro manuale, che fino ad allora era trascurato.\nFu molto attivo nella lotta contro le eresie, in particolare quella di Eutichio.\nPartecip\u00f2 al Concilio di Calcedonia.\nCulto.\nIl Martirologio romano fissa la memoria liturgica il 29 dicembre."}
{"id": "2145177", "revid": "54193", "url": "https://it.wikipedia.org/wiki?curid=2145177", "title": "Anna Politkovskaia", "text": ""}
{"id": "2145178", "revid": "54193", "url": "https://it.wikipedia.org/wiki?curid=2145178", "title": "Anna Politkowskaja", "text": ""}
{"id": "2145179", "revid": "54193", "url": "https://it.wikipedia.org/wiki?curid=2145179", "title": "Anna Politkovska\u00efa", "text": ""}
{"id": "2145180", "revid": "54193", "url": "https://it.wikipedia.org/wiki?curid=2145180", "title": "Anna Mazepa", "text": ""}
{"id": "2145181", "revid": "54193", "url": "https://it.wikipedia.org/wiki?curid=2145181", "title": "Politkovskaya", "text": ""}
{"id": "2145182", "revid": "767487", "url": "https://it.wikipedia.org/wiki?curid=2145182", "title": "Mat\u00edas Nocedal", "text": ""}
{"id": "2145184", "revid": "20973771", "url": "https://it.wikipedia.org/wiki?curid=2145184", "title": "Allenatore personale", "text": ""}
{"id": "2145185", "revid": "20973774", "url": "https://it.wikipedia.org/wiki?curid=2145185", "title": "Elio Lampridio", "text": ""}
{"id": "2145186", "revid": "20973784", "url": "https://it.wikipedia.org/wiki?curid=2145186", "title": "Aelius Lampridius", "text": ""}
{"id": "2145187", "revid": "1522738", "url": "https://it.wikipedia.org/wiki?curid=2145187", "title": "Diego Reggente", "text": "Biografia.\nIn teatro ha lavorato con Eduardo De Filippo; \u00e8 padre di Emiliano Reggente, anche lui doppiatore.\nDoppiatore.\nTelevisione.\nSerie animate.\nBig Stone in Sam il ragazzo del West"}
{"id": "2145188", "revid": "123287871", "url": "https://it.wikipedia.org/wiki?curid=2145188", "title": "Pierangelo Marcati", "text": "Biografia.\nConsegue la laurea in matematica nel 1976 presso la Universit\u00e0 degli Studi di Roma \"La Sapienza\". Ha insegnato presso l'Universit\u00e0 degli Studi di Trento e la University of Maryland e l'Universit\u00e0 degli Studi dell'Aquila, attualmente \u00e8 professore ordinario presso il Gran Sasso Science Institute, di cui \u00e8 stato Prorettore vicario e Direttore Scientifico dell'Area Matematica. \n\u00c8 considerato uno dei massimi esperti internazionali nel settore delle Equazioni iperboliche, per cui ha servito dal 1996 al 2018 nel Comitato Scientifico della pi\u00f9 importante conferenza mondiale nel settore e ha coordinato a livello europeo dal 1996 al 2000 la rete di ricerca \"HCL\", nell'ambito del IV Programma Quadro dell'Unione europea. Dal 2001 al 2005 ha fatto parte dello Steering Committee della rete di ricerca Europea Hyke (il pi\u00f9 grande programma di matematica applicata finanziato dalla Unione europea). \nNegli ultimi 20 anni si \u00e8 occupato principalmente di fluidodinamica sia classica che quantistica e di modellistica matematica.\nDal 2019 si occupa di modelli matematici sulla crescita delle piante nell'ambito del progetto europeo FET GROWBOT coordinato da Barbara Mazzolai dell'Istituto italiano di tecnologia\n\u00c8 stato invitato a svolgere ricerche e tenere corsi avanzati presso prestigiose Universit\u00e0 tra cui la Stanford University, la City University di Hong Kong, l'Isaac Newton Institute for Mathematical Sciences della University of Cambridge, l'Accademia cinese delle scienze, l'Institut Mittag-Leffler dell'Accademia Reale Svedese delle Scienze e il Massachusetts Institute of Technology.\n\u00c8 membro del comitato editoriale di varie riviste scientifiche internazionali. \n\u00c8 stato plenary speaker in molti convegni internazionali.\nDopo il rovinoso Terremoto dell'Aquila del 2009 ha partecipato a diversi panel OCSE sul tema del rilancio economico del territorio."}
{"id": "2145190", "revid": "599013", "url": "https://it.wikipedia.org/wiki?curid=2145190", "title": "Demond Mallet", "text": "\u00c8 cugino di Shaquille O'Neal."}
{"id": "2145191", "revid": "1500329", "url": "https://it.wikipedia.org/wiki?curid=2145191", "title": "Avanguardie russe", "text": ""}
{"id": "2145194", "revid": "226458", "url": "https://it.wikipedia.org/wiki?curid=2145194", "title": "Episodi di Tutti odiano Chris (quarta stagione)", "text": "La quarta stagione della sit-com Tutti odiano Chris \u00e8 andata in onda negli Stati Uniti dal 3 ottobre 2008 all'8 maggio 2009 sul canale The CW. In Italia \u00e8 andata in onda, in anteprima, su Comedy Central, dal 5 ottobre al 19 ottobre 2009 tutti i giorni feriali alle 17.10 con due episodi quotidiani. In chiaro la stagione \u00e8 stata trasmessa dal 19 agosto al 17 ottobre 2012 su Rai 2 in orario mattutino, divisa in due parti: la prima (ep.1-16) \u00e8 stata trasmessa dal 19 agosto al 7 settembre 2012, mentre la seconda parte (ep.17-22) \u00e8 stata trasmessa dal 10 al 17 ottobre 2012."}
{"id": "2145195", "revid": "599013", "url": "https://it.wikipedia.org/wiki?curid=2145195", "title": "Curtis Borchardt", "text": ""}
{"id": "2145196", "revid": "1318658", "url": "https://it.wikipedia.org/wiki?curid=2145196", "title": "Serie A2 1981-1982 (pallacanestro maschile)", "text": "La Serie A2 1981-1982 \u00e8 una delle due serie che compongono la prima categoria del campionato italiano maschile di pallacanestro. Vi sono 14 squadre iscritte.\nSono previste due fasi, la prima, regolare con partite di andata e ritorno, la seconda prevede una fase detta \"ad orologio\" in cui ogni squadra incontra in casa le tre squadre immediatamente sottostanti la classifica al termine della stagione regolare e fuori casa le tre squadre superiori, al termine delle due fasi le prime 4 squadre classificate oltre alla promozione in serie A1 per la stagione 1982-83, hanno la possibilit\u00e0 di accedere ai play-off scudetto dagli ottavi di finale insieme alle squadre classificate dal 5\u00ba all'8\u00ba posto.\nLe classificate al 5\u00ba e 6\u00ba posto spareggiano con l'11\u00b0 e la 12\u00b0 di serie A1 per la promozione.\nLe ultime 2 classificate invece retrocedono in serie B.\nRestano ferme in serie A2 tutte le altre squadre."}
{"id": "2145198", "revid": "36426", "url": "https://it.wikipedia.org/wiki?curid=2145198", "title": "Marcia (storia romana)", "text": "Biografia.\nEra figlia di \"Marcia Aurelia Sabiniana\", una liberta (ex-schiava) di Lucio Vero, co-imperatore romano al fianco di Marco Aurelio. Fu amante di Marco Numidio Quadrato e, dopo l'uccisione di costui da parte di Commodo, divenne amante dello stesso Commodo. Potrebbe essere stata liberta ella stessa. Secondo Giovanni Xifilino era di fede cristiana, e convinse Commodo a vietare le persecuzioni ai danni dei correligionari. Prese parte con il prefetto del pretorio Quinto Emilio Leto e col funzionario di corte Ecletto alla cospirazione che port\u00f2 all'assassinio dell'imperatore a cui somministr\u00f2 il veleno che ne permise lo strangolamento per mano di Narcisso (31 dicembre 192). Dopo la morte di Commodo Marcia spos\u00f2 Ecletto. Commodo fu sostituito dal generale Pertinace, a sua volta ucciso dopo pochi mesi in un complotto di senatori. Marcia fu probabilmente uccisa sotto il breve regno di Didio Giuliano (193), ricchissimo senatore che aveva comprato il titolo di imperatore, o sotto il regno di Settimio Severo, nel 197, per ordine di uno dei due sovrani."}
{"id": "2145199", "revid": "253269", "url": "https://it.wikipedia.org/wiki?curid=2145199", "title": "Brian Keith", "text": "Nella sua carriera, che dur\u00f2 fino alla fine degli anni novanta, pass\u00f2 dai film western a quelli di Disney, lavorando anche in televisione dove si distinse in particolare per il ruolo di Bill Davis, zio di Buffy, Jody e Cissy nella serie televisiva \"Tre nipoti e un maggiordomo\" (1966-1971).\nBiografia.\nLa carriera.\nNacque a Bayonne (New Jersey) dall'attore Robert Keith e da Helena Shipman, interprete di teatro. Dopo il divorzio dei genitori visse a Hollywood con la madre e la nonna materna. Qui intraprese la carriera di attore, facendo la prima apparizione cinematografica gi\u00e0 all'et\u00e0 di tre anni nel film muto \"Pied Piper Malone\" (1924). Dal 1927 al 1929, matrigna di Keith fu Peg Entwistle, nota attrice di Broadway, che si suicid\u00f2 nel 1932, gettandosi dalla \"H\" della famosa scritta \"Hollywood\".\nOttenuto il diploma presso la East Rockaway High School nel 1939, Keith si arruol\u00f2 nel corpo dei Marines dal 1942 al 1945, combattendo come artigliere durante la Seconda guerra mondiale, al termine della quale venne decorato con la Air Medal. Dopo la fine della guerra divenne attore teatrale, cinematografico e televisivo, figurando come \"guest star\" in molti telefilm, come \"Alfred Hitchcock presenta\", e interpretando da protagonista celebri serie quali \"Tre nipoti e un maggiordomo\" e \"Hardcastle &amp; McCormick\".\nLa sua ultima interpretazione fu quella del presidente McKinley nella miniserie televisiva \"Rough Riders\", dove era diretto dall'amico John Milius che gi\u00e0 nel 1975 l'aveva voluto in un altro suo film epico, \"Il vento e il leone\", dove rivestiva i panni di un altro presidente, quelli di Teddy Roosevelt. Keith si suicid\u00f2 un mese prima dell'uscita del film. \"Segui il tuo cuore\" (1999), che appare nella sua filmografia come il suo ultimo film, ma che in realt\u00e0 venne girato nel 1996.\nVita privata.\nKeith si spos\u00f2 tre volte, la prima con Frances Helm; quindi, nel 1955, con Judith Landon; infine, nel 1970, con l'attrice hawaiana Victoria Young. Dai suoi tre matrimoni ebbe quattro figli, ed altri tre furono adottati durante la unione con Judith Landon. Daisy Keith, nata dal matrimonio con Victoria Young, divent\u00f2 a sua volta una attrice e recit\u00f2 con il padre nella serie \"Heartland\" nel 1989.\nLa malattia ed il suicidio.\nDurante l'ultimo periodo della sua vita Keith soffr\u00ec di enfisema polmonare e gli venne diagnosticato un cancro ai polmoni, sebbene avesse smesso di fumare circa dieci anni prima della diagnosi (aveva anche partecipato come testimonial a una campagna pubblicitaria per le sigarette Camel nel 1955).\nDue mesi dopo la tragica scomparsa della figlia Daisy (suicida il 16 aprile 1997), Keith fu trovato morto a Malib\u00f9 (California) il 24 giugno 1997: si era tolto la vita con un colpo d'arma da fuoco, vittima degli effetti depressivi della chemioterapia e oppresso dal dolore per la recente morte della figlia. Le sue ceneri sono tumulate assieme a quelle di Daisy nel Westwood Village Memorial Park Cemetery a Los Angeles, ove riposano anche le ceneri di Sebastian Cabot.\nDoppiatori italiani.\nDa doppiatore \u00e8 sostituito da:"}
{"id": "2145200", "revid": "33689", "url": "https://it.wikipedia.org/wiki?curid=2145200", "title": "Societ\u00e0 di Polistena", "text": "Vengono di seguito descritte storicamente le attivit\u00e0 delle 'ndrine che hanno avuto luogo nella citt\u00e0 di Polistena, interessata da fenomeni di carattere mafioso dalla seconda met\u00e0 dell'Ottocento ad oggi.\nLa societ\u00e0 di Polistena (o Locale di Polistena) \u00e8 un'organizzazione criminale di 'ndrangheta esistente nel comune di Polistena e dintorni tra cui San Giorgio Morgeto, Cinquefrondi, Melicucco e Rizziconi, dipendente dal Mandamento tirrenico.\nStoria.\nOrigini.\nI primi fenomeni riconducibili alla 'ndrangheta a Polistena furono registrati in alcuni atti giudiziari nella seconda met\u00e0 dell'Ottocento, che recano l'indicazione dei capibastone del locale della citt\u00e0: Pasquale Ferrara nel 1890, Francesco Sergio nel 1898. Il secolo successivo si apr\u00ec con la condanna per attivit\u00e0 riconducibili alla 'ndrangheta di pi\u00f9 di cento persone nel comune limitrofo di Cinquefrondi; nello stesso periodo, capobastone del locale di Polistena era Domenico Guerrisi.\n'Ndrina Guerrisi Mercuri.\nA Polistena, Cinquefrondi, cos\u00ec come nelle altre aree della Calabria tirrenica centrale interessate dal terremoto nel 1905, l'attivit\u00e0 malavitosa trasse profitto dall'opera di ricostruzione delle abitazioni.\nNegli anni venti, i Guerrisi s'unirono con i Mercuri, quando Francesco Mercuri, originario di Melicucco (frazione di Polistena), spos\u00f2 Pasqua Guerrisi, figlia di Domenico. Francesco Mercuri, detto \"U Zzi Cicciu\" o \"U Malandrinu\", si stabil\u00ec nella Polistena vecchia, acquistando molti terreni e associandosi poi alla famiglia Corica, dove controllavano il mercato del bestiame, decisero anche in merito a matrimoni e litigi tra vicini di casa. Al Mercuri nel 1939 gli vengono confiscati degli immobili e terreni, e gi\u00e0 nel 1950 era detenuto nel carcere di Cinquefrondi (con Valente Edoardo e Giuseppe Lamanna) venne nuovamente arrestato nel 1952, e condotto nel carcere di Palmi. Non fu, per altro, l'unico membro della famiglia ad essere arrestato; lo furono anche suoi familiari per pascolo abusivo, appropriazione indebita di terreni e possesso di armi da fuoco. Francesco Mercuri mor\u00ec il 6 settembre 1968, seguito l'anno seguente dalla moglie, con la famiglia che si divise tra Roma e Polistena.\nL'attivit\u00e0 malavitosa dei Guerrisi non \u00e8 cessata con la morte dei capostipiti. Gli atti giudiziari hanno registrato nel tempo l'azione di altri vari gruppi a Polistena, che si sono fronteggiati per la predominanza nel territorio. \nDagli anni ottanta ed i novanta la criminalita polistenese si riuniva nel quartiere del ponte, attivo nel traffico di droga e armi, cui il cantautore polistenese Angelo Furfaro ha pure dedicato una canzone.\nMichelangelo Franconieri.\nIl pi\u00f9 grave fenomeno di sangue che interess\u00f2 Polistena avvenne nel 1959, in conseguenza dello scontro tra i Franconieri, di Rizziconi, e i Luc\u00e0, che aspiravano entrambi a gestire il commercio delle olive nella zona ricca di oliveti. Michelangelo Franconieri (di Polistena), scampato il 30 novembre 1958 ad un agguato da parte di Francesco Luc\u00e0, decise di vendicarsi uccidendo il 14 febbraio 1959 Antonino Luc\u00e0, fratello del suo aggressore, nelle vicinanze di Molochio. In tale occasione, fer\u00ec anche Michele Fonte che rifer\u00ec l'accaduto.\nSfuggito all'arresto e condannato in contumacia a venticinque anni di carcere, rimase latitante per quarantadue anni, fin quando cio\u00e8, nel 2001, non fu condotto ormai moribondo all'ospedale di Polistena, dove avvenne il decesso. \u00c8 stato indicato come la \u00abprimula rossa dell'Aspromonte\u00bb.\n'Ndrina Longo-Versace.\nNegli anni settanta, il racket a Polistena era gestito dalla famiglia Longo, diretta da Luigi Longo, che intratteneva ottimi rapporti con le altre cosche della Piana. Le attivit\u00e0 malavitose dei Longo si erano progressivamente estese anche ai sequestri di persona ed alla truffa negli appalti pubblici.\nNel 1980, Violetta Longo, figlia di Luigi, spos\u00f2 Antonio Versace, che prese il posto del suocero alla morte di questi nel 1984. Sotto la guida di Antonio, i Versace Longo si scontrarono con i Giovinazzo (di Taurianova), in una guerra per il controllo del traffico di droga, tra il 1988 e il 1990. Con il suo atteggiamento, per\u00f2, Versace si inimic\u00f2 sia le cosche limitrofe, sia i fratelli della moglie, che grazie all'aiuto di vecchi alleati - i Piromalli-Mol\u00e8 di Gioia Tauro - riuscirono ad ucciderlo con il fratello Michele nel 1991; cos\u00ec come fu ucciso l'anno seguente il suo successore, Angelo Boeti. Le forze dell'ordine sequestrarono nel 1992 ai Versace beni per un valore di 25 miliardi di lire. I Longo estesero le proprie attivit\u00e0 anche in realt\u00e0 extra regionali.\nCon minacce ed agguati negli anni ottanta e novanta, i Longo hanno cercato di infiltrarsi anche nell'amministrazione del comune di Polistena.\nLe operazioni degli anni duemila.\nNegli anni duemila e subito seguenti si sono verificate due grandi operazioni di sicurezza: l'operazione \"Alba e tramonto\" nel 2008 e quella \"Scacco Matto\" nel 2011. Inoltre, nel 2007 \u00e8 stato arrestato Domenico Aquino in possesso di quello che Gratteri ha definito un \u00abarsenale da guerra\u00bb, con armi provenienti anche dalla ex-Jugoslavia.\nQueste inchieste hanno fornito evidenza di una tenace peresa sul territorio polistenese da parte dei Longo, con infiltrazioni negli appalti della autostrada Salerno-Reggio Calabria e intimidazioni ai giornalisti. Gli inqurenti hanno inoltre identificato che i Longo hanno appoggiato i Piromalli, loro vecchi alleati, nella lotta per il potere nella Piana di Gioia Tauro che li ha visti contrapporsi ai Mammoliti.\nL'operazione \"Alba e tramonto\".\nNel 2006, il commissariato della Polizia di Stato di Polistena e la squadra mobile di Reggio Calabria, coordinati dalla Direzione distrettuale antimafia, avviarono un'indagine - indicata poi come operazione \"Alba e tramonto\" - dedita al traffico di stupefacenti nella Piana di Gioia Tauro; droga che veniva successivamente smistata anche in Lazio, Toscana e Piemonte. L'indagine condusse il 1\u00ba luglio 2008 al sequestro di beni del valore di 1,5 milioni di euro e all'arresto di 27 persone, 16 dei quali condannati e 2 assolti nel 2010, mentre per altri 7 il reato fu riqualificato.\nL'operazione \"Scacco matto\".\nSempre una collaborazione tra il commissariato di Polizia di Polistena, la squadra mobile di Reggio Calabria e il Servizio centrale operativo, ha condotto nel marzo del 2011 all'operazione \"Scacco matto\" contro la cosca Longo, che ha comportato l'arresto di 35 persone (anche nelle provincie di Salerno, Latina, Roma, Arezzo e Padova) per associazione a delinquere di tipo mafioso e il sequestro di circa trenta milioni di euro. Nel 2013, sono stati eseguite ulteriori sequestri per un valore di 5 milioni di euro."}
{"id": "2145202", "revid": "1996533", "url": "https://it.wikipedia.org/wiki?curid=2145202", "title": "Pierino e il lupo", "text": "Pierino e il lupo () \u00e8 una composizione del musicista russo Sergej Prokof'ev, scritta nel 1936 dopo il suo ritorno nell'Unione Sovietica. \u00c8 una favola sinfonica scritta per l'infanzia, su testo dello stesso Prokof'ev: per l'esecuzione \u00e8 richiesta la voce di un narratore e l'accompagnamento dell'orchestra.\nStoria.\nNel 1932 Prokof'ev rientr\u00f2 definitivamente in Urss. La sua speranza era di poter comporre tranquillamente i suoi lavori e in questo primo periodo scrisse infatti diversa musica di scena tra cui \"Il tenente Kije\". Nell'aprile del 1934 per\u00f2 le autorit\u00e0 che vigilavano sulla cultura lo attaccarono violentemente alla prima esecuzione del \"Canto sinfonico\", accusandolo di essere artefice del declino della cultura e minacciando gravi ripercussioni nei suoi confronti. Prokof'ev, dopo parecchi mesi, scrisse un articolo sull' Izvestija in cui tentava di difendere la sua musica e proponendo, per il futuro, opere semplici e orecchiabili che onorassero il popolo sovietico.\nDurante questo difficile periodo il musicista passava molto tempo a giocare con i suoi due bambini e prese l'abitudine di frequentare gli spettacoli del Teatro Centrale per l'Infanzia di Mosca; nel 1935 scrisse anche i \"Dodici pezzi per l'infanzia\" per pianoforte. Fu in queste occasioni che conobbe Natalja Sats, autorevole direttrice del Teatro che, ritenendo opportuno che si componessero opere anche per i bambini, parl\u00f2 di questo suo progetto al musicista che accett\u00f2 subito di partecipare con entusiasmo. Prokof'ev ide\u00f2 in poco tempo un racconto sinfonico di circa 20 minuti su un testo scritto di sua mano. \"Pierino e il lupo\" fu composto nel mese di aprile 1936 in sole due settimane all'Hotel M\u00e9tropol dove il compositore soggiornava, in attesa di trasferirsi con la famiglia nell'appartamento messogli a disposizione dal governo.\nLa prima esecuzione del lavoro avvenne a Mosca al Teatro Nezlobin il 2 maggio 1936 con l'orchestra diretta dallo stesso Prokof'ev. L'esito non fu buono, il pubblico era scarso e prest\u00f2 poca attenzione. Il successo arriv\u00f2 man mano con le repliche, fino a un vero trionfo negli Stati Uniti al punto che il coreografo Adolph Bolm cre\u00f2 il balletto \"Pierino e il lupo\" a Chicago. Il compositore non poteva prevedere l'enorme successo che avrebbe riscontrato da allora in poi la sua opera, diventata un classico apprezzatissimo da adulti e bambini. \nSinossi.\nLa vicenda narrata \u00e8 considerata semplice, ma allo stesso tempo coinvolgente, grazie anche alla presenza dei personaggi comprimari quali il nonno, l'anatra e il gatto.\nPierino \u00e8 un giovane pioniere che ha per amici un uccellino, un'anatra e un gatto quando, a un certo punto, vede aggirarsi nei boschi un lupo. Pierino decide di eliminare il lupo, ma il suo severo nonno considera questa impresa troppo pericolosa per lui e perci\u00f2 non gli permette di svolgerla. Pierino per\u00f2 rimane comunque determinato a occuparsi del lupo, ma il nonno trascina Pierino nel giardino e chiude il cancello per impedire al nipote di uscire.\nPierino vede l'anatra farsi una nuotatina e il gatto cercare di catturare il povero uccellino che si rifugia sui rami di un albero; in quel momento arriva il lupo che si aggirava nei boschi e il gatto, impaurito, raggiunge l'uccellino sull'albero.\nL'anatra, presa dal panico, corre sulla riva del lago, ma viene mangiata viva dal lupo.\nPierino assiste alla scena, mentre l'uccellino svolazza davanti al muso del lupo per distrarlo.\nSuccessivamente l'uccellino va ad avvertire dei cacciatori, dicendo loro che Pierino sta rischiando di venire mangiato dal lupo; il bambino, nel frattempo, prende una corda robusta, la lega alla coda del lupo e annoda l'altro capo a un ramo dell'albero.\nIn quel momento arrivano i cacciatori a suon di spari e Pierino fa notare loro che il lupo ormai \u00e8 gi\u00e0 stato sconfitto; dopo un po' l'anatra riesce ad uscire dalla pancia del lupo e tutti insieme rientrano in paese in un corteo trionfale.\nAnalisi.\nScrivendo opere per l'infanzia Prokof'ev si mise al riparo dalle critiche della Commissione per la Cultura, i brani erano infatti semplici e orecchiabili, senza alcuna implicazione che potesse dare adito ad accuse. La musica di \"Pierino e il lupo\" \u00e8 di fatto semplicissima, ma tutt'altro che banale, \u00e8 pensata soprattutto per far familiarizzare i giovani ascoltatori con gli strumenti dell'orchestra; lo scopo educativo dell'opera \u00e8 infatti essenzialmente artistico e non morale, anche se il cattivo della storia (il lupo) viene comunque punito.\nProkof'ev voleva che prima della rappresentazione gli strumenti venissero fatti conoscere ai bambini e che si facessero ascoltare i temi conduttori, in modo che potessero riconoscerli durante l'esecuzione.\nLa storia richiama i racconti tradizionali russi dove gli animali agiscono in modo simile agli esseri umani e la si pu\u00f2 anche considerare come Cappuccetto Rosso rivisitato, con un finale senza crudelt\u00e0, dove tutto si conclude bene.\nI ritratti musicali sono divertenti e acuti, si basano ognuno su un leitmotiv, brevi melodie che sottolineano i movimenti di ogni personaggio; ognuno ha come riferimento uno strumento musicale di volta in volta diverso. I trilli e gli svolazzamenti dell'uccellino sono espressi dal flauto; l'andamento lento e goffo dell'anatra dall'oboe; il carattere indolente del gatto dal timbro vellutato del clarinetto, impiegato anche in uno staccato; la voce profonda del nonno dal registro del fagotto; l'ululato spaventoso del lupo dai tre corni; l'incedere saltellante di Pierino da tutta la famiglia degli archi; l'arrivo dei cacciatori dai legni e dagli spari dei fucili, dai timpani e dalla grancassa.\nOrganico.\nLa partitura di \"Pierino e il lupo\" \u00e8 realizzata per voce recitante e orchestra.\nL'orchestra richiede:"}
{"id": "2145206", "revid": "599013", "url": "https://it.wikipedia.org/wiki?curid=2145206", "title": "Rub\u00e9n Garc\u00e9s", "text": ""}
{"id": "2145215", "revid": "729019", "url": "https://it.wikipedia.org/wiki?curid=2145215", "title": "Farsta strand (metropolitana di Stoccolma)", "text": "Farsta strand \u00e8 una stazione di superficie della metropolitana di Stoccolma.\n\u00c8 un capolinea meridionale della linea verde T18: la fermata pi\u00f9 vicina sulla tratta \u00e8 quella (quasi omonima) di Farsta. Farsta strand \u00e8 anche il punto pi\u00f9 meridionale di tutta le rete metroviaria.\nLa stazione \u00e8 ufficialmente operativa dal 29 agosto 1971. Inizialmente sopra la banchina non vi erano coperture, in quanto la realizzazione del tetto \u00e8 avvenuta solo successivamente.\nLocalizzata sotto alla piazza \"Stieg Trenters torg\" e distante circa 10,4 chilometri dalla stazione di Slussen, la fermata di Farsta strand \u00e8 stata progettata dallo studio di architettura Ahlgren-Olsson-Silow, mentre i suoi interni sono ornamentati da opere degli artisti svedesi Fredrik Jacobsson (dal 1993) e Kristina Anshelm (dal 1997).\nL'utilizzo medio quotidiano durante un normale giorno feriale \u00e8 pari a 3.700 persone circa.\nA breve distanza \u00e8 presente una stazione operativa sulla \"Nyn\u00e4sbanan\", linea ferroviaria che collega l'area di \u00c4lvsj\u00f6 a quella di Nyn\u00e4shamn."}
{"id": "2145216", "revid": "1272592", "url": "https://it.wikipedia.org/wiki?curid=2145216", "title": "Parco tematico", "text": "Il parco tematico (o parco a tema) \u00e8 un luogo di divertimento destinato alle famiglie.\nStoricamente i parchi tematici contemporanei derivano dalla tradizioni delle fiere e dei circhi viaggianti che in tutt'Europa videro il loro massimo splendore alla fine del XIX secolo.\nTematizzazione dei luoghi di divertimento.\nLa citt\u00e0 si tematizza al passo con cui il tessuto urbano diviene sempre pi\u00f9 un luogo di commercio oltre che di vita. L'implementazione delle aree adibite a una determinata funzione, da quella abitativa a quella commerciale a quella di svago, non fa altro che seguire una dinamica tematica, e per questo lo studio di questi universi sociali condensati diviene fondamentale al fine di poter percepire a pieno quello che viene nascosto dietro il sipario della teatralizzazione urbana.\nLa popolarit\u00e0 dei parchi tematici ha portato un'evoluzione dei parchi di divertimento e dei centri commerciali verso contenuti di tipo tematico: \"l'uso di un tema portante, ad esempio il western, crea un'organizzazione dello spazio integrata di un sito per consumatori\". Ristoranti, case da gioco e altri spazi a tema, bench\u00e9 manchino delle attrazioni tipiche di un parco di divertimento, sono eredi della stessa logica di organizzazione dello spazio."}
{"id": "2145218", "revid": "98319190", "url": "https://it.wikipedia.org/wiki?curid=2145218", "title": "Emilio Luci", "text": "Segretario di Don Pietro de' Medici presso la corte di Spagna, fu Auditore Generale per il governo della citt\u00e0 e dello Stato di Siena dal 1590 al 1596.\nBiografia.\nNato a Colle Val d'Elsa nel 1546, Emilio Luci studi\u00f2 all'Universit\u00e0 di Pisa dove si laure\u00f2 in diritto canonico e diritto civile. Figlio di Francesco di Alberto Luci che nel 1555 ottenne la cittadinanza fiorentina, e amico del concittadino colligiano Lorenzo Usimbardi, come testimoniato dal carteggio epistolare, Emilio Luci entr\u00f2 presto nella segreteria granducale come auditore. Fu segretario di Don Pietro de' Medici che segu\u00ec nelle sempre pi\u00f9 frequenti trasferte del rampollo di casa Medici presso la corte di Spagna. Tornato in Italia, Emilio Luci pass\u00f2 per un periodo al servizio dello Stato della Chiesa dove fu nominato Governatore del Castel della Pieve (oggi Citt\u00e0 della Pieve) dal 1529 sotto il dominio papale. Nel giro di pochi anni seguirono altri incarichi: Podest\u00e0 della citt\u00e0 di Orvieto, Auditore della Ruota di Perugia e Governatore in Romagna di Meldola.\nTornato verso il 1585 nel Granducato di Toscana, fu nominato Segretario del granduca Francesco I de' Medici, e nel 1590 venne scelto dal granduca Ferdinando I de' Medici come Auditore Generale per il governo della Citt\u00e0 e Stato di Siena sotto il governatorato del marchese Tommaso Malaspina (1591-1603). Lo stato senese, infatti, nonostante la fine della Repubblica di Siena e il passaggio nel 1557 sotto l'orbita fiorentina mantenne sempre una autonomia governativa e amministrativa rispetto al resto del Granducato di Toscana. Emilio Luci rimase in carica come Auditore Generale di Siena fino al 1596, quando accett\u00f2 di diventare auditore della Ruota criminale di Genova e auditore della Ruota di Bologna.\nEmilio Luci ebbe un fratello, Francesco Luci (nato a Colle Val d'Elsa nel 1548), importante prelato stimato per la grande cultura teologica e giuridica, che ricopr\u00ec alti incarichi nello Stato Pontificio. Mentre il figlio primogenito Giovanni Luci (nato a Colle Val d'Elsa nel 1570), fu Capitano di Giustizia della citt\u00e0 e dello Stato di Siena, e giudice assessore del tribunale fiorentino degli Otto di Guardia e Balia."}
{"id": "2145219", "revid": "767487", "url": "https://it.wikipedia.org/wiki?curid=2145219", "title": "Frankie Lymon", "text": "Biografia.\nFrankie Lymon \u00e8 stato il leader della prima formazione del gruppo musicale statunitense The Teenagers, gruppo composto da cinque adolescenti (contando anche Lymon), uno dei primi gruppi di rock and roll, formatosi a New York.\nRiscosse un grandissimo successo nella seconda met\u00e0 degli anni cinquanta, quando il gruppo ottenne grande popolarit\u00e0 con quello che resta il loro pezzo pi\u00f9 famoso, \"Why Do Fools Fall in Love?\" del 1956.\nLymon, scoperto giovanissimo quando suonava nelle feste private e apprezzato per la presenza scenica, raggiunse il grande successo a tredici anni con la prima incisione, ma abbandon\u00f2 il gruppo a sedici per cercare una carriera solista, che tuttavia si ferm\u00f2 subito.\nAnche la vita familiare non fu felice: le sue tre mogli (una delle quali fu Zola Taylor, la cantante dei The Platters), non riuscirono a salvarlo dalla droga, dalla quale era dipendente dall'et\u00e0 di diciannove anni.\nMor\u00ec per overdose di eroina a New York, dove viveva con la nonna, all'et\u00e0 di venticinque anni, gi\u00e0 dimenticato. Venne sepolto nel cimitero di Saint Raymond nel Bronx, New York.\nMichael Jackson nella sua autobiografia \"Moonwalk\" ricorda come, quando era agli inizi della propria carriera nei Jackson 5, alcuni membri del music-business vedessero in lui il nuovo Frankie Lymon, ricordandogli per\u00f2 anche la dipendenza di Lymon dalla droga.\nTra Frankie Lymon, e poi i suoi eredi, e The Teenagers, gruppo che prosegu\u00ec l'attivit\u00e0 senza di lui, si apr\u00ec una contesa sui diritti delle canzoni dopo che Diana Ross, nel 1981, reincise \"Why Do Fools Fall in Love?\" portandola di nuovo al successo.\n\"Why Do Fools Fall in Love?\".\nL'attribuzione della stessa fu oggetto di cause legali. Inizialmente era stata attribuita a Lymon e al produttore George Goldner, il cui nome era stato sostituito da quello di Morris Levy quando questi rilev\u00f2 gli interessi di questi nella Gee Records, la casa di produzione dei Teenagers.\nDopo una lunga battaglia legale, i credits furono dati nel dicembre del 1982 ad Herman Santiago, primo tenore del gruppo e solista prima di Lymon, e all'altro componente del gruppo Jimmy Merchant. Santiago, unico latinoamericano del gruppo, era addirittura un senzatetto in quel periodo e si ritrov\u00f2 cos\u00ec all'improvviso a essere miliardario.\nQuattro anni dopo, nel 1996, la Corte di Appello ribalt\u00f2 la sentenza, stabilendo che Santiago e Merchant non avevano sottoposto il caso alla corte in un tempo ragionevole, riportando i credits a Levy e a Lymon, o meglio ai suoi eredi, tanto che la Emi d\u00e0 a loro il titolo di autori della stessa.\nLymon al momento della morte risult\u00f2 essere sposato contemporaneamente, e a loro insaputa, con tre diverse donne senza che egli avesse ottemperato alle procedure di divorzio.\nCuriosit\u00e0.\nWhy do fools fall in love compare nel film American grafiti del 1973 e nella relativa colonna sonora."}
{"id": "2145220", "revid": "1590006", "url": "https://it.wikipedia.org/wiki?curid=2145220", "title": "Sforzo meccanico", "text": ""}
{"id": "2145222", "revid": "287204", "url": "https://it.wikipedia.org/wiki?curid=2145222", "title": "Nazionale di pallacanestro della Gran Bretagna", "text": "La nazionale di pallacanestro della Gran Bretagna (ingl. \"Great Britain men's national basketball team\") \u00e8 la squadra nazionale maschile che rappresenta la Gran Bretagna (esclusa l'Irlanda del Nord) nei tornei internazionali di pallacanestro per nazioni gestiti dalla FIBA e l'intero Regno Unito (inclusa quindi l'Irlanda del Nord) nei tornei olimpici; agisce sotto il coordinamento della British Basketball Federation.\nStoria.\nPrima Nazionale britannica (1936-1948).\nIl basket non \u00e8 mai stato uno sport molto popolare nel Regno Unito e la squadra britannica ha partecipato solamente alla Olimpiade di Londra 1948. In quell'unica partecipazione, vinse solo una delle sette gare giocate (contro l' nel torneo di consolazione per decidere le squadre dal 17\u00ba posto in poi).\nDopo l'evento olimpico, il progetto di un unico team nazionale fu accantonato e nelle massime competizioni internazionali, la pallacanestro britannica fu rappresentata, con risultati molto spesso deludenti, dalle Nazionali di , e .\nSeconda Nazionale britannica (dal 2005).\nQuando Londra ha acquisito i diritti per organizzare la Olimpiade 2012, gli organizzatori hanno voluto che gli atleti britannici fossero competitivi in tutti gli sport, incluso il basket.\nLa nuova squadra fu formata il 1\u00ba dicembre 2005 dalle Federazioni inglese, scozzese e gallese, tutte affiliate indipendentemente alla FIBA. Luol Deng, giocatore NBA dei Chicago Bulls, \u00e8 stato designato come il leader della squadra ed il suo impatto, assieme agli altri giocatori cardini del progetto Ben Gordon, Robert Archibald e Andrew Betts, \u00e8 stato immediato, portando il Regno Unito alla promozione dalla Division B alla Division A, il minimo richiesto dalla FIBA per poter partecipare alle olimpiadi.\nAlla prima stagione nel nuovo livello, nel 2008, la nazionale britannica ha vinto il girone di qualificazione all'Eurobasket 2009 che includeva , e .\nAll'Eurobasket 2009, ha raggiunto il 13\u00ba posto su 16 squadre partecipanti, risultando fra le eliminate al primo turno.\nPartecipa a tutte le competizioni internazionali FIBA con le rappresentative maggiori e Under 20, mentre quelle pi\u00f9 giovani competono separatamente.\nPiazzamenti.\nNel periodo 1948-2005, non ha mai partecipato come nazionale unificata"}
{"id": "2145223", "revid": "1305772", "url": "https://it.wikipedia.org/wiki?curid=2145223", "title": "The Teenagers", "text": ""}
{"id": "2145225", "revid": "729019", "url": "https://it.wikipedia.org/wiki?curid=2145225", "title": "H\u00f6torget (metropolitana di Stoccolma)", "text": "H\u00f6torget \u00e8 una stazione della metropolitana di Stoccolma.\nLa stazione \u00e8 geograficamente situata all'interno della circoscrizione di Norrmalm. Sul tracciato della linea verde \u00e8 compresa tra le fermate T-Centralen e R\u00e5dmansgatan.\nFu ufficialmente aperta il 26 ottobre 1952. Inizialmente la stazione venne chiamata \"Kungsgatan\", come l'omonima strada in superficie: essendo quest'ultima lunga oltre un chilometro, poteva risultare fuorviante ai fini dell'orientamento. Per questa ragione si decise di modificarne la denominazione nell'attuale \"H\u00f6torget\", cambiamento ufficialmente avvenuto il 24 novembre 1957.\nLa stazione venne progettata dall'architetto Gunnar Len\u00e9 mentre i suoi interni, accessibili da tre distinte entrate, sono principalmente decorati con piastrelle azzurre con contributi artistici dell'artista Gun Gordillo, che nel 1998 ha introdotto decorazioni composte da tubi al neon.\nLa stazione di H\u00f6torget \u00e8 inoltre visibile in una breve apparizione nel video della canzone \"Ray of Light\" di Madonna e nel video di \"Make Me Smile\" degli Erasure.\nIl suo utilizzo medio quotidiano durante un normale giorno feriale \u00e8 pari a 33.000 persone circa."}
{"id": "2145226", "revid": "838137", "url": "https://it.wikipedia.org/wiki?curid=2145226", "title": "Giovanni Battista Piasentini", "text": "Biografia.\nNato a Venezia il 31 luglio 1899, nel 1916 entr\u00f2 nella Congregazione delle scuole di carit\u00e0 (Istituto Cavanis) di Venezia.\nIl 22 giugno 1924 venne ordinato sacerdote dal cardinale patriarca di Venezia Pietro La Fontaine.\nNominato vescovo di Anagni il 18 febbraio 1946, il 19 marzo dello stesso anno ricevette l'ordinazione episcopale nella chiesa di Sant'Agnese a Venezia dalle mani del cardinale patriarca di Venezia Adeodato Piazza, coconsacranti il vescovo ausiliare di Venezia Giovanni Jeremich e il vescovo di Treviso Antonio Mantiero.\nIl 31 gennaio 1952 venne nominato vescovo di Chioggia.\nCelebr\u00f2 il sinodo diocesano.\nPromosse la costruzione della colonia \"Stella Maris\" e degli istituti professionali Cavanis di Chioggia e di Donada.\nIl 1\u00ba luglio 1976, in accoglimento alla sua rinuncia all'ufficio pastorale per raggiunti limiti d'et\u00e0, assunse, ipso iure, il titolo di vescovo emerito di Chioggia.\nIl 31 agosto 1987 mor\u00ec presso l'Istituto Cavanis di Possagno.\nRiposa, in ottemperanza alla sua volont\u00e0, nella cattedrale di Santa Maria Assunta di Chioggia.\nGenealogia episcopale.\nLa genealogia episcopale \u00e8:"}
{"id": "2145235", "revid": "307923", "url": "https://it.wikipedia.org/wiki?curid=2145235", "title": "Episodi di Strepitose Parkers (prima stagione)", "text": "In America la prima stagione di \"Strepitose Parkers\", composta da 22 episodi, \u00e8 stata mandata in onda dal \"network\" UPN dal 30 agosto 1999 al 22 maggio 2000.\nIn Italia, la prima stagione \u00e8 arrivata il 28 gennaio 2004."}
{"id": "2145236", "revid": "712828", "url": "https://it.wikipedia.org/wiki?curid=2145236", "title": "Falco (Ken il guerriero)", "text": ""}
{"id": "2145237", "revid": "111992197", "url": "https://it.wikipedia.org/wiki?curid=2145237", "title": "Archaeological Institute of America", "text": "L'Archaeological Institute of America (in italiano \"Istituto Archeologico d'America\") \u00e8 un'organizzazione non lucrativa statunitense, che ha come scopo la promozione dell'archeologia e la conservazione dei siti archeologici. La sua sede si trova presso l'Universit\u00e0 di Boston.\nL'Istituto venne fondato nel 1879, e riconosciuto dal Congresso degli Stati Uniti nel 1906. Dal 1897 pubblica la rivista scientifica \"American Journal of Archaeology\" e dal 1948 pubblica anche la rivista \"Archaeology\".\nL'attore Harrison Ford, che ha interpretato il personaggio dell'archeologo Indiana Jones, dal 2008 \u00e8 stato nominato \"general trustee\" nel consiglio di amministrazione dell'istituto.\nCollegamenti esterni.\nUniversit\u00e0 di Boston"}
{"id": "2145239", "revid": "307923", "url": "https://it.wikipedia.org/wiki?curid=2145239", "title": "Belle speranze", "text": ""}
{"id": "2145241", "revid": "183114", "url": "https://it.wikipedia.org/wiki?curid=2145241", "title": "Regaleco", "text": ""}
{"id": "2145246", "revid": "767487", "url": "https://it.wikipedia.org/wiki?curid=2145246", "title": "Rodrigo Kenton", "text": "Carriera.\nAllenatore.\nKenton \u00e8 stato assistente tecnico in tre Mondiali: inizi\u00f2 come assistente del serbo Bora Milutinovi\u0107 che guid\u00f2 la Costa Rica nella sua prima Coppa del Mondo nel 1990 e nel 1998, con la Nigeria, dopo due brevi esperienze nel campionato costaricano.\nDopo aver diretto l'U-23 costaricana che si qualific\u00f2 ai Giochi Olimpici 2004 di Atene, fu designato, nel 2005, membro della Commissione Tecnica della CONCACAF e del Gruppo di Studio Tecnico della FIFA che analizz\u00f2 il Campionato mondiale di calcio Under-20 2005, nei Paesi Bassi, il successivo in Canada e quello maggiore in Germania.\nQuindi pass\u00f2 ad allenare in Guatemala dove, nello spazio di 22 mesi, diresse le selezioni minori di quel paese, compresa l'U-23 e la squadra giovanile U-20.\nOltre a laurearsi come allenatore di calcio, studi\u00f2 Business Administration.\nIl 30 giugno 2008, assume la direzione tecnica della Nazionale di calcio della Costa Rica, sostituendo Hern\u00e1n Medford, esonerato a causa dei cattivi risultati e del pessimo gioco che la selezione Tricolor ha mostrato nella sua prima partecipazione alle eliminatorie verso il prossimo campionato del Mondo.\nBiografia.\n\u00c8 sposato con Floribel Fadell Cart\u00edn e ha tre figli, Kervin, Keiner e Derrick."}
{"id": "2145255", "revid": "183114", "url": "https://it.wikipedia.org/wiki?curid=2145255", "title": "Battaglia di Ulm", "text": ""}
{"id": "2145263", "revid": "1305772", "url": "https://it.wikipedia.org/wiki?curid=2145263", "title": "Coffea", "text": "Coffea \u00e8 un genere di piante della famiglia delle Rubiacee, comprendente oltre 120 specie di piccoli alberi e arbusti, alcune delle quali sono coltivate per la produzione del caff\u00e8.\nDistribuzione e habitat.\nIl genere \u00e8 nativo dell'Africa subsahariana, compreso il Madagascar, dell'Asia tropicale e dell'Australia settentrionale.\nTassonomia.\nIl genere comprende le seguenti specie:\nLe specie pi\u00f9 importanti per l'economia umana sono tre: \"Coffea arabica\", la specie di pi\u00f9 antica domesticazione; \"Coffea canephora\" (sin. \"Coffea robusta\"), la specie pi\u00f9 ampiamente coltivata;\n\"Coffea liberica\".\nCi sono numerose altre specie che vengono coltivate in specifiche regioni geografiche; tra esse menzioniamo:\n\"Coffea mauritiana\", \"Coffea racemosa\", \"Coffea stenophylla\"."}
{"id": "2145268", "revid": "287204", "url": "https://it.wikipedia.org/wiki?curid=2145268", "title": "Sharurah", "text": "Sharurah () \u00e8 una cittadina nella provincia di Najran, nel sud dell'Arabia Saudita, a circa 300 km dalla citt\u00e0 di Najr\u0101n. Si trova nel grande deserto del quarto vuoto della penisola arabica, vicino al confine con lo Yemen, facendo quindi servizio di citt\u00e0 di confine, ed essendo quindi sito di notevole importanza strategica con numerosi impianti e strutture logistiche militari. \u00c8 servito da un aeroporto nazionale, che \u00e8 collegato con Jeddah e Riad via Najran.\nNella cittadina \u00e8 stato costruito, da una societ\u00e0 italiana, un moderno ospedale militare da 50 letti, in base ad un contratto con il Ministero della Salute Saudita per la costruzione di diversi altri ospedali in varie citt\u00e0 dell'Arabia Saudita. \nFino ai primi anni '80 la cittadina aveva tutte le strade sterrate, cos\u00ec come la pista che la collegava con Najran. Verso il 1981 la pista \u00e8 stata completamente asfaltata e successivamente nel 1982 questo \u00e8 stato fatto per tutte le strade del centro, rendendola cos\u00ec raggiungibile pi\u00f9 comodamente ed incrementandone notevolmente lo sviluppo."}
{"id": "2145269", "revid": "1305772", "url": "https://it.wikipedia.org/wiki?curid=2145269", "title": "Ernesto Monaci", "text": "Biografia e carriera.\nNacque a Soriano nel Cimino da Anacleto Monaci, romano, e da Rosa Panunzi, nativa del luogo. Seguendo il padre governatore nei suoi vari trasferimenti, fu in vari paesi delle Marche e dell'Emilia-Romagna, tra cui Castel S. Pietro Bolognese, dove studi\u00f2 grammatica e retorica. Di qui si allontan\u00f2 nel luglio 1859 per Piperno. Ma Anacleto Monaci, pur continuando i suoi spostamenti (Alatri, Frascati), volle stabilire la famiglia a Roma, dove Ernesto pot\u00e9 compiere i suoi studi.\nStudi\u00f2 filosofia presso i gesuiti del Collegio Romano, quindi nel 1861 s'iscrisse alla facolt\u00e0 giuridica della Sapienza - Universit\u00e0 di Roma e nel 1865 si laure\u00f2 in Giurisprudenza. Esercit\u00f2 l'avvocatura per tre anni, ma poi abbandon\u00f2 tale attivit\u00e0 per dedicarsi agli studi letterari, e segnatamente alla filologia romanza, disciplina che era allora agli albori .\nNel 1873, per interessamento di Adolfo Mussafia, venne invitato ad insegnare in Austria presso la facolt\u00e0 filologica dell'Universit\u00e0 di Graz, ma Monaci prefer\u00ec assumere nel 1874 la cattedra di \"Storia comparata delle lingue e letterature neolatine\" presso l'Universit\u00e0 di Roma, che tenne fino al 1915. Ebbe tra i suoi studenti Luigi Pirandello.\nFond\u00f2 nello stesso periodo anche il periodico \"Rivista di filologia romanza\" (che pi\u00f9 tardi mut\u00f2 il nome in \"Studj romanzi\"). \u00c8 stato uno dei soci fondatori della Societ\u00e0 romana di storia patria.\nSi occup\u00f2 principalmente delle origini del teatro italiano, dell'antica poesia trobadorica, e delle origini della nostra letteratura. Alla sua attivit\u00e0 didattica sono peraltro legate molte pubblicazioni.\nNel 1883, su sua iniziativa, il ministro della Pubblica Istruzione Guido Baccelli fond\u00f2 a Roma l'Istituto storico italiano.\nGi\u00e0 corrispondente nazionale, il 12 novembre 1883 divenne socio nazionale della prestigiosa Accademia dei Lincei .\nNel biennio 1885-1886 fu rettore dell'Universit\u00e0 La Sapienza.\nMonaci fu anche il fondatore nel 1901 della Societ\u00e0 Filologica Romana, presso la quale \u00e8 ora conservato il prezioso archivio dello studioso, in precedenza (fino al 2012) conservato nella Biblioteca \"Angelo Monteverdi\" di Roma.\nSua figlia Maria Monaci \u00e8 stata una stilista e designer.\nA Ernesto Monaci \u00e8 dedicata una via del quartiere Nomentano di Roma, nei pressi di piazza Bologna."}
{"id": "2145270", "revid": "373458", "url": "https://it.wikipedia.org/wiki?curid=2145270", "title": "Ber Borochov", "text": "Biografia.\nEra nato nella citt\u00e0 di Zolotono\u0161a (Ucraina) sotto l'Impero Russo. Da adulto aveva aderito al Partito Operaio Socialdemocratico Russo ma era stato espulso per il suo credo sionista. Conseguentemente collabor\u00f2 alla formazione del partito Poale Zion e dedic\u00f2 la sua vita a promuovere il partito in Russia, in Europa e in America. Quando i socialdemocratici russi giunsero al potere, Borochov torn\u00f2 in Russia nel marzo del 1917 per guidare il Poale Zion e organizzare le brigate ebraiche per Armata Rossa. Si ammal\u00f2 e mor\u00ec di polmonite il 17 dicembre 1917.\nIdeologia.\nBorochov divent\u00f2 molto influente nel movimento sionista perch\u00e9 spieg\u00f2 il nazionalismo in generale, e il nazionalismo ebraico in particolare, in termini di lotta di classe marxista e materialismo dialettico. Borochov predisse, senza sbagliare, che le forze nazionaliste sarebbero state pi\u00f9 importanti nel determinare gli eventi rispetto alle considerazioni economiche e di classe, specialmente per quanto riguardava gli ebrei. Borochov sosteneva che la struttura di classe degli ebrei europei somigliava a una piramide di classi invertita, dove pochi ebrei occupavano gli strati produttivi della societ\u00e0 come lavoratori. Gli ebrei sarebbero migrati di paese in paese quando venivano esclusi dalle professioni che avevano scelto con un \"processo stichico\" che alla fine avrebbe provocato la migrazione in Palestina, dove essi avrebbero formato una base proletaria per condurre la lotta di classe marxista.\nUn punto chiave della ideologia di Borochov era che le classi operaie araba ed ebraica avevano un comune interesse proletario e avrebbero partecipato alla lotta di classe insieme una volta che gli ebrei fossero tornati in Palestina. Nel suo ultimo discorso, Borochov disse:\nMolti sottolineano gli ostacoli che incontriamo nella nostra opera di colonizzazione. Alcuni dicono che la legge turca ostacola la nostra opera, altri asseriscono che la Palestina \u00e8 troppo piccola, e altri ancora ci accusano del crimine odioso di desiderare di opprimere ed espellere gli arabi dalla Palestina...\nQuando le terre incolte saranno pronte per la colonizzazione, quando la tecnica moderna sar\u00e0 introdotta e quando gli altri ostacoli saranno rimossi, ci sar\u00e0 terra a sufficienza per sistemare sia gli ebrei sia gli arabi. Normali relazioni tra ebrei e arabi prevarranno e dovranno prevalere\". Eretz Yisrael in our Program and Tactics by Ber Borochov, 1917\nBorochov, insieme a Nachman Syrkin, \u00e8 considerato un padre del Sionismo socialista. Le idee di Borochov esercitarono una grande influenza sui giovani ebrei che lasciarono l'Europa per la Palestina. Ma le teorie di Borochov rimasero influenti soprattutto in Europa Orientale, dove costituirono la base dell'ala sinistra del movimento Poale Zion, che fu attivo in Polonia negli anni tra le due guerre. In effetti, la visione di Borochov della lotta di classe in Palestina era ampiamente considerata inattendibile gi\u00e0 intorno al 1910, con gli immigrati ebrei in Palestina che lottavano per creare un sostegno economico e con la cooperazione persero popolarit\u00e0 l\u00ec. Borochov stesso, che per anni era stato un sostenitore del sionismo marxista, sembr\u00f2 ripudiare la sua precedente visione di lotta di classe in Palestina nei discorsi che fece verso la fine della sua vita. Borochov insisteva che lui era un socialdemocratico, ma i seguaci di Borochov dell'ala sinistra del Poale Zion continuarono a sostenere energicamente la lotta di classe sia in Palestina sia in Europa Orientale, sostenendo la Rivoluzione d'ottobre del 1917 - Borochov stesso torn\u00f2 in Russia per quello scopo.\nIl movimento Poale Zion si divise in fazioni di destra a e di sinistra, che hanno dato origine ai moderni partiti politic israeliani, rispettivamente Meretz-Yachad e Partito Laburista Israeliano. Il ramo europeo dell'ala sinistra del movimento Poale Zion fu definitivamente distrutto nei primi anni '50; molti dei suoi membri furono uccisi dai nazisti durante la Seconda guerra mondiale e gli attivisti sopravvissuti furono perseguitati e alla fine messi fuori legge sotto i vari regimi comunisti del dopoguerra.\nIl filologo yiddish.\nMentre la maggior parte dei sionisti consideravano lo yiddish una lingua derivata che doveva essere abbandonata dagli ebrei a favore dell'ebraico, Borochov era uno yiddishista impegnato e un filologo yiddish e scrisse molto sull'importanza della lingua. Borochov \u00e8 considerato il fondatore degli studi yiddish moderni."}
{"id": "2145272", "revid": "154639", "url": "https://it.wikipedia.org/wiki?curid=2145272", "title": "La leggenda del grande inquisitore (Vasilij Vasil'evi\u010d Rozanov)", "text": "La leggenda del Grande Inquisitore \u00e8 un saggio di Vasilij Vasil'evi\u010d Rozanov. L'autore \"apocalittico\" russo analizza in chiave esistenziale il famoso capitolo \"Il grande inquisitore\" de I fratelli Karamazov di Dostoevskij, riscontrando l'impronta fortemente universale del messaggio del romanzo.\nPropedeutica.\nIl senso universale dell'Inquisitore dostoevskijano \u00e8 colto da Rozanov in particolare nel IV capitolo, quando descrive il viaggio di Fedor D. a Londra, in visita dell'esposizione universale del 1863. Le parole citate dal diario di Dostoevskij sono terribili, nella folla raccolta a visitare i prodigi della scienza e dell'industrializzazione, riconosce \"...un quadro biblico, qualcosa della Babilonia, non so che profezia dell'Apocalisse che si va compiendo definitivamente\" (p.29). Per Rozanov la visione dell'idolatria per la Tecnica delle folle europee \u00e8 analoga a quella della corruzione della Roma papale che era stata raccontata in precedenza (\"ibidem\"): vi \u00e8 dunque un interesse per \"il male che si nasconde nel sistema generale della vita\", e che non pu\u00f2 essere circoscritto in una singola istituzione, per quanto vasta e diffusa essa sia (p. 33).\nPremessa alla spiegazione vera e propria del racconto dell'Inquisitore \u00e8 peraltro il commento al capitolo precedente del romanzo, \"Ribellione\": in esso Ivan Karamazov svela ad Al\u00eb\u0161a (Aleksej) la sua impossibilit\u00e0 a credere nell'esistenza di Dio, perch\u00e9, se esistesse, non potrebbe accettare l'assurdit\u00e0 dell'orrore perpetrato sui bambini e su tutti gli esseri indifesi. Vengono ricordati in special modo i versi di Nekrasov che descrive i \"miti occhi\" di una cavallina scudisciati a sangue da un \"mu\u017eik\" senza una vera ragione (quella di \"non tirare\" \u00e8 una evidente scusa), per il puro gusto di ucciderla:\nIl dilemma pi\u00f9 evidente del problema posto da Ivan consiste nel dissidio tra \"leggi della realt\u00e0 esteriore\" proprie della natura, e \"leggi del giudizio morale\" proprie dell'uomo, che causano alla fine \"semplicemente\" e \"con la massima deferenza\", la \"restituzione del suo biglietto d'ingresso\" alla vita, se \u00e8 cos\u00ec caro il prezzo per la sua armonia (p.71).\nLa \"sivigliana notte senza respiro\".\nRozanov individua innanzitutto il quadro sorprendente in cui \u00e8 introdotto il narrato dostoevskijano, dell'apparizione improvvisa di Ges\u00f9 nella Siviglia cinquecentesca, e del suo rinnovato miracolo di resurrezione di una bimba di sette anni, ancora tra le rose della bara bianca, di fronte alla cattedrale di Siviglia. Non sono solo le interiorizzate conoscenze evangeliche di Dostoevskij a rendere cos\u00ec plasticamente reale la scena, ma il coinvolgimento derivante dalla perdita della sua prima figlia a Ginevra, nel 1862: \"Senza dubbio mentre scriveva immaginava vivamente ci\u00f2 che avrebbe provato se la sua amata bambina per un qualche miracolo si fosse all'improvviso levata dalla cassa\" (p.83).\nLa sera, quando l'Inquisitore si reca da Ges\u00f9 ormai da lui imprigionato per formalizzargli la sua condanna a morte, le sue amare ed ironiche parole non condannano semplicemente il popolo-gregge ad una schiavit\u00f9 alle istituzioni romane per esso necessaria, ma per Rozanov esprimono un'esigenza che va al di l\u00e0 di una specifica istituzione: \"...si accenna alla linea fondamentale del cattolicesimo solo perch\u00e9 essa risponde a un sempiterno bisogno dell'umanit\u00e0\" (p.87).&lt;br&gt; \nSe l'uomo \u00e8 fondamentalmente un ribelle, i ribelli non possono per\u00f2 essere felici: ma per l'Inquisitore soprattutto gli insegnamenti di libert\u00e0 interiore del Messia sono irrealizzabili. Il Messia deve altres\u00ec diventare colpevole di non aver corrisposto all'uomo (come aveva richiesto invece Satana nel deserto) quel \"solo pane terreno\" che permette al popolo di trovare a chi \"genuflettersi tutti quanti insieme\": la posizione dell'Inquisitore esprime dunque, secondo il nostro commentatore, \"una profonda coscienza della debolezza umana\" (p.131).&lt;br&gt;\nL'accusa decisiva che Rozanov muove all'Inquisitore come rappresentante della Chiesa-potere universale \u00e8 di avere, da queste convinzioni, cos\u00ec costruito un \"nichilismo cristiano\" privo di un vero slancio verso Dio, che \u00e8 l'inevitabile premessa ai \"nuovi poteri\" materialistici della tecnica e dell'industrializzazione, quelli che condurranno definitivamente gli uomini al baratro di una fine apocalittica. Il Cristianesimo porta in s\u00e9 dunque le attuali \"...colpe della rivoluzione anticristiana\" (Vittorio Strada, p.XXI)."}
{"id": "2145274", "revid": "767487", "url": "https://it.wikipedia.org/wiki?curid=2145274", "title": "L'invenzione fatale", "text": "L'invenzione fatale o il dottor Jekyll e il signor Hyde o semplicemente L'invenzione fatale (\"Den Sk\u00e6bnesvangre opfindelse\") \u00e8 un cortometraggio muto del 1910 diretto da August Blom. La sceneggiatura \u00e8 tratta dal romanzo di Robert Louis Stevenson \"Lo strano caso del dottor Jekyll e del signor Hyde\" del 1886.\nTrama.\nIl film \u00e8 pi\u00f9 fedele al romanzo di Stevenson di quanto lo sia alla commedia teatrale dell'anno successivo, Jekyll infatti, risvegliatosi, crede che si sia trattato solamente di un sogno.\nDistribuzione.\nIn Italia venne distribuito dalla stessa Nordisk nel 1915. \u00c8 anche conosciuto col titolo \"L'invenzione fatale o il dottor Jekyll e il signor Hyde\".\nIl film negli Stati Uniti \u00e8 conosciuto anche col titolo \"Dr. Jekyll and Mr. Hyde\"."}
{"id": "2145277", "revid": "106887221", "url": "https://it.wikipedia.org/wiki?curid=2145277", "title": "Comunit\u00e0 montana del Bussento", "text": "La Comunit\u00e0 montana del Bussento era un ente locale di cui facevano parte alcuni comuni della provincia di Salerno. La stessa \u00e8 stata accorpata dalla Regione Campania a fine 2008 con la Comunit\u00e0 montana Lambro e Mingardo nell'ambito di un piano di riorganizzazione di carattere regionale che ha portato gli Enti dal 27 a 20.\nI comuni aderenti erano:"}
{"id": "2145282", "revid": "109336212", "url": "https://it.wikipedia.org/wiki?curid=2145282", "title": "Comunit\u00e0 montana Calore Salernitano", "text": "La Comunit\u00e0 montana Calore Salernitano comprende i seguenti comuni facenti parte della provincia di Salerno:\nA seguito della L.R. 12 del 30/09/2009 i comuni di Capaccio e Giungano non fanno pi\u00f9 parte dell'ente."}
{"id": "2145286", "revid": "486946", "url": "https://it.wikipedia.org/wiki?curid=2145286", "title": "TimeWarner", "text": ""}
{"id": "2145288", "revid": "1431409", "url": "https://it.wikipedia.org/wiki?curid=2145288", "title": "Sword of Honour (film 2001)", "text": "Sword of Honour \u00e8 un film del regista Bill Anderson, uscito in Italia il 4 aprile 2008, ma distribuito nel Regno Unito 7 anni prima, il 2 gennaio 2001. Il film \u00e8 tratto da un romanzo di Evelyn Waugh, ed ha vinto 3 RTS Television Award, per il trucco, miglior musica originale, miglior produzione di design.\nTrama.\nIl film \u00e8 ambientato nella seconda guerra mondiale e tratta di una storia d'amore durante la guerra. Al centro la ricerca eroica dell'uomo. Guy dopo aver finito il suo esilio volontario in Italia si arruola nell'Esercito per combattere una battaglia che gli porter\u00e0 solo sfortuna e morte.\nSi innamora di Virginia che era tornata da Londra dopo essersi separata dal suo terzo marito da molto tempo e la ritrova sul campo da battaglia. Ricomincia cos\u00ec a sentire dell'amore per quella ragazza."}
{"id": "2145290", "revid": "170423", "url": "https://it.wikipedia.org/wiki?curid=2145290", "title": "Phoenix Suns 1978-1979", "text": "La stagione NBA 1978-1979 fu l'11\u00aa stagione della storia dei Phoenix Suns che si concluse con un record di 50 vittorie e 32 sconfitte nella regular season, il 2\u00ba posto nella Pacific Division, e il 3\u00ba posto nella Western Conference.\nNei playoff del 1979 dopo aver battuto al primo turno i Portland Trail Blazers, sconfisse i Kansas City Kings, per poi perdere contro i Seattle SuperSonics, futuri campioni NBA.\nPlay-off.\nPrimo turno.\nGara 1\nGara 2\nGara 3\nSemifinali di Conference.\nGara 1\nGara 2\nGara 3\nGara 4\nGara 5\nFinale di Conference.\nGara 1\nGara 2\nGara 3\nGara 4\nGara 5\nGara 6\nGara 7\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2145292", "revid": "104458", "url": "https://it.wikipedia.org/wiki?curid=2145292", "title": "Monte Sant'Angelo di Arcevia", "text": ""}
{"id": "2145293", "revid": "121996468", "url": "https://it.wikipedia.org/wiki?curid=2145293", "title": "FVWM", "text": "FVWM (acronimo di F Virtual Window Manager) \u00e8 un window manager per X Window System. Originariamente derivato di twm, si \u00e8 evoluto in un ambiente potente ed altamente configurabile per sistemi Unix e Unix-like. \u00c8 un software libero distribuito sotto licenza GNU GPL.\nStoria.\nNel 1993, durante un lavoro sull'analisi di segnature acustiche per il Dipartimento della Difesa degli Stati Uniti, \"Robert Nation\" inizi\u00f2 a modificare twm, per scoprire il motivo del suo elevato consumo di memoria e per aggiungere la gestione di desktop virtuali.\nGi\u00e0 ben conosciuto per il suo terminale virtuale rxvt, Nation lavor\u00f2 alla riduzione del consumo di memoria del suo nuovo window manager. Per testare la risposta degli utenti a FVWM, nel giugno 1993 Nation lo rese pubblico allegandolo alla release 1.1c di rxvt..\nNel 1994 Robert Nation trasfer\u00ec la gestione del progetto a Charles \"Chuck\" Hines. L'ultima release della quale Nation si occup\u00f2 direttamente fu fvwm-1.24r. Il 21 maggio 1998 Chuck Hines cedette a Brady Montz la responsabilit\u00e0 dello sviluppo di FVWM. Infine, nello stesso anno, Montz abol\u00ec la figura del \"manutentore unico\" e pass\u00f2 il compito dell'ulteriore evoluzione di FVWM a una squadra di volontari.\nMolti sviluppatori hanno basato i loro progetti su FVWM per beneficiare dei suoi anni di sviluppo. Molti popolari window manager discendono da FVWM, per esempio Afterstep, Xfce, Enlightenment e Metisse.\nOrigine del nome.\nIl manuale riporta la sigla estesa per FVWM : \u00abfvwm - F? Virtual Window Manager for X11\u00bb\nSecondo le FAQ del Virtual Window Manager, la F non ha un significato ufficiale, mentre le lettere VWM sono legate alla sua storia, ereditata da twm ed altri gestori di finestre virtuali.\nDa una intervista concessa da Rodbert Nation al \"Linux Journal\" risulta che nelle primissime versioni la F era l'iniziale di \"Feeble\" (Esile). Sempre secondo le FAQ, la F indica Felino, soprattutto in considerazione della passione per i gatti degli attuali sviluppatori, come evidenziato dal logo.\nPer distinguere la versione 2.x, per lungo tempo in fase di sviluppo, dalla versione stabile 1.x, si \u00e8 per qualche tempo usato il nome \"FVWM2\". \nCaratteristiche.\nPresenta numerose caratteristiche potenzialmente disattivabili al momento dell'avvio del programma o attivabili dinamicamente, anche per singole finestre. La filosofia di questo window manager non impone all'utente un ambiente di lavoro rigido, ma gli offre strumenti per configurare il desktop nel modo a lui pi\u00f9 congeniale."}
{"id": "2145294", "revid": "709565", "url": "https://it.wikipedia.org/wiki?curid=2145294", "title": "Jizan", "text": "Jizan (), o Jizan (), \u00e8 la capitale della provincia di Jizan, nel sud-ovest dell'Arabia Saudita.\nJizan \u00e8 situata sulla costa del Mar Rosso e serve il vasto interno di grande importanza per la produzione agricola e pastorale. Con il suo porto collega la principale isola dell'arcipelago delle Isole Farasan che stanno diventando un importante polo di attrazione turistica grazie alle loro spettacolari barriere coralline distribuite nelle varie centinaia di isole deserte.\nLa sua popolazione calcolata in base all'ultimo censimento del 2004 \u00e8 di abitanti. \u00c8 famosa per la produzione di frutti tropicali di ottima qualit\u00e0 come mango, datteri, fichi e papaya.\nEtnografia.\nGli abitanti di Jizan sono il risultato dell'incontro tra elementi arabi e africani, in particolare di somali ma anche di eritrei.\nL'Islam \u00e8 la religione prevalente, nella sua accezione sunnita.\nInfrastrutture e trasporti.\nJizan \u00e8 servita dall'Aeroporto di Jizan-Re Abd Allah bin Abd al-Aziz, che sorge nei pressi dell'abitato."}
{"id": "2145296", "revid": "767487", "url": "https://it.wikipedia.org/wiki?curid=2145296", "title": "Dr. Jekyll and Mr. Hyde (film 1908 Olcott)", "text": "Dr. Jekyll and Mr. Hyde \u00e8 un film muto del 1908 tratto dal romanzo di Robert Louis Stevenson \"Lo strano caso del dottor Jekyll e del signor Hyde\" del 1886. Secondo film del 1908 dopo \"Dr. Jekyll and Mr. Hyde\" di Otis Turner, che fu il primo lungometraggio in assoluto ispirato al romanzo di Stevenson.\nTrama.\nIl mite dottor Henry Jekyll inventa un siero dai poteri straordinari in grado di trasformarlo in un'altra persona dalle sembianze e dal carattere orribili: Edward Hyde.\nGli amici si accorgono che qualcosa non va, datisi alcuni strani fatti verificatisi per le strade di Londra, cos\u00ec cominciano ad indagare."}
{"id": "2145297", "revid": "1833487", "url": "https://it.wikipedia.org/wiki?curid=2145297", "title": "Scottsdale (Arizona)", "text": "Scottsdale \u00e8 una citt\u00e0 degli Stati Uniti d'America, nella Contea di Maricopa dello Stato dell'Arizona.\nStoria.\nSituata all'interno dell'area metropolitana della citt\u00e0 di Phoenix, nel 2007 possedeva una popolazione di abitanti.\nCon i suoi centri commerciali e numerosi night club, Scottsdale \u00e8 il fulcro della \"movida\" di Phoenix."}
{"id": "2145299", "revid": "116992976", "url": "https://it.wikipedia.org/wiki?curid=2145299", "title": "Monte Sant'Angelo (disambigua)", "text": ""}
{"id": "2145300", "revid": "170423", "url": "https://it.wikipedia.org/wiki?curid=2145300", "title": "Phoenix Suns 1979-1980", "text": "La stagione NBA 1979-1980 fu la 12\u00aa stagione della storia dei Phoenix Suns che si concluse con un record di 55 vittorie e 27 sconfitte nella \"regular season\", il 3\u00ba posto nella Pacific Division, e il 4\u00ba posto nella Western Conference.\nNei playoff del 1980 dopo aver battuto al primo turno i Kansas City Kings, perse nelle semifinali di conference contro i Los Angeles Lakers, futuri campioni NBA.\nPlay-off.\nPrimo turno.\nGara 1\nGara 2\nGara 3\nSemifinali di Conference.\nGara 1\nGara 2\nGara 3\nGara 4\nGara 5\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2145301", "revid": "108323458", "url": "https://it.wikipedia.org/wiki?curid=2145301", "title": "Chandler (Arizona)", "text": "Chandler \u00e8 una citt\u00e0 degli Stati Uniti d'America, nella Contea di Maricopa dello Stato dell'Arizona.\nSi trova all'interno dell'area metropolitana della citt\u00e0 di Phoenix. Al 2018 possedeva una popolazione di 257.165 abitanti. \u00c8 la citt\u00e0 natale del wrestler Shawn Michaels e della modella Alexis Skye."}
{"id": "2145304", "revid": "110157", "url": "https://it.wikipedia.org/wiki?curid=2145304", "title": "Nachman Syrkin", "text": "Biografia.\nNato nell'Impero Russo (oggi Bielorussia), in giovent\u00f9 Syrkin fu influenzato dal Sionismo e dal socialismo e si dedic\u00f2 alla sintesi dei due concetti. In questo compito si un\u00ec a lui Ber Borochov, anche se, diversamente da Borochov, Syrkin non era un marxista. Syrkyn fu un leader della fazione sionista socialista al Primo Congresso Sionista nel 1897 e fu uno dei primi a proporre il Fondo Nazionale Ebraico. Fu anche il primo a proporre che gli immigrati in Palestina formassero insediamenti collettivi.\nDiversamente da molti altri pensatori socialisti dell'epoca, Syrkin era molto a suo agio con la sua origine ebraica e, sebbene no lo dicesse esplicitamente nel suo saggio \"The Jewish Problem and the Jewish Socialist State\" (1898), \u00e8 chiaro che avesse in mente l'enfasi biblica sulla rigida giustizia sociale, senza riguardo per la ricchezza, il potere o il privilegio. Per\u00f2 considerava il Sionismo un sostituto del giudaismo tradizionale:\nIl nuovo giudaismo sionista \u00e8 completamente in contrasto con il giudaismo dell'esilio... Il Sionismo sradica il giudaismo religioso con pi\u00f9 forza rispetto alla Riforma o l'assimilazione, con la creazione di nuovi standard di \"giudaismo\" che costituiranno una nuova ideologia che pu\u00f2 essere elevata allo status di una religione.\nSyrkin lavor\u00f2 per fondare gruppi sionisti socialisti in tutta l'Europa Centrale. Dopo aver studiato e lavorato in Germania e in Francia, Syrkin torn\u00f2 in Russia dopo la Rivoluzione russa del 1905. In seguito si trasfer\u00ec negli Stati Uniti dove divent\u00f2 il leader del partito Poale Zion americano.\nNel 1919 Syrkin fu un membro della delegazione ebraica americana alla Conferenza di pace di Parigi (1919). Quell'anno fu anche una figura di spicco della conferenza del Poale Zion mondiale e gli fu affidato il compito di visitare la Palestina per sviluppare un piano per l'insediamento di kibbutz. Syrkin intendeva tornare in Palestina, ma mor\u00ec di infarto nel 1924 negli Stati Uniti."}
{"id": "2145308", "revid": "93556", "url": "https://it.wikipedia.org/wiki?curid=2145308", "title": "Phoenix Suns 1980-1981", "text": "La stagione NBA 1980-1981 fu la 13\u00aa stagione della storia dei Phoenix Suns che si concluse con un record di 57 vittorie e 25 sconfitte nella regular season, il 1\u00ba posto nella Pacific Division, e il 1\u00ba posto nella Western Conference.\nNei playoff del 1981 la squadra perse contro i Kansas City Kings, numero cinque del tabellone, per 4-3.\nPlay-off.\nSemifinali di Conference.\nGara 1\nGara 2\nGara 3\nGara 4\nGara 5\nGara 6\nGara 7\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2145310", "revid": "108323759", "url": "https://it.wikipedia.org/wiki?curid=2145310", "title": "Gilbert (Arizona)", "text": "Gilbert \u00e8 una citt\u00e0 (\"town\") degli Stati Uniti d'America, situata nella Contea di Maricopa, nello Stato dell'Arizona.\nSociet\u00e0.\nEvoluzione demografica.\nSi trova all'interno dell'area metropolitana della citt\u00e0 di Phoenix. Al 2007 possedeva una popolazione di 207.550 abitanti, dimostrando di essere una delle citt\u00e0 dello Stato dell'Arizona a pi\u00f9 rapido sviluppo, passando dai 29.188 abitanti del censimento del 1990 ai 109.697 del censimento del 2000.\nAl 2018 la citt\u00e0 conta 248.279 abitanti"}
{"id": "2145315", "revid": "1543377", "url": "https://it.wikipedia.org/wiki?curid=2145315", "title": "Peoria (Arizona)", "text": "Peoria \u00e8 una citt\u00e0 situata tra le contee di Maricopa e Yavapai nello Stato dell'Arizona. La maggior parte della citt\u00e0 si trova nella contea di Maricopa, mentre una piccola porzione a nord si trova nella contea di Yavapai. \u00c8 un grande sobborgo di Phoenix. Secondo le pubblicazioni del Census Bureau del 2018, la popolazione della citt\u00e0 era di 172.959 abitanti. Peoria \u00e8 la sesta citt\u00e0 pi\u00f9 grande dell'Arizona per superficie e la nona pi\u00f9 grande per popolazione. Prende il nome da Peoria, nell'Illinois. La parola \"peoria\" \u00e8 una corruzione della parola illini per \"fuoco di prateria\". \u00c8 la sede di \"spring training\" dei San Diego Padres e Seattle Mariners che condividono il Peoria Sports Complex. Nel luglio 2008, la rivista \"Money\" ha elencato Peoria nella sua Top 100 Places to Live.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2018, la popolazione era di 172.959 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'82,2% di bianchi, il 3,4% di afroamericani, l'1,0% di nativi americani, il 3,2% di asiatici, lo 0,1% di oceaniani, il 7,0% di altre razze, e il 3,1% di due o pi\u00f9 etnie. Ispanici o latinos di qualunque razza erano il 18,6% della popolazione."}
{"id": "2145316", "revid": "24443", "url": "https://it.wikipedia.org/wiki?curid=2145316", "title": "Via del Col du Mid\u00ec", "text": ""}
{"id": "2145323", "revid": "93556", "url": "https://it.wikipedia.org/wiki?curid=2145323", "title": "Phoenix Suns 1981-1982", "text": "La stagione NBA 1981-1982 fu la 14\u00aa stagione della storia dei Phoenix Suns che si concluse con un record di 46 vittorie e 36 sconfitte nella regular season, il 3\u00ba posto nella Pacific Division, e il 5\u00ba posto nella Western Conference.\nNei playoff del 1982 la squadra vinse al primo turno contro i Denver Nuggets, per poi perdere le semifinali di conference contro i Los Angeles Lakers, futuri campioni NBA.\nPlay-off.\nPrimo turno.\nGara 1\nGara 2\nGara 3\nSemifinali di Conference.\nGara 1\nGara 2\nGara 3\nGara 4\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2145326", "revid": "161374", "url": "https://it.wikipedia.org/wiki?curid=2145326", "title": "Brigate dei Martiri di al-Aqsa", "text": ""}
{"id": "2145327", "revid": "339392", "url": "https://it.wikipedia.org/wiki?curid=2145327", "title": "Khaled Mashal", "text": ""}
{"id": "2145332", "revid": "93556", "url": "https://it.wikipedia.org/wiki?curid=2145332", "title": "Phoenix Suns 1982-1983", "text": "La stagione NBA 1982-1983 fu la 15\u00aa stagione della storia dei Phoenix Suns che si concluse con un record di 53 vittorie e 29 sconfitte nella regular season, il 2\u00ba posto nella Pacific Division, e il 3\u00ba posto nella Western Conference.\nNei playoff del 1983 la squadra perse al primo turno contro i Denver Nuggets.\nPlay-off.\nPrimo turno.\nGara 1\nGara 2\nGara 3\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2145336", "revid": "15", "url": "https://it.wikipedia.org/wiki?curid=2145336", "title": "Castello di Alvito", "text": ""}
{"id": "2145342", "revid": "83531", "url": "https://it.wikipedia.org/wiki?curid=2145342", "title": "Contura", "text": "Contura \u00e8 una frazione del comune di Castell'Umberto, in provincia di Messina.\nVi si trovava la chiesa della Stella, distrutta da una frana tra la fine del XIX e l'inizio del XX secolo. Tuttora \u00e8 presente un lavatoio e la cosiddetta \"sorgente\", lo sbocco di un ruscello.\nLa frazione \u00e8 raggiungibile attraverso la strada che da Capri Leone conduce a Tortorici.\nIn estate Contura si \"popola\", sono infatti molte le famiglie di emigrati al Nord Italia che vi trascorrono le vacanze per rivedere il paese nat\u00eco, soprattutto provenienti dalla provincia di Varese."}
{"id": "2145345", "revid": "123567", "url": "https://it.wikipedia.org/wiki?curid=2145345", "title": "Marwan Barghouti", "text": ""}
{"id": "2145353", "revid": "599013", "url": "https://it.wikipedia.org/wiki?curid=2145353", "title": "Andy Russo", "text": "\u00c8 stato il tecnico della Libertas Livorno in Serie A1 e Coppa Kora\u0107 nel 1989-90, oltre ad aver allenato per un decennio in NCAA.\nCarriera.\nDa giocatore, Russo ha capitanato la squadra di pallacanestro del Lake Forest College insieme a Mike Maiman. Ha studiato a Lake Forest dal 1966 al 1970.\nAl termine dell'universit\u00e0, ha subito iniziato ad allenare la squadra della \"high school\" Maine East, vicino a Chicago. Dopo un'esperienza in Texas con lo \"junior college\" Panola, nel 1979 \u00e8 stato chiamato dalla Louisiana Tech University. \u00c8 cos\u00ec diventato il pi\u00f9 giovane tecnico universitario degli Stati Uniti, avendo appena compiuto trentun anni.\nA Ruston, Russo ha allenato Karl Malone e ha vinto due premi come miglior allenatore regionale della Division I della NCAA, nel 1983 e 1985. Durante l'ultimo campionato, ha condotto i Bulldogs alla conquista della Final Eight, la fase finale del campionato universitario. Ha in seguito allenato per quattro stagioni i Washington Huskies dell'Universit\u00e0 di Washington, con cui ha partecipato al National Invitation Tournament del 1987.\nIn Italia ha allenato per due stagioni. Con l'Enimont Livorno ha preso parte alla massima serie ed \u00e8 stato eliminato ai quarti di Coppa Kora\u0107. Il 21 marzo 1990 \u00e8 stato sostituito da Franco Massei. Ritornato in panchina grazie alla Reyer Venezia il 24 ottobre, in Serie A2, \u00e8 subentrato a Marco Calamai ma non \u00e8 riuscito a evitare la retrocessione dei lagunari in Serie B d'Eccellenza.\nTornato in patria, \u00e8 stato capoallenatore della squadra di basket del Florida Institute of Technology."}
{"id": "2145354", "revid": "123567", "url": "https://it.wikipedia.org/wiki?curid=2145354", "title": "Ali Hassan Salameh", "text": ""}
{"id": "2145355", "revid": "486946", "url": "https://it.wikipedia.org/wiki?curid=2145355", "title": "Enimont Livorno", "text": ""}
{"id": "2145358", "revid": "51323", "url": "https://it.wikipedia.org/wiki?curid=2145358", "title": "FRBR", "text": ""}
{"id": "2145360", "revid": "20976380", "url": "https://it.wikipedia.org/wiki?curid=2145360", "title": "Baksheesh", "text": ""}
{"id": "2145363", "revid": "438678", "url": "https://it.wikipedia.org/wiki?curid=2145363", "title": "Libreria (biologia)", "text": "In biologia molecolare, una libreria (dall'inglese \"library\", che letteralmente andrebbe tradotto come \"biblioteca\") \u00e8 una raccolta di molecole in forma stabile che rappresenta alcuni aspetti di un organismo.\nLe sequenze nucleotidiche di interesse sono contenute all'interno di plasmidi o nel genoma di batteriofagi, utilizzati per infettare cellule batteriche (gli ospiti finali dei frammenti di acido nucleico sono dunque i batteri stessi). Ogni cellula (o gruppo di cellule) contenenti uno stesso frammento \u00e8 definito clone.\nLe librerie genomiche si possono suddividere in due gruppi:\nLibrerie genomiche.\nQuando una cellula possiede un gene che si vuole clonare in quanto ritenuto di particolare utilit\u00e0 o interesse, ma del quale non si conosce l'esatta ubicazione, i ricercatori utilizzano gli enzimi di restrizione per tagliare in numerosi frammenti il DNA che contiene il gene in questione; tali frammenti poi sono inseriti nei vettori (plasmidi o batteriofagi) grazie alle loro estremit\u00e0 coesive. I vettori ricombinanti cos\u00ec ottenuti vengono introdotti nei batteri e iniziano a moltiplicarsi al loro interno. La serie di vettori contenenti ciascuno un frammento dell'intero DNA \u00e8 detta \"libreria genomica\".\nLibrerie di DNA complementare.\nUna libreria di DNA complementare rappresenta tutto il mRNA presente in un particolare tessuto, che \u00e8 stato convertito in un frammento di DNA con l'uso dell'enzima trascrittasi inversa. Rappresenta i geni che sono trascritti in particolari tessuti sotto particolari condizioni fisiologiche, ambientali o di sviluppo.\nLe librerie a cDNA sono utili in genetica inversa, ma non devono essere confuse con le librerie genomiche, poich\u00e9 non rappresentano l'intero genoma ma solo quella porzione di genoma che viene effettivamente espressa (in genere meno dell'1% del genoma). A parit\u00e0 di organismo di interesse, dunque, la grandezza di una libreria di cDNA \u00e8 molto pi\u00f9 ridotta di una libreria genomica: gli mRNA sono infatti solitamente frammenti di dimensioni ridotte (possono \"alloggiare\" comodamente in plasmidi o, in casi particolari, in fagi) e sono un numero tutto sommato contenuto (se ne stimano 25000 complessivi nell'uomo)."}
{"id": "2145366", "revid": "121082860", "url": "https://it.wikipedia.org/wiki?curid=2145366", "title": "Mano Nera (Palestina)", "text": "La Mano Nera in (arabo: al-Kaff al-Aswad) era una organizzazione terroristica islamica attiva nel Mandato britannico della Palestina. Venne fondata nel 1930 dal siriano Shaykh \u02bfIzz al-D\u012bn al-Qass\u0101m che la guid\u00f2 fino alla sua morte nel 1935.\nDopo il fallimento della rivolta siriana del 1921, che aveva guidato, al-Qassam fugg\u00ec a Haifa e si adoper\u00f2 nel reclutamento di contadini arabi per addestrarli a compiere atti terroristici. Le cellule clandestine non avevano pi\u00f9 di cinque persone. Questa organizzazione omicida divenne nota come la Mano Nera. In tutto furono arruolati tra i 200 e gli 800 uomini. \nTra il 1930 e il 1935 diversi atti di violenza furono perpetrati contro civili ebrei nel nord della Palestina, con l'uccisione di almeno otto ebrei. Al-Qassam giustificava la violenza con motivazioni religiose. \nDopo il Massacro di Hebron del 1929, intensific\u00f2 il suo antisionismo e le azioni anti-britanniche ottenendo una fatw\u0101 dallo Shaykh Badr al-Din al-Taji al-Hasani, il Muft\u012b di Damasco, che autorizza l'uso della violenza contro gli inglesi e gli ebrei.\nIl 20 novembre 1935, dopo l'uccisione in Palestina di un funzionario di polizia, al-Qassam fu circondato dalla polizia britannica in una grotta vicino a Jenin e ucciso in uno scontro a fuoco insieme a tre dei suoi combattenti. Alcuni dei superstiti parteciparono alla grande rivolta araba in Palestina."}
{"id": "2145370", "revid": "339392", "url": "https://it.wikipedia.org/wiki?curid=2145370", "title": "Questione palestinese", "text": ""}
{"id": "2145372", "revid": "125150391", "url": "https://it.wikipedia.org/wiki?curid=2145372", "title": "Sandokan (miniserie televisiva)", "text": "Sandokan \u00e8 una miniserie televisiva del 1976 diretta da Sergio Sollima, interpretata da Kabir Bedi, Carole Andr\u00e9, Philippe Leroy e Adolfo Celi e tratta dai romanzi del ciclo indo-malese di Emilio Salgari. La sceneggiatura si ispira in buona parte ai libri \"Le tigri di Mompracem\" e \"I pirati della Malesia\".\nUniversalmente riconosciuto come uno degli sceneggiati televisivi pi\u00f9 famosi della storia della televisione italiana, \"Sandokan\" venne trasmesso dalla Rai in 6 episodi dal 6 gennaio all'8 febbraio 1976 sulla Rete 1 (l'attuale Rai 1), riscuotendo un grandissimo successo, soprattutto di pubblico. Insieme agli sceneggiati\" Odissea\" (1968), \"Eneide\" (1971) e \"Ges\u00f9 di Nazareth\" (1977), \"Sandokan\" inaugur\u00f2 l'inizio di forme di coproduzione con produttori italiani e stranieri; in questo modo cominci\u00f2 a delinearsi, negli anni settanta, una diversa articolazione delle fiction che tendeva a superare il genere \"sceneggiato da opera edita\" per allargarsi verso nuove frontiere, chiamando registi e intellettuali per rinnovare e ampliare l'offerta di fiction o di altri generi del palinsesto tv.\nLa lavorazione dello sceneggiato fu molto complessa e travagliata: la realizzazione complessivamente richiese circa quattro anni e il suo completamento \u00e8 dovuto principalmente al grande sforzo lavorativo di Sollima, la cui intenzione era di realizzare un prodotto realistico e imponente; per raggiungere questo scopo Sollima vi dedic\u00f2 quasi tutte le sue energie nel periodo della produzione. Proprio la grandiosit\u00e0 produttiva e il grande successo di pubblico rendono questo sceneggiato una pietra miliare nella storia della televisione; si \u00e8 trattato, infatti, del primo caso di \"teleromanzo\" italiano a essere realizzato con la cura e l'imponenza produttiva di un colossal cinematografico.\nDa tale opera \u00e8 stata tratta una versione cinematografica divisa in due parti: \"Sandokan (parte prima)\" e \"Sandokan (parte seconda)\", un seguito (sempre solo per la sala): \"\" nel 1977 e infine una produzione televisiva non riconducibile alle precedenti dal titolo \"Il ritorno di Sandokan\" nel 1996 per la regia di Enzo G. Castellari.\nRiassunto.\nPrima puntata.\nSiamo nel 1851 o 1852. James Brooke \u00e8 un avventuriero nato in India da genitori inglesi; grazie a una politica commerciale speculativa e ad una lotta senza quartiere ai ribelli locali (che lo ha consacrato come \"lo sterminatore dei pirati\"), negli anni, ha costruito un vero e proprio regno indipendente dalla madrepatria, che comanda con il titolo di \"Raja Bianco di Sarawak\". A sfidarlo dallo scoglio di Mompracem, c'\u00e8 Il pirata Sandokan, detto \"la Tigre della Malesia\", principe locale spodestato anni addietro dagli anglosassoni.\nDalla Gran Bretagna, per conto della Regina Vittoria, giunge a Sarawak il giovane colonnello Sir William Fitzgerald; Brooke lo accoglie a palazzo e, dopo averlo conquistato con modi affabili e parole misurate, lo coinvolge in un piano per uccidere il pirata suo nemico.\nSandokan, che \u00e8 appena rientrato a Mompracem dopo aver salvato due giovani principini dalle grinfie dell'odiato nemico, ritrova il suo amico fraterno (e luogotenente) Yanez, i suoi uomini (detti \"tigrotti\") ed anche Koa, un compagno che era stato catturato da Brooke. Koa informa Sandokan che gli inglesi hanno smilitarizzato Labuan, sede dei magazzini della Compagnia delle Indie, spronandolo a provare un attacco. Il pirata aderisce, ma, lungo il tragitto in mare, cade nella trappola ordita da Brooke: il Rajah Bianco ha comprato il tradimento di Koa, il quale spinge il capitano e i suoi compagni verso una giunca da carico, che, in realt\u00e0, \u00e8 piena di soldati capitanati dal colonnello Fitzgerald. Durante l'arrembaggio, Koa colpisce a tradimento Sandokan e poi si uccide. La \"Tigre\" cade in mare, scomparendo tra i flutti.\nSeconda puntata.\nSandokan \u00e8 dato per morto. In realt\u00e0, il suo corpo si arena sulle spiagge sabbiose di Labuan, dove Daro, un servitore sordomuto di Lord Guillonk, il rappresentante della Compagnia delle Indie in Malesia, lo salva e lo porta in casa dell'affarista inglese. A prendersi cura di lui \u00e8 la nipote anglo-italiana di Guillonk, Marianna, che, per la sua bellezza, viene chiamata \"la Perla di Labuan\"; la ragazza lo assiste nel delirio febbrile per quattro giorni e quattro notti. Al risveglio, Sandokan viene scambiato per un reale, per via di un prezioso anello che porta al dito. Deciso, per\u00f2, a tornare dai suoi compagni (che, peraltro, lo stanno cercando in mare e sulla terraferma), fa per scappare, ma \u00e8 ormai innamorato di Marianna. Il pirata sceglie, quindi, di rimanerle accanto per festeggiare il suo diciottesimo compleanno; in quest'occasione, lo zio ha organizzato una festa e una battuta di caccia alla tigre, alla quale \u00e8 invitato anche il famoso cacciatore bengalese Tremal-Naik. A margine dei festeggiamenti, per\u00f2, Marianna rifiuta il dono di un anello fattogli dal pirata in segno di gratitudine; Sandokan, colpito nell'orgoglio, decide di affrontare la caccia da solo e uccidere la tigre, per offrirla a Marianna, come da usanza in Malesia per dichiarare amore a una donna.\nTerza puntata.\nLe tigri, in realt\u00e0, sono due - un maschio e una femmina - come aveva gi\u00e0 suggerito prima dell'inizio della caccia l'esperto Tremal-Naik. Il bengalese uccide la prima e poi, riconosciuto Sandokan, gli lascia l'onore della seconda. Il pirata, per\u00f2, viene riconosciuto dal colonnello Fitzgerald (che partecipava alla caccia) a causa dell'urlo di battaglia lanciato prima di uccidere la belva. Parte, cos\u00ec, una caccia all'uomo. Dapprima Tremail Naik e poi il servo Daro, aiutano la \"Tigre\" a seminare i nemici e ritrovare Yanez e gli altri compagni, che si erano spinti in perlustrazione a Labuan. Nel frattempo, Sir William Fitzgerald ha chiesto ufficialmente a Lord Guillonk la mano di sua nipote. Marianna, per\u00f2, \u00e8 confusa: prova da tempo sincera simpatia per il messo della regina Vittoria, ma \u00e8 affascinata da Sandokan. Il pirata, che ricambia i suoi sentimenti, torna da lei per chiederle di andare a vivere con lui, a Mompracem. Marianna accetta e lo segue, ma, sul tragitto per Mompracem, s'imbattono in un incrociatore inglese, armato con pesanti pezzi d'artiglieria; Sandokan vorrebbe attaccare il vascello, ma, per salvare l'incolumit\u00e0 di Marianna, \u00e8 costretto ad arrendersi.\nQuarta puntata.\nUna volta a bordo, Sandokan scopre che l'incrociatore inglese, in realt\u00e0, \u00e8 al servizio del Rajah Bianco, che gli promette l'impiccagione nella piazza grande di Sarawak. Per sfuggire al patibolo, Sandokan escogita un piano: ingoia del veleno, nascosto nel suo anello, che gli provoca tutti i sintomi della morte. In realt\u00e0, trattasi di una morte apparente, i cui sintomi durano per sole tre ore.\nAll'alba, il pirata viene seppellito in mare, nonostante le opposizioni di Brooke che vorrebbe impiccarlo da morto. Una volta in mare, Sandokan rinviene e deve guadagnare presto la costa pi\u00f9 vicina per raggiungere i compagni; la sorte vuole che il pirata si ritrovi sulla stessa rotta del \"praho\" di Yanez. A questo punto, entrano in scena le capacit\u00e0 di trasformismo di Yanez de Gomera: il portoghese s'introduce in casa di Lord Guillonk sotto le spoglie di Sir Anthony Walker, uomo d'affari scozzese: l'idea \u00e8 quella di avvisare Marianna dell'accaduto e informarla che Sandokan torner\u00e0 presto a riprenderla. I piani di Yanez sono, per\u00f2, intralciati da James Brooke, ospite di Lord Guillonk; il Rajah Bianco, scoperto il travestimento di Yanez, gli serve del liquore corretto alla \"youma\", uno sciroppo che, nelle giuste dosi, annulla la volont\u00e0 e le capacit\u00e0 di controllo. Yanez, perci\u00f2, rivela a Brooke non soltanto che Sandokan \u00e8 ancora vivo, ma anche che \u00e8 appostato sulla strada che Marianna dovr\u00e0 percorrere per imbarcarsi nuovamente per l'Inghilterra. Il Rajah lascia, perci\u00f2, Yanez in custodia ai suoi \"Rangers\" e si precipita sulle tracce del pirata.\nQuinta puntata.\nSandokan, imboscato lungo la strada per il porto di Labuan, attacca la scorta di Sir William Fitzgerald. Il pirata e il capitano si affrontano e quest'ultimo rimane ucciso. Sandokan neutralizza anche il successivo attacco di James Brooke, facendolo prigioniero. A questo punto, d'accordo con i suoi \"tigrotti\", vorrebbe impiccare l'odiato nemico, ma, per salvare Yanez, negozia uno scambio di prigionieri: Brooke per il portoghese. Quest'ultimo celebra in mare l'unione tra Sandokan e Marianna. Passa un anno e, dopo un periodo tranquillo e molto florido, sull'isola di Mompracem si diffonde il colera, importato da Batu, rajah di Mati, al soldo di James Brooke.\nSesta puntata.\nL'epidemia di colera \u00e8 solo il prologo del piano ordito da James Brooke (e avallato tacitamente dalla Gran Bretagna) per distruggere Mompracem: sull'isola, non si contano i morti. I ranger del Rajah Bianco attaccano subito i pochi superstiti nel covo dei pirati. Mompracem \u00e8 ormai perduta, cos\u00ec, Sandokan, alla testa di un pugno di tigrotti, cerca di sfuggire a Brooke, inoltrandosi nella giungla, in direzione dell'altro capo dell'isola, dal quale potr\u00e0 agilmente prendere il largo. Durante la fuga, muoiono tanti tigrotti; tra gli altri, anche il fedele Giro Batol, che, in un'ultima impresa coraggiosa, giunge ad un passo dall'uccidere Brooke; Marianna, invece, viene ferita all'addome da un proiettile vagante e muore tra le braccia del suo amato, che la seppellisce nella giungla.\nSandokan riesce a mettersi in salvo su di un peschereccio con Yanez, Sambigliong ed altri due fidi compagni superstiti; ancora sotto shock per la morte di Marianna, il pirata \u00e8 risoluto ad abbandonare la battaglia e andare incontro alla morte. I tigrotti superstiti sono in mare da circa un giorno (\u00e8 il 25 giugno 1852, come si evince dal diario di bordo tenuto da Yanez sulla barca, fuga cominciata il giorno precedente) quando il portoghese, improvvisamente, stramazza al suolo: l'ultima palla sparata da terra, lo aveva colpito al fianco e lui aveva serbato il silenzio per tutte le lunghe ore di navigazione. Sambigliong e Sandokan s'improvvisano medici e lo curano. Un tigrotto annuncia una \"vela in vista\". Sandokan non ha dubbi: \u00e8 una vela nemica. Ma mentre i tigrotti si preparano a battersi per l'onore di Mompracem, si accorgono che in realt\u00e0 a solcare il mare \u00e8 un nutrito manipolo di malesi decisi ad unirsi a loro. Sandokan, ritrova cos\u00ec la forza per continuare la sua lotta contro l'Inghilterra: \"La tigre \u00e8 ancora viva\".\nProduzione.\nSviluppo e casting.\nVerso la fine degli anni sessanta, Sergio Sollima aveva intenzione di adattare \"Le Tigri di Mompracem\" nella forma di un singolo lungometraggio. Il regista contatt\u00f2 diversi attori asiatici per il ruolo di Sandokan, persino il famoso attore giapponese Toshir\u014d Mifune, e lavor\u00f2 alla sceneggiatura per circa un anno. Nonostante ci\u00f2, il progetto non decoll\u00f2 e fu abbandonato. Negli anni settanta, Goffredo Lombardo e Elio Scardamaglia, rispettivamente produttore della Titanus e della Rai, unirono le loro forze per mettere in cantiere uno sceneggiato televisivo con protagonista il celebre pirata creato da Salgari. Il loro vero ispiratore era stato il direttore generale Ettore Bernabei, che insisteva da tempo sull'idea di ridurre i romanzi di Salgari per il piccolo schermo. Furono presi in considerazione Damiano Damiani, Duccio Tessari, Suso Cecchi D'Amico e persino Sergio Leone per la regia, ma nessuno di essi accett\u00f2. Lombardo e Scardamaglia scelsero allora Sollima. Il regista era impegnato nel montaggio de \"Il diavolo nel cervello\" (1972) quando Tullio Kezich si rec\u00f2 da lui per proporgli \"Sandokan\". Sollima fu entusiasta, ma pose una condizione: avrebbe diretto lo sceneggiato solo sui luoghi veri, con attori asiatici e con assoluto realismo. \nEssendo un buon conoscitore di Emilio Salgari, padre letterario di Sandokan e dei romanzi del ciclo dei pirati della Malesia, Sollima aveva imparato che tutte le opere dell'autore, sebbene dotate di una linea narrativa apparentemente semplice, erano molto difficili da trasporre in televisione. Per il soggetto, Sollima decise di basarsi soprattutto su \"Le Tigri di Mompracem\" e \"I pirati della Malesia\" ampliando alcune sottotrame (lo sviluppo coloniale inglese, l'affermazione dell'impero del raja bianco James Brooke e la storia d'amore tra Sandokan e Marianna) e la presenza di alcuni personaggi secondari (Yanez e Brooke). La sceneggiatura venne scritta da Sollima e Alberto Silvestri. Sollima si impegn\u00f2 nella ricerca di attori \u00abche, pur nella loro inevitabile dimensione realistica, fossero capaci di suggerire qualcosa di eroico, di magico\u00bb. Dopo aver accantonato Mifune per il ruolo di Sandokan, Sollima organizz\u00f2 un vasto e complesso piano di ricerche per trovare l'interprete del protagonista. Questi, Kabir Bedi, un giovane indiano di religione Sikh, presentatosi ai provini per interpretare Tremal-Naik, fu scoperto a Mumbai nel 1974.\n\u00abMi esaminarono e mi dissero che s\u00ec, forse sarei andato bene per il ruolo del pirata del diciannovesimo secolo immaginato da Emilio Salgari - raccont\u00f2 Bedi in un'intervista - ma che per una decisione definitiva mi sarei dovuto presentare, a mie spese, ad un casting a Roma. Decisi di tentare la sorte e il provino and\u00f2 bene, tanto che subito mi pagarono l'albergo e cominciarono a tenermi in grande considerazione. Ci tengo oggi - dice ancora - a pagare un tributo di riconoscenza al regista Sergio Sollima che permise il mio debutto ed alla Rai che ebbe il coraggio di lanciarsi in una produzione per quei tempi assai costosa\u00bb. L'attore aveva un fisico \u00abgrassoccio\u00bb e dovette seguire un duro allenamento per poter perdere peso. Inoltre prese anche lezioni di nuoto (non sapeva nuotare) e di equitazione. Un problema riguardo al cast era per Sollima costituito da Tremal-Naik che, per il regista, era sempre stato il personaggio \u00abmeno personale, il pi\u00f9 difficile da far agire [...], una copia sbiadita di Sandokan stesso\u00bb. Si decise di modificare il personaggio, rendendolo \u00abuna specie di Mowgli de \"Il libro della giungla\" con qualche anno di pi\u00f9\u00bb. Il ruolo and\u00f2 al giovane Kumar Ganesh, un cameriere che lavorava in un albergo a Madras.\nIl ruolo di Marianna Guillonk, amata di Sandokan, venne affidato a Carole Andr\u00e9, che Sollima aveva gi\u00e0 diretto anni prima nel suo debutto cinematografico, il western \"Faccia a faccia\" (1967). Secondo il regista, Carole disponeva di un \u00abgiusto fascino cosmopolita\u00bb, anche perch\u00e9 \u00abfiglia di Gaby Andr\u00e9, una diva francese e di un americano Eli Smith che era una specie di gangster\u00bb. Sollima and\u00f2 contro alla produzione che invece fece di tutto per imporre un'attrice italiana. Anche se in un primo tempo, Sollima aveva pensato a Helmut Griem per il ruolo di Brooke, fin\u00ec per affidarlo ad Adolfo Celi. In particolare, Celi e Philippe Leroy vennero giudicati perfetti dal regista, che li considerava \u00abdue autentici avventurieri\u00bb (Sollima si riferiva evidentemente al passato brasiliano di Celi e ai trascorsi nella legione straniera, combattendo sia in Indocina che in Algeria, di Leroy). Salvatore Borgese doveva interpretare Kammamuri, ma fu licenziato quando il personaggio fu omesso dalla sceneggiatura. L'attore, tuttavia, interpreter\u00e0 il ruolo in \"\" che verr\u00e0 girato alcuni anni dopo.\nRiprese e location.\nDopo due anni di lavorazione, le riprese principali del film ebbero inizio nel luglio del 1974 e durarono otto mesi. Non ci furono complicazioni particolari, a parte qualche difficolt\u00e0 nella ricerca dei set. Inizialmente si era pensato di girare nel Borneo, teatro delle storie di Salgari, ma il territorio fu giudicato troppo \u00abscomodo\u00bb. Sollima, allora, trasfer\u00ec la troupe in territori pi\u00f9 sicuri e agevoli come l'India, la Malaysia occidentale e la Thailandia. Raccont\u00f2 Sollima: \u00abLa reggia di James Brooke (Sarawak), che nella realt\u00e0 \u00e8 l'Astana di Kuching, abbastanza squallido, \u00e8 stata trovata a Trivandrum (Thiruvananthapuram), la capitale del Kerala, nell'estremo sud dell'India, cio\u00e8 la reggia del sultano, dalla curiosissima architettura, quasi tutta in legno intagliato, con un'atmosfera molto malese\u00bb. Gli esterni del peak di Sarawak vennero ricreati utilizzando astutamente taluni scorci del famoso forte di Golconda e di quello di Bhongir. La ricerca dell'isola su cui ambientare Mompracem cost\u00f2 quindi tempo e fatica, al regista e al cast tecnico, difatti Sollima dichiar\u00f2 che ispezion\u00f2 varie isole (quella di Keram\u00e0n e quelle di Langkaw) prima di trovare quella giusta (Kapas, isola a tratti rocciosa e a tratti ricca di spiagge e palme che tempo prima era stata un vero e proprio rifugio di pirati). Altrettanto difficile fu la ricerca di Labuan. Sollima raccont\u00f2: \u00abLabuan cinematografica nasce da un collage indo-malese. In Malesia, infatti, scarsissime sono le tracce del periodo della colonizzazione inglese, cancellate semmai da quelle dell'attuale \"americanizzazione\". La \"natura\" di Labuan, quella \u00e8 malese, autentica al cento per cento, ma la parte civile, \"inglese\", quella l'abbiamo dovuta cercare in India: la villa di Lord Guillonk, il grande parco, la boscaglia dove si svolge la caccia alla tigre. Poi le tigri naturalmente e gli elefanti e i \"mahuts\", o guidatori di elefanti e certe scene in cui necessitavano molti \"cipays\", cio\u00e8 i soldati mercenari indiani della Compagnia delle Indie Orientali, tutto questo lo abbiamo trovato a Madras (Chennai), capitale del Tamil Nadu, nell'India meridionale\u00bb. La villa di Lord Guillonk venne simulata dal cosiddetto Blavatsky bungalow a Madras, cos\u00ec chiamato in onore della sua antica padrona, la famosa filosofa e teosofa Madame Blavatsky.\nIl combattimento \"aereo\" tra Sandokan e la tigre venne girato da Sollima con l'aiuto della stessa squadra che ha poi supervisionato gli effetti speciali del \"Superman\" di Richard Donner. Un giorno, in India, il regista gir\u00f2 il salto della tigre, in un altro, a Londra, il salto di uno stuntman di Bedi. Poi, grazie all'ausilio degli effetti speciali, raccord\u00f2 al montaggio le due sequenze facendole coincidere.\nColonna sonora.\nLa colonna sonora del film \u00e8 stata composta dagli Oliver Onions, un gruppo musicale italiano formato dai fratelli Guido e Maurizio De Angelis. \u00abPer [la sigla di] \"Sandokan\"\u00bb disse Maurizio De Angelis \u00abcercavamo qualcosa che catturasse subito l'attenzione del pubblico: venne cos\u00ec l'idea di un urlo quasi selvaggio, quello che apre la canzone: lo registrammo a Londra, e capimmo subito che avrebbe funzionato\u00bb. Sempre Maurizio De Angelis, in un'altra intervista, raccont\u00f2 che la Rai fu inizialmente contraria alla sigla: \u00abFecero dei problemi perch\u00e9 il fatto che la nostra sigla non fosse solo musicale ma anche cantata, costituiva una rottura col passato. Pensammo a quell'inizio cos\u00ec roboante (San-do-ka-an... San-do-ka-an) perch\u00e9 costituisse proprio un richiamo per l'inizio dello sceneggiato\u00bb.\nIl 45 giri venne lanciato il 7 febbraio ed ebbe un notevole successo discografico, entrando nella classifica dei pi\u00f9 venduti in Italia alla quarta posizione il 7 febbraio 1976, per poi stazionare in vetta dalla settimana successiva fino al 27 marzo, rimanendo nella Top Ten per un totale di diciotto settimane, fino al 5 giugno, e risultando il sesto singolo pi\u00f9 venduto dell'anno. L'album \"Sandokan\" venne pubblicato in formato LP nel 1976.\nPromozione e distribuzione.\n\"Sandokan\" doveva essere consegnato finito alla RAI il 31 agosto 1975 per poi essere trasmesso nel novembre dello stesso anno. Ma a causa di una lunga vertenza legale con la Titanus, il debutto televisivo fu posticipato per l'inizio del 1976. Sollima preg\u00f2 la Rai di slittare l'uscita dello sceneggiato cos\u00ec da farlo debuttare in televisione a colori, ma alla fine \"Sandokan\" usc\u00ec in bianco e nero, nonostante fosse stato girato a colori e senza una grande pubblicit\u00e0; la prima puntata, infatti, venne trasmessa il 6 gennaio 1976 fuori programma al posto di \"Canzonissima\" e senza il consueto annuncio su Radiocorriere TV. Eppure, sin dalla prima puntata, \"Sandokan\" raccolse grandi consensi di pubblico. Le sei puntate (trasmesse dal 6 gennaio all'8 febbraio 1976) furono viste da 27 milioni di persone, dato record di sempre della televisione italiana. \n\"Sandokan\" divent\u00f2 un vero e proprio \"caso nazionale\". Molti bambini in quegli anni vennero chiamati con il nome del protagonista e il termine divenne anche un aggettivo, con il significato di \"forte e/o grosso e/o coraggioso\". Rappresent\u00f2 \u00abun mutamento sostanziale nei gusti di un pubblico popolare\u00bb e attiv\u00f2 \u00abuno dei principali fenomeni di merchandising e di fandom televisivi\u00bb, per l'epoca inconsueto se relativo a un prodotto televisivo, riprodotto da album di figurine, diari scolastici, magliette, maschere di carnevale, giocattoli e cos\u00ec via. L'interpretazione di Kabir Bedi, semi-sconosciuto all'inizio delle riprese, entr\u00f2 nella memoria collettiva e rese l'attore una figura venerata da un'intera generazione. Lo stesso Bedi si rivel\u00f2 molto compiaciuto e difatti manifester\u00e0 in seguito, in pi\u00f9 occasioni, il suo attaccamento allo sceneggiato: \u00abho sempre considerato il successo di Sandokan come la mia pi\u00f9 grande fortuna. Perch\u00e9 \u00e8 lui che mi ha reso quello che ogni attore sogna di essere: indimenticabile\u00bb. Similmente a Bedi, anche Carole Andr\u00e9 divent\u00f2 molto famosa. Il Sandokan televisivo, pur consacrandola sotto l'aspetto della popolarit\u00e0, divent\u00f2 ben presto un limite intollerabile per l'attrice, che non riuscir\u00e0 mai ad ottenere parti importanti in altre produzioni e si accontenter\u00e0 di ruoli stereotipati e ripetitivi fino al suo ritiro dalle scene.\nIl riscontro di pubblico ottenuto indusse la produzione ad approntare una versione cinematografica dello sceneggiato, divisa in due parti, \"Sandokan (parte prima)\" e \"Sandokan (parte seconda)\". A causa dell'eccessiva lunghezza del film, che costringeva ad andare due volte al cinema, la versione cinematografica non si rivel\u00f2 un grande successo. Lo sceneggiato di Sollima acquis\u00ec anche una risonanza internazionale: ebbe infatti uno sfruttamento in molte parti del mondo, dove fu adeguatamente promosso. In totale fu venduto a ottantacinque Paesi e fu la prima volta che gli americani comprarono uno sceneggiato che, sia pur girato in lingua inglese, non era di produzione anglosassone.\nCritica.\nCritica dell'epoca.\nNonostante il grandissimo successo di pubblico, i giudizi e i passaparola di critica furono generalmente abbastanza negativi nei confronti dello sceneggiato diretto da Sollima. Mario Soldati de \"Il Mondo\" lo critic\u00f2 aspramente mentre \"L'Unit\u00e0\" lo defin\u00ec un prodotto \u00abnaif\u00bb. Lo stesso regista non fu risparmiato. Fu, infatti, definito un \u00abmestierante senza infamia n\u00e9 lode\u00bb e accusato, da Ugo Buzzolan sulla Stampa, di aver travisato Salgari. Ivano Cipriani su \"Paese Sera\" scrisse che l'operazione culturale era inutile e sbagliata, soprattutto dopo che Ugo Gregoretti aveva operato una sorta di dissacrazione spietata nei confronti della Tigre di Mompracem. Giovanni Cesareo, dalle colonne dell\"'Unit\u00e0\" defin\u00ec il film di Sollima \u00abuna proposta acritica e deformante\u00bb, mentre a tutte le voci citate si oppose con forza il parere di Gianni Rodari, che dichiar\u00f2: \u00ab\u00c8 difficile trovare un San-dokan pi\u00f9 Sandokan di cos\u00ec\u00bb.\nAlcuni intellettuali di sinistra condannarono \"Sandokan\" come un'\u00aboperazione culturale sciocca e inutile di riesumare in televisione romanzi ridicoli\u00bb, mentre dei genitori cattolici giudicarono lo sceneggiato un prodotto troppo violento per un pubblico giovanile.\nCritica moderna.\nNegli anni successivi, come altri prodotti della televisione italiana di genere, lo sceneggiato \u00e8 stato rivalutato e riconosciuto come un \"cult\" assoluto della televisione italiana e anche come il primo \"teleromanzo\" italiano a essere realizzato con la cura e l'imponenza produttiva di un colossal cinematografico. Giacomo Manzoli in \"Tradizione letteraria e modernit\u00e0 televisiva: ricezione e fandom del \u00abSandokan\u00bb di Sollima\", rispolvera il caso televisivo e afferma: \u00ab\u00e8 uno sceneggiato di avventure di stampo tradizionale, che giustamente utilizza i libri di Salgari come un puro catalogo di personaggi e situazioni per adattarli e modificarli in funzione del proprio contesto di riferimento. Il ritmo del racconto \u00e8 in gran parte ancora legato alla concezione della narrativa televisiva dell'epoca, pertanto soggetto a rallentamenti impensabili e con una netta distinzione tra momenti d'azione (con conseguenti accelerazioni) e momenti riflessivi e recitativi\u00bb. Manzoli ha attribuito il successo dello sceneggiato al fatto che evocava tematiche moderne e diverse dal normale palinsesto che la Rai era solita presentare in quel periodo: \u00ablo sceneggiato non faceva che affidare l'efficacia della propria presa narrativa (identificazione) sulla trasposizione mitica di figure esistenti\u00bb. Esso parlava al pubblico \u00abdi modernit\u00e0, scenari diversi e meno angusti, alternative possibili, per quanto evasive\u00bb, in un momento in cui \u00abla televisione [...] era letteralmente prigioniera di un palinsesto che sarebbe esploso di l\u00ec a poco e che nulla aveva a che vedere con il ritratto che la stampa implicitamente fornisce di una societ\u00e0 in totale fermento\u00bb.\nClaudio Gallo, connazionale di Salgari, dice che Sollima ha avuto \u00abil grande merito di aver avvicinato a Salgari una generazione che non lo conosceva\u00bb. Secondo Alberto Crespi \u00abIl Sandokan televisivo \u00e8 un grande sceneggiato partigiano\u00bb. Fernando Savater, a proposito della storia dello sceneggiato, sostiene che \u00abgli sceneggiatori hanno insistito sugli aspetti da ribelle terzo-mondista del pirata di Mompracem e lo hanno trasformato in un portavoce della lotta contro l'imperialismo\u00bb. Anna Spinelli, nel suo libro \"Tra l'inferno e il mare: breve storia economica e sociale della pirateria\", parla di un adattamento molto distante dall'opera di Salgari e definisce \"Sandokan\" come un \u00abprodotto di consumo, ma di ottimo livello\u00bb. Nel libro \"Attori stranieri del nostro cinema\", Enrico Lancia e Fabio Melelli elogiano l'interpretazione di Bedi: \u00abL'eleganza dei gesti e la bellezza esotica, unite a una recitazione naturalmente pacata e misurata, ne fanno un ottimo eroe salgariano nel film di Sollima\u00bb.\nRiconoscimenti.\nLo sceneggiato vinse Telegatti nel 1976 per il miglior attore a Kabir Bedi, per il migliore attore non protagonista ad Andrea Giordana e per la migliore colonna sonora ai fratelli Guido e Maurizio De Angelis. Vinse anche un premio speciale, la \"Prua d'Oro\".\nSeguiti e opere correlate.\nIl successo dello sceneggiato \"Sandokan\" fu tale che venne messo in cantiere un altro film, questa volta nato e pensato solo per il cinema, sempre tratto dai romanzi di Salgari: \"Il Corsaro Nero\" (1976), la cui regia venne affidata a Sollima, il quale ripropose nuovamente la coppia Kabir Bedi-Carole Andr\u00e9 (rispettivamente nei ruoli del Corsaro Nero e della sua amata, Honorata Van Gould). Il film ebbe molto successo, tanto da risultare il decimo miglior incasso della stagione cinematografica 1976-77 in Italia, cosicch\u00e9 Bedi ritorn\u00f2 nei panni di Sandokan in \"\" (1977), sempre diretto da Sollima ed interpretato da Philippe Leroy, Adolfo Celi, Massimo Foschi, N\u00e9stor Garay, Salvatore Borgese, Mirella D'Angelo e Teresa Ann Savoy. L'esito del film, prima programmato nelle sale, e poco dopo in televisione, fu soddisfacente, ma non al livello del suo predecessore.\nUn possibile adattamento cinematografico de \"I misteri della jungla nera\" fu preso in considerazione da Sollima negli anni ottanta, ma in seguito scartato. Negli anni novanta, il regista Kevin Connor prese spunto dalle idee di Sollima e realizz\u00f2 \"I misteri della giungla nera\", una miniserie televisiva inglese con protagonista Kabir Bedi nel ruolo di Kammamuri affiancato da Virna Lisi e Stacy Keach.\nNegli anni novanta, Sollima fu favorevole all'idea di girare una nuova miniserie televisiva su Sandokan intitolata \"Sandokan: Il ritorno\". Il regista inizi\u00f2 a sviluppare diverse idee ed era in procinto di dirigere la serie quando il cambio dei dirigenti Rai blocc\u00f2 qualsiasi tentativo di produzione. Il progetto pass\u00f2 a Canale 5 che affid\u00f2 la regia a Enzo G. Castellari. Nel 1993, Bedi annunci\u00f2 che sarebbe tornato nel ruolo di Sandokan. Leroy, non convinto della sceneggiatura, abbandon\u00f2 il progetto e fu rimpiazzato da Fabio Testi. La miniserie, trasmessa in quattro puntate con il titolo di \"Il ritorno di Sandokan\" (1996), ottenne un discreto successo di pubblico, ma non di critica. \"Il figlio di Sandokan\" (1998) segn\u00f2 il ritorno di Sollima dietro la macchina da presa. La miniserie, interpretata da Marco Bonini e Kabir Bedi, non fu mai trasmessa su Rai Uno per controversie legali."}
{"id": "2145373", "revid": "729019", "url": "https://it.wikipedia.org/wiki?curid=2145373", "title": "Bagac", "text": "Bagac \u00e8 una municipalit\u00e0 di Quarta classe delle Filippine, situata nella Provincia di Bataan, nella Regione del Luzon Centrale.\nBagac \u00e8 formata da 14 baranggay:"}
{"id": "2145376", "revid": "1318658", "url": "https://it.wikipedia.org/wiki?curid=2145376", "title": "Les Gobelins (metropolitana di Parigi)", "text": "Les Gobelins \u00e8 una stazione della metropolitana di Parigi sulla linea 7, sita alla confluenza fra il V e il XIII \"arrondissement\".\nLa stazione.\nVenne inaugurata il 15 febbraio 1930 allorch\u00e9 venne prolungata la linea 10 fino a Place d'Italie. Successivamente vi venne istradata la linea 7.\nStoria.\nLa stazione prese il nome dalla storica Manifattura dei Gobelins fondata nel XV secolo sulle rive del fiume \"Bi\u00e8vre\".\nEssa \u00e8 ubicata all'incrocio di quattro grandi arterie parigine: l'\"Avenue des Gobelins\", il \"Boulevard Saint Marcel\", il \"Boulevard Arago\" ed il \"Boulevard de Port-Royal\"."}
{"id": "2145380", "revid": "3831", "url": "https://it.wikipedia.org/wiki?curid=2145380", "title": "Cromosomi artificiali di batteri", "text": ""}
{"id": "2145381", "revid": "767487", "url": "https://it.wikipedia.org/wiki?curid=2145381", "title": "Dinalupihan", "text": "Dinalupihan \u00e8 una municipalit\u00e0 di Seconda classe delle Filippine, situata nella Provincia di Bataan, nella Regione del Luzon Centrale.\nDinalupihan \u00e8 formata da 46 baranggay:"}
{"id": "2145386", "revid": "767487", "url": "https://it.wikipedia.org/wiki?curid=2145386", "title": "Sandokan (parte prima)", "text": "Sandokan (parte prima) \u00e8 un film del 1976, diretto dal regista Sergio Sollima e tratto dai due romanzi del ciclo indo-malese di Emilio Salgari, \"Le tigri di Mompracem\" e \"I pirati della Malesia\". Si tratta della prima parte della riduzione cinematografica a cui fu sottoposto il famoso sceneggiato televisivo omonimo.\nIl seguito \u00e8 \"Sandokan (parte seconda)\", uscito nelle sale nello stesso anno.\nTrama.\nJames Brooke \u00e8 un avventuriero nato in India da genitori inglesi; grazie ad una politica commerciale speculativa e ad una lotta senza quartiere ai ribelli locali (che lo ha consacrato come \"lo sterminatore dei pirati\"), negli anni ha costruito un vero e proprio regno indipendente dalla madrepatria, che comanda con il titolo di \"Rajah Bianco di Sarawak\". A sfidarlo dallo scoglio di Mompracem c'\u00e8 il pirata Sandokan, \"la Tigre della Malesia\", principe locale spodestato anni addietro dagli anglosassoni.\nDurante una missione a Labuan, sede dei magazzini della Compagnia delle Indie, il pirata cade nella trappola ordita dal Rajah Bianco: Brooke ha comprato il tradimento di un tigrotto, il quale spinge il capitano e suoi compagni verso una giunca da carico, in realt\u00e0 piena di soldati.\nFerito e dato per morto, il pirata ormai esanime si arena sulle spiagge sabbiose di Labuan; qui un servitore sordomuto di Lord James Guillonk (capo della Compagnia delle Indie) lo salva e lo porta in casa dell'affarista. A prendersi cura di lui \u00e8 la nipote anglo-italiana di Guillonk, Marianna, che, per la sua bellezza, viene chiamata \"la Perla di Labuan\". Al risveglio Sandokan viene scambiato per un reale, per via di un prezioso gingillo che porta al dito, entrando cos\u00ec nelle grazie dell'affarista britannico.\nAttorniato da nemici e ben conscio del pericolo che sta passando, Sandokan \u00e8 ormai deciso a dileguarsi. Prima, per\u00f2, vuole dichiarare amore alla giovane Marianna alla maniera malese: uccidere una tigre per lei. L'occasione gliela offre una caccia organizzata da Lord James, a margine della quale, tuttavia, il pirata viene smascherato e costretto alla fuga. Si scatena cos\u00ec una caccia all'uomo che si conclude benignamente per la \"Tigre della Malesia\".\nSandokan \u00e8 per\u00f2 troppo innamorato di Marianna e vuole portarla con s\u00e9 a Mompracem. Aiutato dal suo fedele luogotenente e fratello adottivo (il portoghese Yanez de Gomera), Sandokan torna segretamente a Labuan per chiedere a Marianna di seguirlo e unirsi a lui. La giovane eroina accetta e lo segue, ma durante il tragitto marino per Mompracem i due si imbattono in un incrociatore inglese, armato con pesanti pezzi d'artiglieria; Sandokan vorrebbe attaccare il vascello, ma, per salvare l'incolumit\u00e0 di Marianna, \u00e8 costretto ad arrendersi.\nUna volta a bordo, Sandokan scopre che l'incrociatore inglese, in realt\u00e0, \u00e8 al servizio del Rajah Bianco, che gli promette l'impiccagione nella piazza grande di Sarawak. Per sfuggire al patibolo Sandokan escogita un piano: ingoia del veleno che nasconde nel suo anello. Il narcotico gli provoca tutti i sintomi della morte; in realt\u00e0, trattasi di una morte apparente, i cui sintomi durano per sole tre ore. Sta a Marianna riuscire a farlo seppellire in mare entro (e non prima, n\u00e9 oltre) quest'arco di tempo."}
{"id": "2145389", "revid": "439868", "url": "https://it.wikipedia.org/wiki?curid=2145389", "title": "Hermosa", "text": "Hermosa \u00e8 una municipalit\u00e0 di Seconda classe delle Filippine, situata nella Provincia di Bataan, nella Regione del Luzon Centrale.\nHermosa \u00e8 formata da 23 baranggay:"}
{"id": "2145392", "revid": "599013", "url": "https://it.wikipedia.org/wiki?curid=2145392", "title": "Limay", "text": ""}
{"id": "2145395", "revid": "767487", "url": "https://it.wikipedia.org/wiki?curid=2145395", "title": "Koushik", "text": "Sotto contratto con la Stones Throw Records, Koushik ha realizzata per l'etichetta due album: \"Be With\" (2005), una collezione di singoli ed EP prodotti tra il 2002 e il 2005 e Out my Window (2008) . Ha lavorato con Four Tet, Caribou e con i Madvillain, remixando il loro album \"Madvillainy\"."}
{"id": "2145396", "revid": "3115", "url": "https://it.wikipedia.org/wiki?curid=2145396", "title": "Casc\u00e0", "text": "Il casc\u00e0 \u00e8 un cibo di derivazione araba, peculiare della popolazione di Carloforte (isola di San Pietro) e di Calasetta (Isola di Sant'Antioco), nella regione del Sulcis, in Sardegna meridionale, derivato dal cuscus tunisino.\nLa popolazione di Carloforte e Calasetta, di origine ligure, dal 1540 al 1738 colonizz\u00f2 un piccolo territorio in Tunisia, presso l'isola di Tabarka, nei pressi di Tunisi, assumendo nell'uso alcuni cibi tunisini come il cuscus, ma modificandoli: infatti il casc\u00e0 non prevede l'abbinamento con la carne.\nLa ricetta di Carloforte, detta anche \"tabarchina\", prevede di mescolare alla semola diverse verdure (ceci, piselli, verza, carota, finocchio, melanzana, zucchina, ed \u00e8 aromatizzata con erbe (finocchio selvatico) e spezie: (coriandolo, cannella, chiodi di garofano, anice stellato).\nIn passato il casc\u00e0 era un piatto semplice e povero: gli elementi base della sua preparazione erano, oltre alla semola opportunamente lavorata, il cavolo cappuccio o il cavolfiore ed i ceci. Col tempo il piatto si \u00e8 evoluto, ed alla ricetta base si sono aggiunte le varie verdure di stagione e la carne suina. Il piatto cos\u00ec trasformato \u00e8 divenuto cibo della festa in epoca recente, preparato soprattutto in occasione della festa patronale di San Carlo. \nOgni anno a Carloforte si tiene la sagra del Cuscus Tabarchino (Il Casc\u00e0 di Carloforte)."}
{"id": "2145399", "revid": "767487", "url": "https://it.wikipedia.org/wiki?curid=2145399", "title": "Sandokan (parte seconda)", "text": "Sandokan (parte seconda) \u00e8 un film del 1976, diretto dal regista Sergio Sollima. Si tratta della seconda parte della riduzione cinematografica dell'omonimo sceneggiato televisivo, tratto da due romanzi del ciclo indo-malese di Emilio Salgari: \"Le tigri di Mompracem\" e il successivo \"I pirati della Malesia\", rispettivamente primo e terzo capitolo della saga di Sandokan.\nIl film si riallaccia dove si era concluso il precedente \"Sandokan (parte prima)\", uscito nelle sale nello stesso anno. Il grande successo televisivo e cinematografico port\u00f2 la produzione a realizzare un immediato seguito, intitolato \"\", uscito nelle sale nel 1977.\nTrama.\nIl pirata Sandokan si \u00e8 salvato in maniera rocambolesca dall'impiccagione, dopo esser finito nelle mani del nemico James Brooke, Rajah Bianco di Sarawak. Tuttavia, per la seconda volta, ritorna da Labuan senza esser riuscito a portare con s\u00e9 la bella Marianna, la giovane anglo-italiana della quale \u00e8 innamorato, da lei ricambiato.\nCon l'aiuto del fraterno amico e luogotenente Yanez de Gomera, riesce ad ordire un nuovo, complesso piano per sottrarla alla custodia degli inglesi e portarla con s\u00e9 a Mompracem; qui, dopo uno sposalizio in mare, i due convolano a nozze, trasformando il covo dei pirati in un regno prospero e sereno.\nDopo un anno da questi fatti, James Brooke, sobillato dalla madre patria, ordisce un piano per stanare Sandokan nel suo stesso covo. Dapprima, prezzolando un rajah malese ospite a Mompracem, diffonde il colera sull'isola di Mompracem, riducendo la forza degli avversari; dopodich\u00e9, alla guida dei suoi Ranger, sferra un attacco che trova impreparati le poche decine di tigrotti sopravvissuti. L'isola \u00e8 senza scampo, cos\u00ec, Sandokan, alla testa di un pugno di tigrotti, si inoltra nella \"jungla\", in direzione dell'altro capo dell'isola, dal quale potr\u00e0 agilmente prendere il largo. Durante la fuga, muoiono tanti tigrotti; tra gli altri, anche il fedele Giro Batol, che, in un'ultima impresa coraggiosa, giunge ad un passo dall'uccidere Brooke; Marianna, invece, viene ferita all'addome da un proiettile vagante e muore tra le braccia del suo amato, che la seppellisce nella \"jungla\".\nSandokan riesce a mettersi in salvo su un peschereccio con Yanez, Sambigliong ed altri due fidi compagni superstiti; ancora sotto \"shock\" per la morte di Marianna, \u00e8 risoluto a lasciare la pirateria e andare incontro alla morte. I tigrotti superstiti sono in mare da alcuni giorni quando Yanez, improvvisamente, stramazza al suolo: l'ultima palla sparata da terra, lo aveva colpito al fianco e lui aveva serbato il silenzio per tutte le lunghe ore di navigazione. Sambigliong e Sandokan s'improvvisano medici e lo curano. Alla fine della medicazione, un tigrotto annuncia una \"vela in vista\". Sandokan non ha dubbi: \u00e8 una vela nemica. Ma mentre i tigrotti si preparano a battersi per l'onore di Mompracem, si accorgono che in realt\u00e0 a solcare il mare \u00e8 un nutrito manipolo di malesi decisi ad unirsi a loro, reagire all'invasione di Brooke e continuare la lotta contro l'invasore europeo."}
{"id": "2145400", "revid": "116883746", "url": "https://it.wikipedia.org/wiki?curid=2145400", "title": "Tonoscopio", "text": "Il tonoscopio \u00e8 uno strumento che permette alle vibrazioni sonore, sia naturali che generate elettronicamente, inclusa quindi la voce umana, di produrre immagini tramite l'uso di risonatori, membrane o lastre vibranti, e la tendenza della sabbia a disporsi in determinate configurazioni, dipendenti dai diversi modi di vibrazione. Lo studio e l'utilizzo del fenomeno, gi\u00e0 in auge nel XIX secolo, grazie ai lavori di Ernst Chladni, pu\u00f2 giovarsi dell'eventuale ausilio di sistemi di trasduzione e amplificazione. Il termine \"tonoscopio\" viene generalmente associato a quest'ultimo tipo di implementazione, che nel XX secolo \u00e8 stata anche utilizzata, in un ambito extra-scientifico, da Hans Jenny. \nFisica dello strumento.\nLe vibrazioni provenienti dalla sorgente sonora vengono trasmesse a un tubo di risonanza alla cui estremit\u00e0 \u00e8 posta una membrana oppure una lastra metallica, che svolgono, in entrambi i casi, la funzione di membrana vibrante. \nSulla membrana \u00e8 posta della sabbia che, sollecitata dalle vibrazioni, tende a disporsi secondo figure regolari, che sono il riflesso fisico della teoria matematica delle onde: nelle particolari condizioni al contorno, determinate dal vincolo presente sul bordo della membrana, l'equazione delle onde prevede l'esistenza di ben determinati modi di vibrazione, secondo precise frequenze, che sono le soluzioni particolari dell'equazione differenziale dalla cui sovrapposizione emerge la soluzione generale. La sabbia, sollecitata dalle vibrazioni e dalla gravit\u00e0, tende a disporsi lungo l'intorno delle linee nodali, cio\u00e8 quelle linee matematiche sulle quali l'intensit\u00e0 dell'oscillazione \u00e8 virtualmente nulla.\nIl fenomeno \u00e8 molto noto per essere ampiamente utilizzato dalla documentaristica divulgativa per rendere visualizzabili gli effetti e le caratteristiche delle onde confinate. Nel XIX secolo fu studiato a fondo dal fisico tedesco Ernst Chladni che lo utilizz\u00f2 appunto per rivelare i modi di vibrazioni di lastre e membrane.\nRispetto agli studi ottocenteschi, lo strumento pu\u00f2 essere attualmente implementato mediante uso di trasduttori elettroacustici (microfoni e altoparlanti) e di amplificatori.\nArte e pseudoscienza.\nIl nome tonoscopio, e il suo utilizzo, sono spesso collegati alla figura di Hans Jenny, un medico tedesco di scuola steineriana, che se ne serv\u00ec per fondare la teoria pseudoscientifica che va sotto il nome di cimatica. \nLe complesse figure ottenibili, grazie all'elevato grado di simmetria posseduto, possono essere oggetto di interesse, a fini artistici e creativi, nell'ambito delle arti visive. "}
{"id": "2145406", "revid": "1507870", "url": "https://it.wikipedia.org/wiki?curid=2145406", "title": "Stelvio (pista sciistica)", "text": "La pista Stelvio \u00e8 una pista da sci situata a Bormio in Valtellina. Nel 1985 e nel 2005 ha ospitato i Campionati mondiali di sci alpino e nel 2026 ospiter\u00e0 le gare di sci maschili dei XXV Giochi olimpici invernali. Insieme alla pista Streif di Kitzb\u00fchel, \u00e8 spesso considerata il tracciato di sci pi\u00f9 tecnico e difficile del circuito mondiale. \nStoria.\nLa pista Stelvio \u00e8 stata costruita in previsione dei Mondiali di sci alpino di Bormio del 1985 ed \u00e8 stata inaugurata nel 1982 in occasione della prima edizione delle World Series. Dal 1993 \u00e8 entrata nel circuito della Coppa del Mondo di sci alpino e ha ospitato ogni anno una gara di discesa libera. Nel 2005 su questo tracciato si sono disputate le gare maschili dei Campionati mondiali di sci alpino 2005. Quelle femminili si svolsero nella vicina localit\u00e0 di Santa Caterina Valfurva sulla pista Deborah Compagnoni.\nE' stata sede delle finali di Coppa del Mondo di sci alpino 2000 dal 15 marzo al 19 marzo 2000 e di quelle del 2008 12 marzo al 16 marzo 2008.\nIl primo vincitore in discesa libera in Coppa del Mondo \u00e8 stato Hannes Trinkl nel 1993, che poi trionfo anche durante le finali del 2000. Il 28 e 29 dicembre 2006 furono organizzate due discese libere, alla consueta tappa annuale, si aggiunse il recupero della discesa della libera annullata in Val-d'Is\u00e8re; in entrambe le gare vinse Michael Walchhofer, che qui ottenne il bronzo ai mondiali del 2005 e riusc\u00ec a salire sul gradino pi\u00f9 alto del podio in Coppa del Mondo il 29 dicembre 2010, davanti a Silvan Zurbriggen e Christof Innerhofer.\nSulla Stelvio Dominik Paris vinse la sua prima gara in Coppa del Mondo in discesa libera nel 2012, tornando a vincere qui per altre sei volte, cinque in discesa libera e una in supergigante, dal 2017 al 2021. Grazie a questi risultati, divenne il liberista pi\u00f9 vincente della storia su uno stesso tracciato, superando Didier Cuche, impostosi cinque volte sulla pista Streif di Kitzb\u00fchel.\nDescrizione.\nCaratteristiche tecniche.\n\u00c8 un tracciato tra i pi\u00f9 spettacolari, tecnici, difficili e faticosi al mondo. Il cancelletto di partenza del tracciato \u00e8 situato a 2.255 metri sul livello del mare appena sotto la cima del Monte Cimino. Il percorso si sviluppa per 3.186 metri e giunge fino al traguardo nel moderno stadio per lo sci di Bormio collocato a 1.268 m s.l.m., nei pressi del centro abitato di Bormio. Il dislivello complessivo \u00e8 di 987 metri con una pendenza massima del 63%. Dal 2007 la pista \u00e8 stata illuminata ed \u00e8 omologata per le gare notturne.\nTracciato.\nSubito dopo il cancelletto di partenza un \"muro\" (tratto a forte pendenza) e una doppia curva immettono nei salti dell'Ermellino e della Rocca e nel successivo Canalino Sertorelli, un tratto di \"scorrimento\" (senza curve accentuate, dove lo sciatore deve condurre lo sci cercando la massima velocit\u00e0 con il minor attrito possibile) lungo circa 300 metri. Segue la Fontana Lunga, un tratto a pendenza moderata ma attraversato da una serie di difficili curve, e quindi il Piano dell'Orso, lungo 400 metri con un dislivello di 100 e attraversato da una sequenza di curve e controcurve. Queste curve, molto veloci, immettono nella Carcentina, il passaggio pi\u00f9 difficile della discesa: si tratta di una diagonale in contropendenza, generalmente dal fondo ghiacciato e molto ondulato. Seguono una doppia curva, l'attraversamento dei Prati del Ciuk (1.639 m s.l.m.), un piccolo muro e un piano di circa 100 metri e quindi il salto di San Pietro, una pendenza del 55% che viene superata dagli atleti con un salto di oltre 40 metri con atterraggio sul muro di San Pietro a velocit\u00e0 superiori ai 140\u00a0km/h. Lo \"schuss\" (tratto a forte accelerazione) di San Pietro conduce al tratto finale, costituito da una serie di curve veloci in contropendenza (Coston, Feleit) e al salto Feleit, in prossimit\u00e0 dell'arrivo."}
{"id": "2145408", "revid": "1318658", "url": "https://it.wikipedia.org/wiki?curid=2145408", "title": "Censier - Daubenton (metropolitana di Parigi)", "text": "Censier \u2014 Daubenton \u00e8 una stazione della Metropolitana di Parigi sulla linea 7, sita nel V \"arrondissement\".\nLa stazione.\nVenne inaugurata il 15 febbraio 1930 in occasione del prolungamento della linea 10 fino a place d'Italie. Successivamente vi venne istradata la linea 7.\nStoria.\nFino al 1965 la stazione era denominata \"Censier-Daubenton-Halle aux cuirs\", in riferimento alle numerose botteghe di conciatori di pellami siti lungo le rive del fiume \"Bi\u00e8vre\".\nIl nome Daubenton si riferisce a Louis Jean-Marie Daubenton naturalista che collabor\u00f2 con Buffon per la sua \"Histoire Naturelle\" e fu il primo direttore del Mus\u00e9um national d'histoire naturelle sito nelle vicinanze, mentre il nome \" Censier\" \u00e8 riferito ad una strada."}
{"id": "2145410", "revid": "108917544", "url": "https://it.wikipedia.org/wiki?curid=2145410", "title": "Camillo Puglisi Allegra", "text": ""}
{"id": "2145411", "revid": "729019", "url": "https://it.wikipedia.org/wiki?curid=2145411", "title": "Limay (Filippine)", "text": "Limay \u00e8 una municipalit\u00e0 di Prima classe delle Filippine, situata nella Provincia di Bataan, nella Regione del Luzon Centrale.\nLimay \u00e8 formata da 12 baranggay:"}
{"id": "2145413", "revid": "767487", "url": "https://it.wikipedia.org/wiki?curid=2145413", "title": "Il mostro di sangue (film 1959)", "text": "Il mostro di sangue (\"The Tingler\") \u00e8 un film del 1959 diretto da William Castle e interpretato da Vincent Price.\nTrama.\nUn medico scopre come la morte per paura venga determinata da un organismo mostruoso che si forma nella schiena in seguito a un forte shock, spezzando la spina dorsale della vittima. Isolato il \"tingler\" nel corpo di una donna morta, il medico sospetta che a provocarne il decesso sia il marito, un operatore cinematografico che l'ha terrorizzata.\nPercepto.\nIl regista Castle appare brevemente in una scena d'apertura del film, avvertendo gli spettatori che alcune sensazioni psichiche sarebbero state anche fisiche: era infatti in atto da parte del regista il sistema definito \"Percepto\", in cui alcune poltrone delle sale adibite erano state munite di fili elettrici. In determinati momenti della proiezione tali fili procuravano brevi scosse in modo da far provare allo spettatore le medesime sensazioni dei protagonisti sullo schermo.\nEcco il dialogo originale di Castle da questo prologo:"}
{"id": "2145416", "revid": "136053", "url": "https://it.wikipedia.org/wiki?curid=2145416", "title": "Conte di Alvito", "text": ""}
{"id": "2145424", "revid": "1310927", "url": "https://it.wikipedia.org/wiki?curid=2145424", "title": "Samsunspor Kul\u00fcb\u00fc", "text": "Il Samsunspor Kul\u00fcb\u00fc, noto come Samsunspor, \u00e8 una societ\u00e0 calcistica turca con sede a Samsun. Milita nella TFF 1. Lig, la seconda serie del campionato turco di calcio.\nFondato nel 1965, gioca le partite casalinghe allo stadio del 19 maggio di Samsun. I colori sociali originari sono il bianco e il rosso. Il terzo colore \u00e8 il nero, aggiunto dopo il tragico incidente del 1989, in cui quattro calciatori della squadra persero la vita. La squadra ha giocato una finale di Coppa di Turchia, persa contro il Sakaryaspor.\nStoria.\nIl \"Samsunspor Kul\u00fcb\u00fc\" fu fondato nel 1927 dalla fusione dei club locali \"T\u00fcrk Oca\u011f\u0131 Spor \u015eubesi\" (it. \"ramo sportivo dei minatori turchi\") e \"T\u00fcrk Oca\u011f\u0131 Spor \u015eubesi\" sotto la guida di Nuri Bey. \nIl momento di maggior splendore della squadra \u00e8 arrivato alla fine degli anni ottanta, con il club che ha lottato per i primi quattro posti in classifica. Un incidente con il bus, avvenuto il 20 gennaio 1989, chiuse di fatto l'epoca d'oro del club. Due dei calciatori principali, Mete Adan\u0131r e Muzaffer Badalo\u011flu, assieme all'allenatore Nuri Asan, persero la vita nel tragico evento e molti altri giocatori rimasero gravemente feriti. Il capitano Emin Kar rimase paralizzato e Erol Dinler, ex centrocampista, perse un braccio. Questi ultimi furono costretti a lasciare l'attivit\u00e0 agonistica a causa di questo incidente. Il secondo portiere, Zoran Tomic entr\u00f2 in coma e mor\u00ec dopo aver trascorso sei mesi in ospedale in Jugoslavia, mentre Fatih Uraz, che all'epoca era il portiere titolare della e del Samsunspor, si frattur\u00f2 le vertebre nell'incidente. Dopo essersi ripreso, non riguadagn\u00f2 il posto in nazionale, preso ormai da Engin \u0130peko\u011flu.\nRosa 2010-2011.\n \nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "2145425", "revid": "123329583", "url": "https://it.wikipedia.org/wiki?curid=2145425", "title": "Matteo Cristiano", "text": "Biografia.\nRampollo di una ricca famiglia gentilizia di Castelgrande, in provincia di Potenza, studi\u00f2 a Napoli dove consegu\u00ec il titolo accademico di \"Doctor in utroque jure\". Nello stesso luogo esercit\u00f2 la professione forense. Il Duca di Guisa, arrivato a Napoli con il desiderio recondito di salire sul trono del Regno di Napoli, quale discendente degli Angi\u00f2, nomin\u00f2 vari luogotenenti e, tra questi. il Cristiano in qualit\u00e0 di Preside della Lucania.\nEgli non limit\u00f2 la sua azione entro i confini lucani, ma estese la sua iniziativa anche nel Principato Ultra, nel Principato Citra e nella Terra d'Otranto. A dicembre del 1647 conquist\u00f2 Salerno dopo 10 giorni di assedio insieme a Ippolito da Pastina, un uomo di dubbie qualit\u00e0 morali.\nA gennaio del 1648 conquist\u00f2 tutta la Basilicata con il Conte Salazar e divenne \"governatore delle armi\" del Real Repubblica Napoletana, alla testa di un contingente di 1500 uomini. A gennaio del 1648 le sue truppe si unirono a quelle di Francesco Salazar a Ferrandina, con cui riuscirono a battere il realista Duca di Martina, preside della provincia lucana; dopo la vittoria si spost\u00f2 a Matera, dove venne accolto da liberatore.\nIl 5 febbraio 1648 a Gravina tese un'imboscata a Francesco Salazar, partigiano del Duca di Guisa; l'agguato fall\u00ec. Il 29 febbraio e il 2 marzo 1648 venne assediato ad Altamura da Giovanni Antonio Acquaviva d'Aragona, conte di Conversano, e dal Duca di Martina: i quali vennero respinti dal Cristiano, che riusc\u00ec ad impadronirsi anche dei loro cannoni.\nIl 6 aprile 1648 si trovava ancora ad Altamura quando seppe della caduta di Napoli, quindi accett\u00f2 la pace in cambio di un governo pi\u00f9 giusto, insieme alla carica di governatore e capitano di guerra, ma dopo la resa fugg\u00ec in Abruzzo a Torricella Sicura, dove, dopo uno scontro, venne catturato e condotto a Napoli.\nIl 23 agosto 1653 venne decapitato a Napoli in piazza Mercato, insieme a due ladroni, con l'accusa di \u00abdelitti di ribellione di campagna\u00bb."}
{"id": "2145426", "revid": "164044", "url": "https://it.wikipedia.org/wiki?curid=2145426", "title": "Samsunspor", "text": ""}
{"id": "2145428", "revid": "767487", "url": "https://it.wikipedia.org/wiki?curid=2145428", "title": "Il sergente di fuoco", "text": "Il sergente di fuoco (\"Death Before Dishonor\") \u00e8 un film del 1987 diretto da Terry Leonard, con Fred Dryer."}
{"id": "2145432", "revid": "124123", "url": "https://it.wikipedia.org/wiki?curid=2145432", "title": "Richard Mique", "text": "Biografia.\nRichard Mique nacque a Nancy da Simon Mique, architetto e imprenditore di Lun\u00e9ville, a suo volta figlio di Pierre Mique, un altro architetto. Seguendo il loro esempio, Richard divenne un architetto al servizio del duca Stanislao Leszczy\u0144ski, ex-re di Polonia e padre di Maria Leszczy\u0144ska, moglie di Luigi XV. A seguito della morte di H\u00e9r\u00e9 de Corny, architetto di corte di Leszczy\u0144ski, Mique partecip\u00f2 come \"premier architecte\" nei grandi progetti di riordinamento e di abbellimento di Nancy, voluti dal duca di Lorena. Stanislao lo cre\u00f2 cavaliere dell'Ordine di San Michele e tent\u00f2 invano di porre Mique come dipendente dei B\u00e2timents du Roi. Dopo la morte del suo mecenate nel febbraio del 1766, Mique fu chiamato nella Francia propriamente detta il seguente ottobre, su suggerimento del confessore polacco della regina Maria. La sua carriera ufficiale in Francia per\u00f2 fu inizialmente ostacolata dall'influenza di Ange-Jacques Gabriel, \"le premier architecte\". I principali clienti di Mique era le dame di corte: per la regina Maria costru\u00ec un convento, situato nella citt\u00e0 di Versailles, sulle terre ai margini del parco un tempo appartenuto al castello di Clagny di Madame de Montespan, del quale undici ettari di terreno furono consegnati ufficialmente alla regina dal marito Luigi XV. Alla morte di Maria, il progetto fu portato avanti e completato dalla figlia Adelaide.\nMique si guadagn\u00f2 la fiducia della Delfina e del Delfino, che una volta divenuto re come Luigi XVI nel 1774, lo nomin\u00f2 \"intendant et contr\u00f4leur g\u00e9n\u00e9ral des b\u00e2timents du Roi\". Succedette a Gabriel come \"premier architecte\" l'anno seguente e si occup\u00f2 di tutti i lavori di abbellimento della reggia di Versailles sino alla Rivoluzione francese. Acquist\u00f2 una signora nella Lorena, completando la sua trasformazione in architetto-cortigiano.\nDivenuto l'architetto preferito della regina Maria Antonietta, port\u00f2 a termine il Petit Trianon, un piccolo gioiello neoclassico, iniziato sotto il regno di Luigi XV per Madame de Pompadour. Tra il 1775 e il 1784 progett\u00f2 e realizz\u00f2 gli attuali giardini del Petit Trianon: le serre di Luigi XV furono sostituite da giardini all'inglese, secondo il gusto della sovrana: nel 1779 i giardini erano quasi completi e includevano sentieri tortuosi, laghetti ornamentali, cascate e statue; a completare quell'atmosfera tranquilla ci pensavano il Tempietto dell'Amore, costruito su un'isoletta piena di roseti e collegata al parco tramite due ponti rustici e il Belvedere, un padiglione ottagonale su una collinetta, sorvegliato da quattro coppie di sfingi. Mique realizz\u00f2 inoltre il celebre Hameau de la Reine, un villaggio rustico costruito intorno ad un laghetto artificiale, situato a nord-est della tenuta.\nDurante la Rivoluzione, fu arrestato insieme ad alcuni complici nel fallito tentativo di salvare Maria Antonietta, condannata alla ghigliottina. Portato di fronte al tribunale rivoluzionario, il 7 luglio 1794, dopo un sommario processo, fu condannato a morte insieme al figlio e fu decapitato il giorno seguente. Ci\u00f2 avvenne appena tre settimane prima la caduta di Robespierre e la fine del Terrore.\nPierre de Nolhac, storico della reggia di Versailles, in \"Le Trianon de Marie-Antoinette\" (1914), defin\u00ec Mique come \u00abun artista colto, abile e degno di pi\u00f9 gloria\u00bb. Una strada nella citt\u00e0 di Versailles commemora il suo nome.\nMique venne sepolto a Parigi nel Cimitero di Picpus."}
{"id": "2145433", "revid": "1318658", "url": "https://it.wikipedia.org/wiki?curid=2145433", "title": "Place Monge (metropolitana di Parigi)", "text": "Place Monge \u00e8 una stazione della Metropolitana di Parigi sulla linea 7, sita nel V \"arrondissement\".\nLa stazione.\nVenne inaugurata il 15 febbraio 1930, in occasione del prolungamento della linea 10 fino a \"place d'Italie\". successivamente vi venne istradata la linea 7.\nStoria.\nLa \"place Monge\", sotto la quale si trova la stazione, deve il suo nome a Gaspard Monge (1746-1818) matematico francese, che consent\u00ec la fondazione de l'\u00c9cole normale sup\u00e9rieure e fond\u00f2 l'\u00c9cole polytechnique.\nLa stazione \u00e8 situata nel centro del V \"arrondissement\", e dispone di due accessi di cui uno fornito di scala mobile.\nIl Jardin des Plantes e l'ar\u00e8nes de Lut\u00e8ce sono ubicate nei pressi della stazione."}
{"id": "2145440", "revid": "729019", "url": "https://it.wikipedia.org/wiki?curid=2145440", "title": "Martin B-57 Canberra", "text": "Il Martin B-57 Canberra era un bombardiere medio bimotore a getto ad ala media, sviluppato successivamente come ricognitore (fotografico, elettronico, e meteorologico), prodotto dall'azienda statunitense Glenn L. Martin Company dagli anni cinquanta.\nSviluppato dal pari ruolo britannico English Electric Canberra, venne prodotto in svariate versioni sviluppate per equipaggiare la United States Air Force.\nStoria del progetto.\nAll'inizio degli anni cinquanta, al termine della Guerra di Corea, la United States Air Force si trov\u00f2 nella condizione di sostituire gli A-26 Invader ormai superati, ma senza avere una valida alternativa immediatamente disponibile nel ruolo specifico di bombardiere tattico. Con l'obiettivo di accelerare questo processo, vennero presi in considerazione anche aerei originariamente studiati per la United States Navy (come il North American AJ Savage), destinati ad altri ruoli (il North American B-45 Tornado) oppure, con una scelta assolutamente inusuale per l'USAF, il ricorso a progetti di aerei stranieri (come l'Avro Canada CF-100).\nFu proprio su un progetto straniero, il britannico English Electric Canberra, che ricadde la scelta delle autorit\u00e0 americane, soprattutto dopo il fallimento del progetto Martin XB-51.\nLa USAF ricevette il primo \"Canberra\" direttamente dalla Gran Bretagna, per le prove di valutazione: si trattava di un esemplare della versione \"B.2\" che, il 21 febbraio 1951, comp\u00ec la traversata atlantica (tra la base di Aldergrove, Irlanda del Nord, e Terranova) con un volo senza scalo di 4 h e 37 ', divenendo il primo jet a compiere tale tragitto senza rifornimenti intermedi.\nCinque giorni dopo, a fronte di prove comparative, il \"Canberra\" venne dichiarato vincitore e, a causa dell'impossibilit\u00e0 da parte della \"English Electric\" di farsi carico della produzione degli esemplari necessari, all'inizio dell'aprile successivo la Martin ottenne la licenza di produzione. L'aereo acquis\u00ec il codice di progetto interno \"Martin Model 272\".\nDa questo velivolo la Martin svilupp\u00f2 la linea di produzione iniziale, che vedeva uscire macchine molto simili al prototipo britannico: venne ridotto l'equipaggio (da 3 persone), vennero installati serbatoi supplementari nello spessore alare e venne leggermente modificata la forma delle prese d'aria dei motori. Questi ultimi erano due Wright J65, a loro volta la versione costruita su licenza dei britannici Armstrong Siddeley Sapphire. (Ovviamente vennero rivisti molti dettagli indispensabili per l'adattamento agli standard costruttivi previsti negli USA).\nIl 20 luglio 1953 vol\u00f2 il primo \"B-57A\" statunitense di serie e nel giugno del 1954 vol\u00f2 il prototipo della variante \"B-57B\".\nAll'inizio degli anni sessanta, mentre queste prime due versioni terminavano l'impiego nei reparti di prima linea, entrarono in servizio i \"B-57C\" ed i \"B-57E\" (impiegati prevalentemente per addestramento e traino di bersagli).\nLa quarta versione (impiegata principalmente per compiti di ricognizione e designata \"RB-57D\") costitu\u00ec la prima sostanziale revisione del progetto originario: il Canberra venne dotato di una nuova ala, di lunghezza sensibilmente maggiore rispetto alla precedente, e di propulsori diversi (vennero impiegati i Pratt &amp; Whitney J57).\nUna seconda importante modifica alle strutture dell'ala, della fusoliera e dei piani di coda, port\u00f2 alla realizzazione della versione \"RB-57F\", usata prevalentemente (ed intensamente) per compiti di ricognizione ad alta quota.\nPer finire, la versione \"B-57G\" era in pratica l'aggiornamento a standard di equipaggiamento pi\u00f9 moderni di diverse macchine delle varianti iniziali, senza particolari interventi sulla struttura.\nTecnica.\nL'aereo era un monoplano ad ala media ed aveva la particolarit\u00e0 di avere i piani di coda che formavano un angolo di diedro positivo.\nDotato di carrello triciclo anteriore, era propulso da due motori a reazione: inizialmente dotati di motori Rolls-Royce Avon, analogamente agli esemplari inglesi, in un secondo tempo vennero equipaggiati (salvo i rari casi citati espressamente nelle singole versioni utilizzatrici) con due Wright J65, durante tutta la fase dello sviluppo del velivolo.\nIn funzione della notevole versatilit\u00e0 del velivolo, l'armamento variava notevolmente, sia in base alla versione, sia in base al ruolo operativo assegnato. Inizialmente, come gi\u00e0 per il de Havilland DH.98 Mosquito, era previsto che la velocit\u00e0 del \"Canberra\" e la sua quota operativa, fossero sufficienti a garantirgli l'incolumit\u00e0 dall'intercettazione dei caccia avversari. Le nuove generazioni di intercettori ed i ruoli di bombardamento tattico, richiedevano invece la presenza di armi: vennero dapprima impiegate 8 mitragliatrici (da 12,7\u00a0mm) e poi cannoni (da 20\u00a0mm) annegati nelle semiali.\nNelle versioni destinate al bombardamento tattico vennero installati 4 piloni alari in grado di trasportare svariati carichi offensivi che, nelle versioni finali, potevano essere costituiti anche da bombe a guida laser.\nImpiego operativo.\nI primi \"Canberra\" a diventare operativi furono gli \"RB-57A\" che vennero consegnati ai reparti nel mese di aprile del 1954, dato che i primi \"B-57A\" vennero considerati non adatti al combattimento utilizzati solamente a scopo di prova e per gli studi delle versioni successive. Un \"B-57A\" venne assegnato al National Oceanic and Atmospheric Administration per lo studio degli uragani.\nIn particolare sollevarono perplessit\u00e0 la posizione disassata della cabina di pilotaggio e la totale assenza di armamento difensivo: va infatti ricordato che il \"Canberra\" nasceva come aereo da ricognizione o bombardamento strategico, mentre ora veniva introdotto in un ruolo decisamente diverso.\nLa versione prodotta in maggior numero, la \"B-57B\", introducendo una serie di migliorie, divenne la prima impiegata presso i reparti del Tactical Air Command: venne modificata la cabina di pilotaggio (ora con i due membri dell'equipaggio disposti in tandem sotto una vetratura a goccia), gli aerofreni vennero disposti lungo la carlinga (prima erano nelle ali), vennero introdotti 4 piloni sub-alari per i carichi di caduta ed infine vennero installate 8 mitragliatrici (da 12,7\u00a0mm), affogate nel profilo alare, che col passare del tempo vennero sostituite da 4 cannoni M39 da 20\u00a0mm.\nI \"B-57B\" furono comunque assillati da alcuni problemi che riguardavano, in particolare, gli attuatori di coda che provocarono la caduta di alcuni velivoli. In seguito l'USAF valut\u00f2 l'aereo inadeguato per il compito di bombardiere tattico notturno e diede vita ad un intenso programma di adeguamento dell'avionica.\nEntro la fine del 1957 i reparti del Tactical Air Command vennero equipaggiati con i nuovi North American F-100 Super Sabre anche se l'inizio della Guerra del Vietnam ritard\u00f2 il definitivo ritiro dei velivoli.\nI \"Canberra\" destinati a ruoli di ricognizione ebbero maggior fortuna e, nonostante alcuni problemi ai motori, vennero impiegati diffusamente, anche presso reparti schierati in Europa (Francia e Germania) ed in Giappone.\nI problemi ai motori provocarono comunque un elevato numero di incidenti e, dopo aver passato praticamente tutto il 1955 relegati a terra, i \"Canberra\" vennero gradualmente sostituiti dagli RB-66 Destroyer o dagli RF-101 Voodoo.\nA partire dal 1959 la Martin effettu\u00f2 diverse modifiche agli \"RB-57A\", dotandoli di apparecchiature per le contromisure elettroniche alloggiate nel vano bombe. Con la sigla di \"EB-57A\" questi aerei operarono come addestratori per i reparti di difesa aerea impegnati nell'imparare l'arte della guerra elettronica, ricoprendo il ruolo di aggressori.\nDurante la Guerra del Vietnam i \"Canberra\" operarono principalmente nel ruolo di ricognitori, soprattutto in missioni notturne in quanto dotati di specifiche apparecchiature all'infrarosso; le prime missioni di bombardamento vennero effettuate soltanto nel febbraio del 1965. Ancora una volta, tuttavia, il numero di incidenti risult\u00f2 essere molto alto ed i risultati dell'impiego in combattimento non significativi.\nL'ultima versione operativa, la \"B-57G\", con la denominazione di \"Tropic Moon III\", venne dispiegata nel sud-est asiatico nell'inverno del 1970 e, dotata di diversi sensori che consentivano il combattimento notturno e l'utilizzo di armi a guida laser, vennero impiegati in missioni lungo il Sentiero di Ho Chi Minh.\nRichiamati dalla Thailandia nel maggio del 1972 vennero definitivamente radiati dall'USAF in seguito all'approvazione di tagli alle spese militari.\nDue esemplari di \"RB-57A\" vennero impiegati dalla Chung-Hua Min-Kuo K'ung-Ch\u00fcn (Aviazione della Repubblica di Cina) in missioni di ricognizione sul territorio della Repubblica Popolare Cinese; uno di questi venne abbattuto il 18 febbraio 1958 da un MiG-17 cinese.\nIl Pakistan acquist\u00f2 diversi esemplari di \"Canberra\" e li utilizz\u00f2 contro l'India nelle guerre del 1965 e del 1971. Gli ultimi aerei vennero ritirati dal servizio nel 1985.\nVersioni.\nDati tratti da \"The Glenn L. Martin Maryland Aviation Museum\""}
{"id": "2145446", "revid": "962319", "url": "https://it.wikipedia.org/wiki?curid=2145446", "title": "Kengo Kuma", "text": "Biografia.\nKuma nasce a Yokohama, prefettura di Kanagawa, nel 1954, si \u00e8 laureato all'universit\u00e0 di Tokyo nel 1979. Nel 1987, dopo essere stato Visiting Scholar presso la Columbia University di New York, fonda lo \"Spatial Design studio\" (ora \"Kengo Kuma &amp; Associates\").\nOggi Kuma \u00e8 professore presso la facolt\u00e0 di Architettura presso l'University of Tokyo."}
{"id": "2145451", "revid": "216538", "url": "https://it.wikipedia.org/wiki?curid=2145451", "title": "Professor James Moriarty", "text": ""}
{"id": "2145452", "revid": "767487", "url": "https://it.wikipedia.org/wiki?curid=2145452", "title": "Piet\u00e0 per la carne", "text": "Piet\u00e0 per la carne (\"Home Before Dark\") \u00e8 un film del 1958 diretto da Mervyn LeRoy.\nTrama.\nCharlotte torna a casa dopo essere stata per molto tempo in una clinica psichiatrica a causa di un esaurimento nervoso, e scopre che il marito Arnold la tradisce con la sorellastra. Cos\u00ec Charlotte cerca di assomigliare alla sorellastra, senza per\u00f2 riuscire nell'impresa."}
{"id": "2145457", "revid": "729019", "url": "https://it.wikipedia.org/wiki?curid=2145457", "title": "Addlestone", "text": "Addlestone \u00e8 una cittadina di 16.657 abitanti della contea del Surrey, in Inghilterra."}
{"id": "2145461", "revid": "729019", "url": "https://it.wikipedia.org/wiki?curid=2145461", "title": "Banstead", "text": "Banstead \u00e8 un paese di 8.512 abitanti della contea del Surrey, in Inghilterra."}
{"id": "2145465", "revid": "109118796", "url": "https://it.wikipedia.org/wiki?curid=2145465", "title": "Ashford (Surrey)", "text": "Ashford \u00e8 una cittadina di 25.240 abitanti della contea del Surrey, in Inghilterra. Prima del 1965, Ashford faceva parte della contea di Middlesex."}
{"id": "2145467", "revid": "20977599", "url": "https://it.wikipedia.org/wiki?curid=2145467", "title": "Lenti asferiche", "text": ""}
{"id": "2145469", "revid": "20977605", "url": "https://it.wikipedia.org/wiki?curid=2145469", "title": "Obiettivo ottico", "text": ""}
{"id": "2145470", "revid": "729019", "url": "https://it.wikipedia.org/wiki?curid=2145470", "title": "Brookwood (Surrey)", "text": "Brookwood \u00e8 un paese di 2.416 abitanti della contea del Surrey, in Inghilterra."}
{"id": "2145474", "revid": "729019", "url": "https://it.wikipedia.org/wiki?curid=2145474", "title": "Camberley", "text": "Camberley \u00e8 una cittadina di 38.038 abitanti della contea del Surrey, in Inghilterra."}
{"id": "2145475", "revid": "1318658", "url": "https://it.wikipedia.org/wiki?curid=2145475", "title": "Jussieu (metropolitana di Parigi)", "text": "Jussieu \u00e8 una stazione sulle linee 7 e 10 della Metropolitana di Parigi ed \u00e8 ubicata nel V \"arrondissement\" di Parigi.\nLa stazione.\nLa stazione venne inaugurata il 26 aprile 1931. Essa aveva il nome di \"Jussieu \u2014 Halle-aux-vins\" poi modificato semplicemente in \"Jussieu\". La seconda parte del nome originario si riferiva alla piccola \"Halle aux vins\", creata da Napoleone e ormai scomparsa, al cui posto si trova, dal 1957, il \"campus de Jussieu\".\n\"Jussieu\" \u00e8 il nome di una famiglia che si occupava di botanica e storia naturale."}
{"id": "2145479", "revid": "1305772", "url": "https://it.wikipedia.org/wiki?curid=2145479", "title": "Fondo Nazionale Ebraico", "text": "Il Fondo Nazionale Ebraico (in ebraico: \u05e7\u05e8\u05df \u05e7\u05d9\u05de\u05ea \u05dc\u05d9\u05e9\u05e8\u05d0\u05dc, \"Keren Kayemet LeYisrael\") (a volte abbreviato in \u05e7\u05e7\u05f4\u05dc, KKL, pronunciato \"KaKal\") fu fondato nel 1901 a Basilea per comprare e sviluppare terra nella Palestina ottomana (poi Israele) per l'insediamento degli ebrei. Il Fondo \u00e8 un ente non profit dell'Organizzazione sionista mondiale\n e ha poteri para-statali. Nel 2007 era proprietario del 13% della superficie fondiaria in Israele. \nSin dalla sua creazione, il Fondo ha piantato pi\u00f9 di 240 milioni di alberi in Israele. Ha anche costruito 180 dighe e bacini artificiali, reso lavorabile 1.000\u00a0km\u00b2 di terra e creato pi\u00f9 di mille parchi, contribuendo quindi allo sviluppo dello stato stesso."}
{"id": "2145481", "revid": "729019", "url": "https://it.wikipedia.org/wiki?curid=2145481", "title": "Caterham (Surrey)", "text": "Caterham \u00e8 una cittadina di 20.957 abitanti della contea del Surrey, in Inghilterra."}
{"id": "2145483", "revid": "729019", "url": "https://it.wikipedia.org/wiki?curid=2145483", "title": "Chertsey", "text": "Chertsey \u00e8 una citt\u00e0 inglese del distretto del Runnymede, nella contea del Surrey. Situata nell'area metropolitana di Londra, da cui dista 29\u00a0km, \u00e8 bagnata sia dal Tamigi che dal Bourne. La cittadina \u00e8 servita dall'autostrada M25 e dalla ferrovia South Western Main Line.\nOrigini del nome.\nIl luogo \u00e8 documentato fin dal settimo secolo nello statuto della propria abbazia, in quanto \"Cirotisege \"o \"Cerotesege - \"cio\u00e8, l'Isola di Cirotis.\nStoria.\nStoria.\nChertsey \u00e8 una delle citt\u00e0 pi\u00f9 antiche dell'Inghilterra, la sua storia in parte coincide con quella della sua notevole abbazia benedettina. L'abbazia viene fondata nel 666 da Eorcenwald, vescovo di Londra, grazie ad una donazione.\nL'abbazia diviene, nel corso dei secoli, una delle pi\u00f9 grandi del paese, anche grazie al sostegno di importanti feudi della zona. Viene profanata da Enrico VIII nel 1536 e l'edificio cade in rovina. Alla fine del diciassettesimo secolo, solo una parte delle mura esterne dell'abbazia rimangono erette."}
{"id": "2145488", "revid": "729019", "url": "https://it.wikipedia.org/wiki?curid=2145488", "title": "Cobham (Surrey)", "text": "Cobham \u00e8 una cittadina di 10.918 abitanti della contea del Surrey, in Inghilterra.\nLa cittadina ospita la struttura in cui si allena regolarmente il \nNella cittadina \u00e8 presente un mulino ad acqua storico."}
{"id": "2145490", "revid": "1833487", "url": "https://it.wikipedia.org/wiki?curid=2145490", "title": "Dorking", "text": "Dorking \u00e8 una cittadina di 17.000 abitanti della contea del Surrey, in Inghilterra."}
{"id": "2145493", "revid": "109578436", "url": "https://it.wikipedia.org/wiki?curid=2145493", "title": "Starry Night", "text": "Starry Night (trad. \"notte stellata\") \u00e8 un programma di astronomia edito dalla Imaginova, il quale si \u00e8 imposto, per le sue caratteristiche di elevato realismo fotografico, come uno dei programmi pi\u00f9 famosi ed importanti nel campo astronomico.\n\u00c8 un software non di libera distribuzione in quanto commerciale.\nSin dall'inizio si \u00e8 fatto notare per la sua qualit\u00e0 grafica: da sempre sviluppato con l'idea di raggiungere il pi\u00f9 alto livello di realismo possibile (basti dire che tra le varie opzioni si trova pure quella per abilitare i suoni udibili nei campi durante le osservazioni notturne, come il canto del grillo canterino, lo scorrere del ruscello, e via dicendo). \nAttualmente \u00e8 uno dei pochi programmi che possiedono delle mappe ad alta risoluzione per quanto riguarda la superficie della Luna e del pianeta Marte.\nLe varie versioni.\n\"Starry night\" \u00e8 una famiglia di programmi, che comprende:\nMotore grafico.\nIl suo motore grafico si basa sulle librerie grafiche openGL. Questo \u00e8 il motivo per cui Starry Night esiste sia per piattaforma Microsoft Windows che per Apple macOS (eccezione fatta per la versione Astrophoto Suite, disponibile esclusivamente per Windows).\nIl programma.\nIl programma si propone come un planetario tridimensionale mediante il quale si possono cercare vari tipi di oggetti celesti. Previa giusta configurazione, \u00e8 in grado di visualizzare in tempo reale la situazione del cielo sopra di noi. Questo in quanto, finita l'installazione, durante il processo di configurazione vengono richieste le coordinate del posto in cui ci si trova.\nCon l'opzione \"AllSky CCD mosaic\" attivata, disponibile dalla versione Pro Plus in su, il cielo diviene composto da un elevatissimo numero di fotografie astronomiche a colori, come se fosse un enorme mosaico. L'utente pu\u00f2, previa registrazione e connessione ad Internet, inviare le proprie fotografie e vedere pubblicato il proprio lavoro con qualche update del programma, evento che capita anche pi\u00f9 volte alla settimana.\n\"Starry Night\" inoltre \u00e8 in grado di gestire i file generati con il programma Autodesk AutoCAD: questa funzione permette di poter visualizzare in 3d sonde spaziali, e pure oggetti celesti come pianeti ed asteroidi. Chiunque abbia a disposizione questo programma pu\u00f2 generare ulteriori oggetti tridimensionali non inclusi e che verranno aggiunti negli upgrade.\nOrigine delle informazioni.\n\"Starry Night\" si interfaccia ad altri programmi per fornire l'utente di informazioni.\nPer visualizzare le informazioni in esso contenute il programma si avvale di un interfacciamento con Apple QuickTime ed Adobe Acrobat Reader.\nPer le informazioni non incluse si avvale di un link diretto a Wikipedia in lingua inglese.\nPer le informazioni inerenti ai luoghi del nostro pianeta si avvale di un link diretto a Google Maps.\nCosa permette di fare Starry Night?\nL'utilizzo di questo programma pu\u00f2 essere molteplice.\nStarry Night permette, infatti, di poter pilotare un telescopio collegato direttamente al computer mediante una connessione seriale rs-232. Per ovviare il problema della mancanza di questa porta sul Macintosh \u00e8 stato progettato un adattatore Bluetooth.\nA questo scopo i programmatori, per la versione Windows, hanno optato per l'utilizzo dei drivers \"A.S.C.O.M.\" (Ascom Platform, i quali sono dei drivers freeware ed opensource che gestiscono numerosi modelli di telescopi prodotti da varie case. Per quanto concerne la versione macOS il programma si avvale dell'utilizzo di drivers proprietari della Imaginova.\nInoltre il programma permette pure di gestire la parte fotografica dell'astronomia. La versione \"Pro Plus\" del programma comprende un plugin che permette l'interfacciamento dello stesso con il software di fotografia astronomica MaxIm DL. La versione \"Astrophoto suite\" integra per intero il programma MaxIm DL in versione \"Lite\".\nSupporti e spazio occupato.\nNella confezione della versione \"Pro Plus\" si trovano 3 DVD:\nLo spazio occupato sul disco fisso pu\u00f2 comunque aumentare ed anche di parecchio in quanto il programma fa utilizzo del catalogo astronomico stellare USNO che pu\u00f2, mediante un'apposita impostazione, essere scaricato direttamente dal server della Imaginova man mano che si osserva il cielo simulato.\nVengono inoltre distribuiti anche dei manuali:\n3d.\nStarry Night 6 \u00e8 in grado, inoltre, di gestire modelli 3d in formato 3ds, tipici di Autocad. Infatti, pianeti, satelliti (sia naturale che artificiali) vengono visualizzati in 3d.\nAlcuni siti web mettono a disposizione oggetti 3d aggiuntivi."}
{"id": "2145494", "revid": "729019", "url": "https://it.wikipedia.org/wiki?curid=2145494", "title": "Earlswood", "text": "Earlswood \u00e8 un paese di 8.000 abitanti della contea del Surrey, in Inghilterra."}
{"id": "2145496", "revid": "767487", "url": "https://it.wikipedia.org/wiki?curid=2145496", "title": "Lettera da una sconosciuta", "text": "Lettera da una sconosciuta (\"Letter from an Unknown Woman\") \u00e8 un film mel\u00f2 del 1948, diretto da Max Oph\u00fcls, tratto dal racconto \"Lettera di una sconosciuta\" (\"Brief einer Unbekannten\") di Stefan Zweig.\nNel 1992 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nNei primi anni del 1900, a Vienna, il pianista Stefan Brand torna a casa abbastanza brillo. Fa ancora notte, ma mancano poche ore al suo appuntamento per un duello alla pistola con un ottimo tiratore: una sfida che in realt\u00e0 egli ha intenzione di evitare lasciando la citt\u00e0. Prima di partire, Stefan legge nel suo appartamento una lettera ricevuta quella sera che gli consegna il suo domestico e che inizia con le seguenti parole: \u00abQuando leggerai questa lettera forse sar\u00f2 morta\u00bb.\nL'autrice della lettera \u00e8 una donna, Lisa, che non si firma; nella missiva ella rievoca il tempo della sua adolescenza, quando viveva in un caseggiato viennese, e precisamente dal momento in cui vi trasloc\u00f2 il giovane pianista.\nAffascinata dal nuovo inquilino, il pianista Stefan, un giovane bello e di indubbio talento, che gode gi\u00e0 di un certo successo, la ragazza resta spesso sveglia fino a tardi per ascoltarlo suonare, ammirandolo e infatuandosi di lui, senza avvicinarlo mai. Il tempo passa, ma Stefan non si accorge di lei, le passa accanto senza neanche notarla. A sua insaputa, Stefan diventa il centro dei pensieri di Lisa. L'unico che si rende conto della timida fanciulla \u00e8 John, il domestico muto di Stefan.\nUn giorno, la madre di Lisa, una vedova, annuncia che sta per sposarsi di nuovo con un uomo borghese, Kerstner, che gestisce una sartoria militare a Linz e che, pertanto, entrambe dovranno trasferirsi in quella citt\u00e0. La figlia si oppone recisamente, angosciata all'idea di allontanarsi da Stefan, ma poi cede. Giunta alla stazione, per\u00f2, fugge e torna al caseggiato. Il portiere la fa entrare e lei sale a bussare alla porta di Stefan. Ma questi non \u00e8 in casa. La ragazza rimane cos\u00ec sulle scale ad aspettarlo. All'alba egli rientra in compagnia di una donna, e lei ne rimane sconvolta: va via e raggiunge la madre e il patrigno a Linz.\nIn pochi anni, la giovane diventa una signorina bella e beneducata: riceve una proposta di matrimonio da parte di Leopold von Kaltnegger, un ufficiale dell'esercito che lei per\u00f2 respinge, dicendosi innamorata di un altro uomo.\nPassano alcuni anni. Lasciata la casa dei genitori, la giovane \u00e8 tornata a Vienna, dove si guadagna da vivere lavorando come indossatrice in una sartoria. A differenza delle colleghe, respinge i corteggiatori. Ogni sera torna al vecchio caseggiato e resta ore sotto la finestra di Stefan, ormai famoso concertista, sperando che lui si accorga di lei. Finalmente, una sera lui la nota e, pur non ricordando di averla gi\u00e0 incontrata, si sente attratto da lei. I due trascorrono insieme una serata deliziosamente romantica. Infine, lui la porta nel suo appartamento dove John \u00e8 il testimone muto di questa nuova conquista del suo padrone.\nSebbene lei non gli abbia detto quasi nulla di se stessa, Stefan riesce a scoprire dove lavora e va a trovarla nella sartoria per informarla che sta per partire per Milano dove dar\u00e0 un concerto al Teatro alla Scala. Le d\u00e0 appuntamento quel pomeriggio alla stazione e, qui, le promette di tornare dopo due settimane. Ma Stefan non torner\u00e0. In attesa di un bambino, l'orgoglio impone alla donna innamorata di non cercarlo perch\u00e9 non vuole chiedergli nulla.\nQuando viene ricoverata per il parto, una suora cerca di convincerla a rivelare il nome del padre del bambino, ma lei si rifiuta di farlo. D\u00e0 al bimbo il nome Stefan e, per alcuni anni, lo mantiene con le sue sole forze, a costo di qualunque sacrificio.\nPassano dieci anni. La donna ha sposato un aristocratico di mezza et\u00e0 di nome Johann Stauffer, cui ha raccontato tutto e che mantiene nel lusso lei e suo figlio; il maestro di musica del bambino dice che questi ha un innato talento musicale. Una sera, a teatro, lei scorge Stefan, che non \u00e8 pi\u00f9 il pianista ammirato di un tempo e che suona ormai raramente. Sentendosi a disagio, lei lascia il teatro, ma mentre aspetta la carrozza incontra Stefan, il quale ancora una volta non la riconosce, ma si sente attratto da lei e la corteggia.\nLei lo lascia e sale sulla carrozza dove trova ad attenderla il marito. Questi la prega di non lasciarsi nuovamente travolgere dalla passione per Stefan, perch\u00e9 questo distruggerebbe il loro matrimonio e farebbe anche soffrire suo figlio. Ma lei non pu\u00f2 liberarsi da questa ossessione amorosa. Pur di stare con Stefan, rimette sul treno il figlio che era tornato a casa per una vacanza e lo rimanda in collegio, promettendogli di raggiungerlo dopo due settimane. Su quel treno ha precedentemente viaggiato un uomo malato di tifo e, cos\u00ec, madre e figlio rimangono infettati.\nRaggiunto Stefan nel suo appartamento, sebbene questi si mostri lieto di vederla, lei si rende finalmente conto del carattere fatuo dell'uomo e fugge via. Cammina a lungo per le strade, senza meta, e quando finalmente torna in s\u00e9 decide di raggiungere suo figlio. Ma \u00e8 troppo tardi. Il bambino \u00e8 ricoverato in ospedale e muore di tifo. Anche lei si ammala. Prima di morire scrive a Stefan la lettera che lui adesso ha tra le mani e che gli \u00e8 stata inviata dalle suore dell'ospedale dopo la morte della donna.\nStefan, finalmente, si rende conto di quell'amore silenzioso che l'ha seguito tutta la vita. Ma non sa neppure il nome dell'autrice di quella lettera. Si rivolge allora a John, il suo domestico, chiedendogli se ricorda quel nome. John, che \u00e8 muto, prende un foglio di carta e vi scrive \"Lisa\".\nL'uomo che ha sfidato a duello Stefan \u00e8 il marito di Lisa. Ora Stefan sa di non potere fuggire questo impegno, e si reca all'appuntamento col proprio destino.\nProduzione.\nIl film fu prodotto dalla Rampart Productions (con il nome A Rampart Production).\nDistribuzione.\nDistribuito dall'Universal Pictures, il film venne presentato in prima a New York il 28 aprile 1948."}
{"id": "2145497", "revid": "834", "url": "https://it.wikipedia.org/wiki?curid=2145497", "title": "Egham", "text": "Egham \u00e8 un paese di 5.724 abitanti della contea del Surrey, in Inghilterra, rinomato per il Royal Holloway, un college dell'Universit\u00e0 di Londra."}
{"id": "2145499", "revid": "729019", "url": "https://it.wikipedia.org/wiki?curid=2145499", "title": "Egham Hythe", "text": "Egham Hythe \u00e8 un paese di 6.345 abitanti della contea del Surrey, in Inghilterra."}
{"id": "2145502", "revid": "729019", "url": "https://it.wikipedia.org/wiki?curid=2145502", "title": "Englefield Green", "text": "Englefield Green \u00e8 un paese di 11.180 abitanti della contea del Surrey, in Inghilterra."}
{"id": "2145506", "revid": "1318658", "url": "https://it.wikipedia.org/wiki?curid=2145506", "title": "Sully - Morland (metropolitana di Parigi)", "text": "Sully \u2014 Morland \u00e8 una stazione della Metropolitana di Parigi sulla linea 7, sita nel IV \"arrondissement\" di Parigi.\nLa stazione.\nLa stazione venne aperta il 3 giugno 1930, con il nome di \"Pont Sully\".\nIl suo nome ricorda Maximilien de B\u00e9thune, barone Rosny, duca di Sully, amico e ministro del re Enrico IV oltre che il colonnello Fran\u00e7ois Louis de Morlan (1771-1805) che cadde nella battaglia di Austerlitz."}
{"id": "2145507", "revid": "580197", "url": "https://it.wikipedia.org/wiki?curid=2145507", "title": "Epsom", "text": "Epsom \u00e8 una cittadina di 27.065 abitanti della contea del Surrey, in Inghilterra. Si trova a 29 km a sud di Charing Cross, il punto pi\u00f9 centrale di Londra. Dal punto di vista urbanistico fa parte dell'area metropolitana di Londra (\u00e8 infatti inclusa nella \"London commuter belt\"), anche se non vi \u00e8 inclusa dal punto di vista amministrativo, facendo invece parte del Surrey.\nIn diverse classifiche stilate dal canale televisivo britannico Channel 4 \u00e8 stato considerato uno dei migliori luoghi dove vivere e abitare nel Regno Unito.\nLa citt\u00e0 \u00e8 famosa per l\"'Epsom Downs Racecourse\", uno dei pi\u00f9 importanti ippodromi del mondo., dove si disputa annualmente il Derby di Epsom. \u00c8 inoltre sede dell'ospedale \"Epsom General Hospital\", e di diversi ospedali psichiatrici che risalgono al tardo Ottocento - inizi Novecento.\nGrazie alla stazione ferroviaria di Epsom, la cittadina \u00e8 collegata frequentemente con le stazioni di Waterloo e Victoria nel centro di Londra, e da diversi autobus che in questo modo la connettono anche alla rete metropolitana tramite Morden.\nEssendo parte integrante del borough di Epsom and Ewell, la cittadina \u00e8 gemellata con Chantilly, in Francia.\nLa citt\u00e0 ha dato il nome ai \"sali di Epsom\" o \"sale inglese\", costituiti da solfato di magnesio, che fu isolato per la prima volta ad Epsom."}
{"id": "2145511", "revid": "74801", "url": "https://it.wikipedia.org/wiki?curid=2145511", "title": "Esher", "text": "Esher \u00e8 un paese di abitanti della contea del Surrey, in Inghilterra.\nEsher ha un ippodromo, Sandown Park.\nA sud di Esher \u00e8 presente Claremont House, un palazzo dove re Luigi Filippo di Francia abit\u00f2 in esilio e dove mor\u00ec nel 1850.\nGeorge Harrison possedeva una casa a Esher. In essa i Beatles registrarono i demo delle canzoni che sarebbero state pubblicate nel celebre \"White Album\", pi\u00f9 altre come \"Hey Jude\", \"Let It Be\", e \"Lady Madonna\"."}
{"id": "2145513", "revid": "709565", "url": "https://it.wikipedia.org/wiki?curid=2145513", "title": "Ewell", "text": "Ewell \u00e8 una cittadina di 39.994 abitanti, che appartiene al borough di Epsom and Ewell del Surrey, in Inghilterra. Si trova in prossimit\u00e0 dei limiti meridionali della Grande Londra (a 22\u00a0km e mezzo da Charing Cross) e forma parte del suburbio della citt\u00e0, pur conservando un carattere rurale.\nGeografia fisica.\nL'abitato si trova tra i suoli gessosi dei North Downs, a sud, e quelli argillosi del bacino di Londra, a nord.\nVi si trova la sorgente del fiume Hogsmill, un affluente del Tamigi.\nIl toponimo deriva dal termine antico inglese \"\u00e6well\", che significa \"sorgente\".\nStoria.\nIl territorio ebbe una frequentazione nell'et\u00e0 del bronzo, testimoniata dai ritrovamenti archeologici. Probabilmente la sorgente era gi\u00e0 considerata un luogo sacro quando i Romani vi arrivarono.\nL'insediamento sorse sul percorso della via romana nota come \"Stane Street\", tra \"Londinum\" (Londra) e \"Noviomagus Reginorum\" (Chichester), che deviava leggermente per passare dalla sorgente.\nCon gli Anglosassoni fece parte della centena di Copthorne.\nIl centro \u00e8 citato nel Domesday Book del 1086 come \"Etwelle\" e i suoi pascoli furono possesso diretto di Guglielmo il Conquistatore.\nNel 1538 il re Enrico VIII fece costruire a nord-est dell'abitato il palazzo di Nonsuch, distrutto nel XVII secolo e di cui rimane solo il parco, utilizzato all'epoca per le battute di caccia del re.\nLo sviluppo dell'area come espansione suburbana di Londra si ebbe a partire dagli anni trenta e quaranta, con case isolate, ma si \u00e8 in seguito accentuato: oggi l'Hogsmill Open Space \u00e8 l'unico resto del paesaggio rurale dell'anteguerra.\nLuoghi di interesse.\nEwell si trova sul percorso del sentiero \"London Outer Orbital Path\" o \"LOOP\", completato nel 2001, che circonda i sobborghi di Londra (\"Outer London\") con un percorso anulare di 240\u00a0km.\nInfrastrutture e trasporti.\nEwell ospita due stazioni ferroviarie: quella di \"Ewell West\" sulla linea per la stazione londinese di Waterloo Station e per Dorking e Guildford, e quella di \"Ewell East\", sulla linea per la Victoria Station e per Horsham.\nVi passa la strada A24, tra Clapham e Worthing.\nDiverse linee di autobus suburbane hanno fermate ad Ewell."}
{"id": "2145514", "revid": "729019", "url": "https://it.wikipedia.org/wiki?curid=2145514", "title": "Farleigh (Surrey)", "text": "Farleigh \u00e8 una cittadina del Surrey, in Inghilterra. Si trova a sud-est di Croydon.\nL'abitato esisteva nel 1086 e compare nel Domesday Book come \"Ferlega\", possedimento di Robert de Wateville, feudatario del normanno Richard Fitz Vilbert. Apparteneva alla centena anglosassone di Tandridge.\nAppartiene al distretto di Tandridge. Tra il 1965 e il 1969 ha fatto parte del distretto londinese di Croydon"}
{"id": "2145515", "revid": "599013", "url": "https://it.wikipedia.org/wiki?curid=2145515", "title": "Abreazione", "text": "L'abreazione \u00e8 un concetto fondamentalmente connesso al modello psicoanalitico.\nSi pu\u00f2 definire come una scarica emozionale avente una funzione catartica, prodotta tramite alcune tecniche che consentono di rivivere e di riesaminare una situazione patogena, e che permettono al soggetto di incanalare e portare alla coscienza i desideri, i pensieri, le esperienze inconsce che erano state rimosse in precedenza perch\u00e9 il loro contenuto non poteva essere accettato apertamente dal soggetto che le riteneva, in qualche modo, inopportune.\nStoria.\nIl metodo che Joseph Breuer utilizza per curare i suoi pazienti, tra i quali la pi\u00f9 celebre fu Anna O. (Bertha Pappenheim), prevede l'uso dell'ipnosi. \nAnna soffriva di numerosi sintomi, quali paralisi e disturbi della visione e della parola.\nNello stato ipnoide il soggetto rivive la situazione patogena ben oltre il semplice stato del ricordo, poich\u00e9 \u00e8 in grado di rivivere anche la genesi della malattia e del suo malessere, e quindi libera l'emozione (affetto) legata al ricordo e la cui rimozione aveva prodotto il sintomo, per lo pi\u00f9 nevrotico. Freud defin\u00ec tale fenomeno abreazione.\nLe discussioni intercorse tra Breuer e Freud a proposito di questo caso sono documentate nel libro \"Studi sull'isteria\" (1895), scritto e firmato a quattro mani, e che costituisce la base per la nascita della psicoanalisi freudiana.\nIn seguito Breuer abbandon\u00f2 la ricerca e Freud rinunci\u00f2 al metodo ipnotico, ritenendolo talvolta inefficace e non esente da limiti, in favore di quello legato alla associazione libera, su cui fond\u00f2 la psicoanalisi.\nEffetto terapeutico.\nL'obiettivo terapeutico cui tende l'abreazione \u00e8 la scomparsa sia dell'emozione correlata all'evento traumatico e a suo tempo repressa, sia del sintomo causato dalla rimozione.\nQuesto fatto accade quando il soggetto accetta favorevolmente i contenuti precedentemente rimossi e quindi rifiutati, agevolando la scomparsa dei sintomi associati alla rimozione del materiale considerato inaccettabile."}
{"id": "2145516", "revid": "149727", "url": "https://it.wikipedia.org/wiki?curid=2145516", "title": "Fischerkietz", "text": ""}
{"id": "2145519", "revid": "1318658", "url": "https://it.wikipedia.org/wiki?curid=2145519", "title": "Pont Marie (metropolitana di Parigi)", "text": "Pont Marie \u00e8 una stazione della Metropolitana di Parigi sulla linea 7, sita nel IV \"arrondissement\" di Parigi.\nLa stazione.\nLa stazione venne aperta nel 1926 ed il suo nome ricorda il \"Pont Marie\" nei cui pressi \u00e8 situata."}
{"id": "2145524", "revid": "767487", "url": "https://it.wikipedia.org/wiki?curid=2145524", "title": "Per te ho ucciso", "text": "Per te ho ucciso (\"Kiss the Blood off My Hands\") \u00e8 un film noir del 1948 diretto da Norman Foster. \u00c8 ispirato al romanzo di Gerald Butler.\nTrama.\nUn ex-soldato, Bill Saunders, uccide accidentalmente un uomo in un pub di Londra dopo una rissa. Fugge e si nasconde a casa di Jane Wharton, un'infermiera che vive da sola, la quale, nonostante sospetti una natura violenta in lui lo aiuta e gli trova un lavoro. In seguito Harry Carter, che ha assistito all'assassinio, lo ricatter\u00e0 coinvolgendolo in una serie di rapine."}
{"id": "2145528", "revid": "54476", "url": "https://it.wikipedia.org/wiki?curid=2145528", "title": "Luca Lanotte", "text": "Insieme ad Anna Cappellini ha vinto i campionati mondiali 2014, i campionati europei 2014, la medaglia d'argento ai campionati europei 2015, la medaglia di bronzo ai campionati europei 2013, e quattro campionati italiani. \nHa conquistato complessivamente tredici podi nelle tappe di ISU GP, tra cui una medaglia d'oro alla Cup of China 2015, otto medaglie d'argento e quattro di bronzo, nonch\u00e9 quattro volte il quarto posto ai Campionati Mondiali. Insieme ad Anna Cappellini ha partecipato inoltre a tre olimpiadi, quella di Vancouver 2010, quella di Sochi 2014 e quella di e quella di PyeongChang 2018. \nCarriera.\nGli inizi.\nLuca Lanotte cominci\u00f2 a pattinare all'et\u00e0 di sette anni, spinto dalla gelosia che provava per la sorella, la quale aveva gi\u00e0 iniziato a conoscere il ghiaccio.\nLa sua carriera agonistica a livello internazionale comincia con Camilla Spelta, con la quale nella stagione 2001-2002 si classifica quindicesimo al JPG Italia e tredicesimo al JGP Svezia. \nDurante la stagione 2002-2003 si posiziona invece decimo al JGP Slovacchia e tredicesimo al JGP Italia, per poi rivoluzionarsi completamente nel corso della seguente stagione, conquistando l'argento al JGP Bulgaria e il bronzo al JGP Croazia\nNel 2004 abbandona la Spelta per pattinare con Camilla Pistorello, con la quale conquista un quinto e un secondo posto rispettivamente al JPG Romania e al JPG Germania, per poi piazzarsi secondo a livello nazionale e nono a livello mondiale.\nGli inizi con Cappellini.\nNel 2005 Matteo Zanni, partner della danzatrice comasca Anna Cappellini annunci\u00f2 il ritiro, portando Anna alla ricerca di un nuovo partner. La scelta ricadde proprio su Luca Lanotte. La nuova coppia Cappellini-Lanotte debutt\u00f2 a livello internazionale al JGP Slovakia conquistando il secondo posto, risultato poi ripetuto al JGP Bulgaria. \nCon tali piazzamenti Anna e Luca raggiunsero l'ultima finale di JPG della loro carriera, in cui si piazzarono terzi, dietro ai rivali Davis/White e Virtue/Moir. \nDopo aver vinto i Campionati italiani, si presentarono per la prima ed ultima volta insieme ai Campionati Mondiali Junior, in cui debuttarono quarti dopo la CD con un punteggio di 32.24, recuperando una posizione con la OD (54.68 di punteggio), tuttavia l'assalto al podio mondiale sfuma con la caduta di Lanotte durante l'esecuzione della FD, che trascina la coppia in quarta posizione.\n2007-2010.\nDebuttano nel mondo senior con la stagione 2006-2007. Prima tappa della stagione \u00e8 il Troph\u00e9e Eric Bompard, dove si piazzano al quinto posto a soli 0.45 punti dal quarto posto di Tessa Virtue e Scott Moir, per poi ottenere l'ottavo posto a Cup of Russia. Si classificano secondi ai nazionali, undicesimi agli europei e tredicesimi ai mondiali con un punteggio di fine stagione pari a 158.83. Cappellini- Lanotte conquistano anche un oro all'Universiade di Torino 2007.\nDurante la stagione 2007-2008, portando come FD La Traviata di Giuseppe Verdi, si classificano terzi a Skate Canada e quarti al Troph\u00e9e Eric Bompard, mancando per la seconda volta consecutiva l'accesso alle finali dell'ISU Grand Prix. \nSi riconfermano secondi ai nazionali alle spalle di Federica Faiella e Massimo Scali, mentre migliorano i piazzamenti dell'anno precedente con un settimo posto ai europei e un decimo posto ai mondiali.\nNel corso della stagione 2008-2009 si piazzano quarti sia al Cup of China che al Cup of Russia, si riconfermano vice-campioni d'Italia e realizzano con un punteggio di 172.67 la conquista del quinto posto europeo, risultato poi migliorato ai Campionati mondiali di Los Angeles con 175.70 e la conferma del decimo posto mondiale.\nCon l'inizio della stagione olimpica 2009-2010, Anna Cappellini e Luca Lanotte decidono di effettuare un cambio di allenatori, per lavorare sotto la guida di Muriel Zazoui e Romain Haguenauer a Lione, che avevano portato Marina Anissina/Gwendal Peizerat all'oro olimpico nel 2002. Dopo aver ottenuto la medaglia d'argento sia al Rostecolom Cup che a Skate America, Cappellini-Lanotte conquistano per la prima volta l'accesso alla finale dei Grand Prix, in cui si piazzano quinti.\nDal 19 al 22 febbraio 2010 fanno parte della spedizione azzurra ai XXI Giochi olimpici invernali, dove si piazzano dodicesimi con 167.32. Ottengono per la quarta volta consecutiva il secondo posto nazionale e si piazzano a livello europeo al sesto posto, per poi partecipare ai Mondiali di Torino. Sotto le note della colonna sonora di Requiem for a dream di Clint Mansell, per\u00f2, durante l'esecuzione dei twizzles Anna si blocca e cade, subendo una penalit\u00e0 di 2 punti e scivolando all'undicesimo posto.\n2010-2012.\nCominciano la stagione 2010-2011 con un secondo posto al Nebelhorn Trophy, ma il deludente quinto posto ai NHK Trophy porta la coppia a fare dietro-front e a tornare ad allenarsi con Paola Mezzadri, con la quale provvedono alla preparazione di nuovi programmi. In seguito ad un infortunio di Luca, la coppia \u00e8 costretta a non partecipare ai nazionali e agli europei. Con l'inizio del 2011, Anna e Luca si allenano tra Milano e Novigorsk in Russia, dove vengono allenati anche da Nikolai Morozov. Dopo la vittoria ai Mont Blanc Trophy, si piazzano ottavi ai Campionati mondiali.\nPer la stagione 2011-2012, si affidano ancora una volta a Paola Mezzadri, con la quale preparano la propria FD sulle note della colonna sonora de La strada di Nino Rota. Conquistano il terzo posto al Troph\u00e9e \u00c9ric Bompard e a Skate Canada, vincono per la prima volta i Campionati italiani, per poi piazzarsi nel 2012 quarti agli europei e sesti ai mondiali.\n2012-2014.\nCon la stagione 2012-2013, decidono invece di affiancare alla Mezzadri, coreografa insieme a Ludmilla Vlasova della SD in versione polka e valzer di Sette spose per sette fratelli, anche il russo Igor Shpilband, gi\u00e0 coach di Meryl Davis/Charlie White e di Tessa Virtue/Scott Moir, con il quale preparano come FD la Carmen di Georges Bizet e Rodion Shchedrin, ovvero lo stesso programma presentato dai campioni olimpici in carica Virtue/Moir.\nOttenendo il secondo posto a Skate Canada, Finlandia Trophy e Troph\u00e9e Eric Bompard, partecipano alle fasi finali del Grand Prix ISU con il quarto posto finale. Il 25 gennaio del 2013 conquistano a Zagabria il bronzo, la loro prima medaglia europea, con un punteggio totale di 165.80, dietro ai russi Ekaterina Bobrova / Dmitrij Solov'\u00ebv e Elena Il'inych / Nikita Kacalapov.\nAi Campionati mondiali di London, la loro SD ottiene un punteggio di 67.93, loro nuovo personal best, pari al quinto posto provvisorio, ma con l'esecuzione della FD, Cappellini-Lanotte realizzano un nuovo record personale di 100.11, che vale a dire la terza miglior FD dell'evento, tuttavia Ekaterina Bobrova / Dmitrij Solov'\u00ebv con 169,19, ossia 1.50 punti di differenza dalla coppia italiana, scavalca Anna e Luca dal podio, ponendo ogni fine ai sogni di conquista del podio.\nA fine stagione hanno fatto parte della squadra italiana che ha partecipato all'ISU World Team Trophy 2012, dove l'Italia ha ottenuto il sesto posto finale.\nNella stagione olimpica 2013-2014, Anna Cappellini e Luca Lanotte debuttano il 17-20 ottobre 2013 a Skate Canada con un punteggio di 168.49 che gli assegna la medaglia d'argento, riconfermata al Trofeo NHK di dicembre 2013 con 160.06. Alla finale del Grand Prix ottengono con 169.50 il sesto posto, per poi riconfermare in dicembre per la terza volta consecutiva il titolo nazionale. Presentando come SD il musical 42nd Street e come FD il Barbiere di Siviglia di Gioacchino Rossini, Anna Cappellini e Luca Lanotte dal 13 al 19 febbraio 2014 sono impegnati ai Campionati europei di Budapest, dove con un punteggio di 69.58 conquistano il primo posto provvisorio, confermato nella giornata seguente da un punteggio di 102.03, che porta Anna e Luca alla conquista del primo titolo europeo della loro carriera.\nAi Giochi Olimpici Invernali di Soci, in Russia, con un punteggio totale di 169.50 si piazzano al sesto posto, mentre in occasione del Team Event traghettano l'Italia alla conquista del quarto posto olimpico.\nIn seguito al ritiro dei campioni olimpici Davis/White e di Virtue/Moir, Anna Cappellini e Luca Lanotte intravedono la possibilit\u00e0 di andare alla conquista del podio mondiale. Ai Campionati mondiali di Saitama, Cappellini e Lanotte dominano la gara fin dalla SD, grazie alla quale con un personal best di 69.70, allontanano Madison Chock / Evan Bates di 1.99, Elena Il'inych / Nikita Kacalapov di 4.03, Nathalie P\u00e9chalat / Fabian Bourzat di 1.50 e Kaitlyn Weaver / Andrew Poje di 0.50. Il 29 marzo 2014, sulle note dell'overture del Barbiere di Siviglia la coppia italiana realizza con 105.73 il quarto miglior libero dell'evento, per un personal best totale di 175.43. Cappellini-Lanotte per soli 0.20 centesimi che li separano da Kaitlyn Weaver / Andrew Poje, si laureano campioni del mondo, dopo tredici anni dall'impresa di Barbara Fusar Poli e Maurizio Margaglio, diventando la seconda coppia italiana di danza su ghiaccio a vincere il titolo mondiale.\n2014-2015.\nDa campioni del mondo in carica, Anna Cappellini e Luca Lanotte decidono di lasciare Igor Shpilband, al fine di rivoluzionare il proprio stile con l'aiuto di Marina Zueva e degli italiani Maurizio Margaglio e Massimo Scali. \"Il cambiamento era in qualche modo dovuto, come tappa di ulteriore crescita ed evoluzione\", afferma Luca Lanotte in un'intervista a La Gazzetta dello Sport.\nLa prima esibizione della stagione si ha con Cup of China, ma Anna e Luca impegnati nella loro SD con il Paso Doble del Capriccio Espagnol di Nikolai Rimsky-Korsakov non convincono particolarmente i giudici, che con un punteggio di 62.70, li piazzano al secondo posto provvisorio. Nella seguente giornata, i campioni di Saitama si presentano con La Danse Macabre di Camille Saint-Sa\u00ebns, ma a inizio programma Luca subisce una caduta su una banale transizione, che pregiudica l'intera esibizione, portando i due pattinatori lombardi ad accontentarsi di un terzo posto. Le critiche della giuria si concentrano in modo particolare sull'interpretazione del programma libero e sulla scelta dei costumi. Anna e Luca, decidono cos\u00ec di rivedere interamente i propri programmi e di ritirarsi dalle successive tappe dell'ISU Grand Prix.\nAi campionati italiani del 18-21 dicembre, Anna e Luca presentando le versioni rivisitate dei loro programmi, si confermano per la quarta volta consecutiva campioni italiani con un punteggio di 190.16. Ai campionati europei di Stoccolma del 2015, Cappellini-Lanotte con un punteggio di 69.63 ottengono il terzo posto provvisorio, alle spalle della neo coppia russa di Elena Ilinykh / Ruslan Zhiganshin (secondi con 69.94) e dei giovani pattinatori francesi Gabriella Papadakis / Guillaume Cizeron (primi con 71.06). Il programma libero di Ilinykh/Zhiganshin non va a buon fine a causa di un incidente nell'esecuzione di un sollevamento, ci\u00f2 porta Cappellini-Lanotte ad agguantare una rimonta insperata, realizzando con la loro Danse Macabre un punteggio di 101.89, che permette loro di superare i russi ma di dover allo stesso tempo rinunciare al titolo europeo, conquistato invece da Papadakis/Cizeron.\nDopo aver conquistato la medaglia d'argento ai campionati europei, Cappellini-Lanotte rivedono per una seconda volta la loro FD in vista dei mondiali in Cina. \nAi mondiali del 2015 di Shangai, Cappellini-Lanotte realizzano il terzo miglior corto con un personal best di 72.39, ma il punteggio di 105.11, ottenuto per il libero sulle note della Danse Macabre, spodesta dal podio Anna e Luca, che da campioni del mondo abdicano al titolo, ottenendo un quarto posto come ai mondiali del 2013.\nA stagione conclusa, la coppia ha confessato di aver subito nel corso degli ultimi mesi numerose difficolt\u00e0, prima fra tutte la frattura all'ernia inguinale di Luca, che diagnosticata a settembre 2014 non ha permesso a entrambi di allenarsi al meglio.\n2015-2016.\nCappellini-Lanotte, continuando ad allenarsi sotto la supervisione di Paola Mezzadri e Marina Zueva, decidono di abbandonare le atmosfere della scorsa stagione e di danzare per la SD sulle note di tratti polka e valzer selezionati da \"La vedova allegra\" di Franz Leh\u00e1r, mentre per la loro FD si affidano ad un medley delle colonne sonore di Nino Rota tratte dai celebri lungometraggi dell'Italia del dopoguerra: La dolce vita, Amarcord, 8\u00bd e The nights of Cabiria .\nLa prima gara della stagione \u00e8 il Lombardia Trophy, per la prima volta aperta anche alla danza, dove Cappellini-Lanotte dominano facilmente la gara con un complessivo di 177.22, di cui 69.75 per il corto e 107.50 per il libero.\nDal 6 all'8 novembre 2015, sono impegnati nella terza tappa di GP Cup of China, ossia nella stessa manifestazione che 12 mesi prima aveva compromesso la buona riuscita dei loro programmi. Questa volta, per\u00f2, pur ritrovandosi a subire una caduta nel corso del riscaldamento per uno scontro con i danzatori statunitensi Hawayek/Baker, riescono con un punteggio di 66.39 a dominare in scioltezza il corto, ponendosi distanti da Chock-Bates, prima coppia americana, di 1.03 punti.\nIl 7 novembre, sfoderando una prova perfetta, realizzano con un punteggio pari a 106.91 il loro nuovo primato personale per il libero. Battono,cos\u00ec, i favoriti alla vigilia Madison Chocked Evan Bates, nonch\u00e9 vice-campioni del mondo iridati, e conquistano la prima medaglia d'oro della loro carriera in una tappa di GP, \ndopo 10 podi complessivi, tra cui sette medaglie d'argento e tre di bronzo, riportando cos\u00ec l'Italia a vincere una tappa di GP dopo 7 anni dalla vittoria di Faiella/Scali all'NHK Trophy del 2008.\nDal 20 al 21 novembre, riconfermano la loro buona condizione fisica conquistando la medaglia d'argento alla Rostelecom Cup 2015, grazie ad un season best in GP di 67.82 nel corto e a 103.79 nel libero, per un punteggio complessivo di 171.61, che li pone davanti alla coppia russa di Sinitsina/Katslapov e dietro ai canadesi Weaver-Poje, valido alla qualificazione della loro quarta finale di GP di carriera.\nAlla Finale di Grand Prix disputata per il secondo anno consecutivo a Barcellona, la coppia italiana conquista con un punteggio di 176.25, di cui 70.14 per il primo segmento di gara, che li porta in terza posizione, e di 106.23 per il libero, che vale come seconda esibizione di serata, la loro prima storica medaglia di bronzo dietro a Chock/Bates e Weaver Poje. Sul podio della rassegna, in chiave italiana, prima di loro vi erano stati soltanto Carolina Kostner e Fusar-Poli/Margaglio.\nDopo aver vinto per la quinta volta consecutiva il titolo italiano, Cappellini-Lanotte nel gennaio del 2016 si dirigono a Bratislava per partecipare ai Campionati europei, per la cui occasione decidono di modificare la seconda parte de \"La vedova allegra\", apportando anche delle drastiche modifiche ai costumi. Dopo aver padroneggiato nella short dance con un punteggio di 72.31, vengono battuti dai campioni uscenti Papadakis-Cizeron nel libero, a causa di un errore riportato nel primo sollevamento del programma. Gli azzurri, pertanto, conquistano il quarto podio consecutivo e la seconda medaglia d'argento consecutiva ai campionati continentali.\nL'evento pi\u00f9 importante della stagione, i Campionati mondiali di Boston, viene, invece, condotto, con difficolt\u00e0 nel primo segmento di gara, dove con un punteggio di 70.65 regalano un'esibizione lontana da quella portata agli europei di Bratislava e che li trascina in sesta posizione a 1.81 punti dal podio. . La grande rimonta, attesa per il libero, non tarda ad arrivare e con una sorprendente performance, che vale 112.07, battono il loro record personale e conquistano la quarta piazza mondiale per la terza volta nella loro carriera con un punteggio complessivo di 182.72.\n2016-2017.\nDecidono di porre fine nei loro allenamenti alle consulenze esterne di Marina Zueva, rivolgendosi per tale appoggio agli ex danzatori su ghiaccio Massimo Scali e Maurizio Margaglio, con i quali avevano avuto modo di lavorare nella parte finale della precedente stagione. \nAd agosto Cappellini subisce una lieve commozione cerebrale, provocando un ritardo negli allenamenti che li costringe a rinunciare al Lombardia Trophy, gara appartenente per la prima volta al circuito dell'Isu Challenger Series. Il debutto dei loro nuovi programmi viene cos\u00ec rimandato al Nebelhorn Trophy, dove il 22 settembre, portando nella danza corta Cry for me nella versione blues di Louis Jordan e un medley delle colonne sonore dei pi\u00f9 celebri film di Charlie Chaplin, vincono la medaglia d'oro con un totale complessivo di 180.50, contro i 179.18 punti ottenuti da Madison Chock/Evan Bates e i 176.84 di Piper Gilles/ Paul Poirier. \nIl loro debutto stagionale nel circuito del GP, avvenuto a Skate Canada 2016, vede, tuttavia, un vistoso arretramento rispetto alle coppie rivali, formate da Chock-Bates e Gilles-Poirier. Concludono, pertanto, la seconda gara stagionale in quarta posizione. \nIn occasione della seconda tappa di GP, l'NHL Trophy 2016, Cappellini-Lanotte, ricevendo dal pubblico giapponese, al termine del secondo segmento, una calorosa standing ovation, terminano sul gradino pi\u00f9 basso del podio, preceduti da Virtue-Moir e Papadakis-Cizeron, ma non potendo accumulare i punti necessari alla qualificazione per la finale di GP. Tale risultato consegna alla coppia regina della danza italiana il quattordicesimo podio in carriera in una prova GP. \nLa prima parte della stagione viene, dunque, completata dai Campionati Assoluti Italiani, dove la coppia riceve per la sesta volta consecutiva il titolo nazionale. \nAi Campionati Europei di Ostrava, in Repubblica Ceca, Cappellini-Lanotte, eseguendo, nel programma corto, una performance dal valore di 76.65 punti, per il secondo anno consecutivo terminano il primo segmento europeo al comando della classifica, ma, a quattro ore dal termine della gara, quando gi\u00e0 era stata effettuata la conferenza stampa e la consegna delle small medals, in seguito ad una segnalazione esterna alla giuria, il pannello tecnico dell'ISU, con una mossa ambigua e mai sperimentata prima, assegna alla coppia azzurra un punto di deduzione per un \"extra element\" in chiusura del sollevamento. Slittati al secondo posto, riescono a difendere nel lungo la posizione acquista nel primo segmento, conquistando la terza medaglia d'argento consecutiva ai Campionati Europei. \n \nAi Campionati Mondiali 2017 di Helsinki, rappresentanti il loro ultimo impegno stagionale, Cappellini-Lanotte ricevono il settimo posto nel primo segmento di gara e il sesto piazzamento complessivo nel secondo e ultimo segmento, in seguito all'arretramento della coppia statunitense Hubbel-Donohue. Il risultato, ottenuto al termine di un'esibizione che riceve ancora una volta la standing ovation, non viene condiviso dal pubblico.\n2017-2018.\nPer la stagione olimpica la coppia azzurra decide di continuare ad allenarsi al fianco del proprio fedele e tradizionale team, formato da Paola Mezzadri, Walter Rizzo, Massimo Scali, Maurizio Margaglio e Ludmilla Vlasova, proponendo per il corto, richiedente una danza sui ritmi latini, Kaboom degli Ursula 2000, Skip to the Bit e 1008 Samba, chiamate ad accompagnare passi di samba e cha cha, mentre per la danza libera scelgono di ballare sulle note de La vita \u00e8 bella di Nicola Piovani, con l'intento di catturare ed emozionare il pubblico olimpico di Peyonchang e il pubblico italiano di Milano, sede dei Campionati Mondiali post-olimpici.\nUn infortunio subito da Anna alla mano rallenta, per\u00f2, la sessione estiva di allenamenti, obbligando gli azzurri a posticipare il debutto stagionale e a realizzare la prima competizione dell'anno olimpico all'Ice Star di Minsk, dove trionfano con scioltezza.\nLa stagione prosegue con la partecipazione all'NHK Trophy 2017, terminato con la conquista della medaglia di bronzo, e a Skate America 2017, dove i danzatori italiani conquistano la medaglia d'argento, ottenendo la facolt\u00e0 di accedere alla finale del GP.\nVita privata.\nLuca Lanotte \u00e8 un membro della Polizia Penitenziaria e fa parte del gruppo sportivo delle Fiamme Azzurre. Ha una sorella maggiore Ada, che si allena nel pattinaggio sincronizzato.\nCon Anna Cappellini, la partner con cui condivide la pista da dieci anni, ha intrapreso in et\u00e0 adolescenziale una relazione sentimentale, spentasi prima che i due potessero intraprendere il loro lungo sodalizio artistico, mentre attualmente \u00e8 legato sentimentalmente all'ex pattinatrice di origini singaporiane Eve Bentley.\nVita pubblica.\nAnna Cappellini e Luca Lanotte hanno partecipato sulle note de La Tosca di Giacomo Puccini e de La Traviata di Giuseppe Verdi alla prima edizione di Opera on ice, spettacolo tenutosi per la prima volta nell'ottobre del 2011 presso l'Arena di Verona e trasmesso contemporaneamente in quaranta paesi.\nHanno partecipato dal 2013 al 2015 a numerosi show tra cui vanno annoverati: Art on ice (31 gennaio- 15 febbraio 2013) Golden Skate Awards (14 dicembre 2013; 21 dicembre 2014), Opera On Ice (28 settembre 2013), Intimissimi On Ice: Opera Pop (20-21 settembre 2014), Music On Ice (9-10 gennaio 2015), Dreams on Ice (27-29 giugno 2014),Fantasy on Ice (12-13 luglio 2014; 29-31 maggio 2015; 6-7 giugno 2015; \"in Kobe\" 17-19 giugno 2016) e All That Skate (4-6 giugno 2016).\nIn veste di campioni del mondo in carica, il 28 febbraio 2015 si sono esibiti nella seconda puntata di Notti sul ghiaccio,il reality show di Rai Uno condotto da Milly Carlucci, occasione nella quale hanno presentato agli spettatori della prima rete ammiraglia la loro versione di 42nd Street, attraverso la quale hanno conquistato la medaglia d'oro ai mondiali di Saitama. \nIl 15 dicembre 2014 per gli importanti risulti internazionali raggiunti, Anna Cappellini e Luca Lanotte hanno ricevuto al cospetto dei pi\u00f9 alti rappresentanti del CONI e del Presidente del Consiglio Matteo Renzi il Collare d'oro al merito sportivo, mentre sono stati scelti nell'autunno 2014 come coppia ambassador di Expo 2015"}
{"id": "2145530", "revid": "729019", "url": "https://it.wikipedia.org/wiki?curid=2145530", "title": "Ettore Accorsi", "text": "Biografia.\nNel 1928 entra nell'ordine dei domenicani, viene ordinato sacerdote nel 1934, chiede di entrare nell'esercito come cappellano militare e viene prima inviato sul fronte orientale e successivamente in Francia nella \"Sanit\u00e0\". Dopo l'armistizio collabora con la Resistenza francese viene arrestato e rinchiuso in campo di concentramento, successivamente nell'aprile del 1944 viene trasferito a Cz\u0119stochowa. Rifiuta la liberazione che gli era stata proposta dopo l'interessamento dell'Ordine domenicano.\nRitorna in Italia nel settembre del 1945, ove rimarr\u00e0 sino alla sua morte, avvenuta quarant'anni dopo a Modena."}
{"id": "2145535", "revid": "287204", "url": "https://it.wikipedia.org/wiki?curid=2145535", "title": "Gran Premio di Francia 2003", "text": "Il Gran Premio di Francia 2003 \u00e8 stato un Gran Premio di Formula 1 disputato il 6 luglio 2003 al circuito di Magny Cours. La gara fu vinta da Ralf Schumacher su Williams - BMW per la sesta e ultima vittoria in F1, davanti al compagno di squadra Juan Pablo Montoya e al fratello Michael Schumacher su Ferrari.\nVigilia.\nAspetti sportivi.\nIl circuito di Magny-Cours fu sottoposto a importanti modifiche, che comportarono sette mesi di lavori e un investimento di 8,4 milioni di Euro. In particolare fu alterato l'andamento della curva Chateau d'Eau, reso pi\u00f9 brusco, mentre la curva del Lycee e la chicane che la precedeva furono eliminate in favore di una staccata pi\u00f9 decisa e di due curve a novanta gradi. Furono poi aggiunte delle nuove tribune con una capacit\u00e0 complessiva di 22000 posti a sedere. La lunghezza del tracciato pass\u00f2 da 4251 a 4411 metri.\nNel pomeriggio di gioved\u00ec le vetture della BAR furono sequestrate da ufficiali giudiziari per conto della PPGI, societ\u00e0 monegasca che chiedeva alla scuderia anglo-americana il pagamento di 3,2 milioni di Dollari di commissione per aver favorito un accordo di sponsorizzazione con la rete televisiva Teleglobe nel 1999, basandosi su un accordo verbale con l'allora direttore della scuderia Craig Pollock. La PPGI aveva gi\u00e0 tentato di far sequestrare le vetture della squadra anglo-americana in occasione del Gran Premio di Monaco, non riuscendo nell'intento. In seguito il contenzioso era stato portato al tribunale di Monaco, con la prima udienza fissata in ottobre. Venerd\u00ec mattina la BAR fece ricorso al tribunale di Nevers, ottenendo il dissequestro delle vetture in quanto la vicenda ricadeva ormai sotto la giurisdizione del tribunale di Monaco. La BAR pot\u00e9 quindi partecipare a qualifiche e gara.\nAspetti tecnici.\nCon solo una settimana di pausa dal precedente Gran Premio d'Europa, nessuna scuderia port\u00f2 in pista delle novit\u00e0 tecniche sostanziali, limitandosi a provare delle soluzioni gi\u00e0 impiegate in impegni precedenti. L'assenza di novit\u00e0 fu motivata anche dal fatto che ben cinque scuderie (Renault, Jaguar, BAR, Renault e Jordan) avevano in programma di far debuttare delle versioni B delle proprie monoposto nel successivo Gran Premio di Gran Bretagna.\nProve libere.\nResoconto.\nCome dall'inizio della stagione la Renault schier\u00f2 una terza vettura nella sessione di test privati che la scuderia francese svolgeva, il venerd\u00ec mattina, insieme a Jaguar, Minardi e Jordan. In questa occasione, per\u00f2, la terza monoposto fu affidata a Franck Montagny e non ad Allan McNish.\nNel corso delle prove libere di venerd\u00ec mattina Michael Schumacher e Mark Webber vennero a contatto nella corsia dei box, con dei leggeri danni alle vetture. La Ferrari ricevette una multa di 10000 Dollari per aver fatto ripartire il pilota tedesco senza le necessarie condizioni di sicurezza.\nInfine Jacques Villeneuve e Jenson Button non presero parte alla sessione di venerd\u00ec mattina per via dei problemi legali della BAR.\nRisultati.\nI tempi migliori nelle prove libere di venerd\u00ec mattina furono i seguenti:\nI tempi migliori nelle prove libere di sabato mattina furono i seguenti:\nQualifiche.\nResoconto.\nLa sessione di venerd\u00ec a serbatoi scarichi si svolse con la pista che andava asciugandosi rapidamente. La classifica ne fu pesantemente alterata a vantaggio degli ultimi piloti a scendere in pista, gli unici a poter montare pneumatici da asciutto: Jos Verstappen fece segnare il tempo pi\u00f9 rapido, portando la Minardi in testa ad una sessione cronometrata per la prima volta dal 1989, quando Pierluigi Martini aveva marcato la migliore prestazione nel warm up del Gran Premio del Belgio. Alle spalle dell'olandese si piazz\u00f2 il compagno di squadra Justin Wilson, che fu per\u00f2 escluso dalla classifica perch\u00e9 la sua vettura fu trovata sottopeso nelle verifiche tecniche a fine prove.\nNella sessione di sabato la situazione torn\u00f2 alla normalit\u00e0, con Ralf Schumacher e Montoya che occuparono l'intera prima fila per la Williams - BMW. Gli pneumatici Michelin si dimostrarono nettamente pi\u00f9 competitivi dei rivali Bridgestone, tanto che nelle prime dieci posizioni solo le Ferrari di Michael Schumacher (terzo) e di Barrichello erano equipaggiate con le gomme del fornitore giapponese.\nAlle spalle di Michael Schumacher si piazzarono i due piloti della McLaren, con R\u00e4ikk\u00f6nen davanti a Coulthard e i due della Renault, Trulli e Alonso. Barrichello si dovette accontentare dell'ottavo tempo, accusando un distacco di oltre un secondo dalla pole position. Il brasiliano precedette Webber e Panis. Verstappen non ripet\u00e9 l'exploit di venerd\u00ec, piazzandosi in penultima posizione davanti al compagno di squadra.\nGara.\nResoconto.\nAl via le due Williams mantennero la testa della corsa, mentre R\u00e4ikk\u00f6nen infil\u00f2 Michael Schumacher, portandosi in terza posizione. Dietro al tedesco della Ferrari si inserirono nell'ordine Coulthard, Trulli, Alonso e Barrichello. Quest'ultimo fu autore di un testacoda alla fine del primo passaggio, scivolando in fondo al gruppo. Ralf Schumacher impose rapidamente il proprio ritmo alla corsa, guadagnando un discreto margine sul compagno di squadra e sugli altri inseguitori e facendo segnare pi\u00f9 volte il giro pi\u00f9 veloce in gara. Il fratello, in difficolt\u00e0 con le gomme, perse terreno nei confronti di R\u00e4ikk\u00f6nen e sub\u00ec la rimonta di Coulthard, che cominci\u00f2 a tallonarlo. Il pilota scozzese fu il primo del gruppo di testa a rifornire, nel corso della quindicesima tornata. Un giro dopo tocc\u00f2 a R\u00e4ikk\u00f6nen e Trulli, mentre Montoya, Michael Schumacher e Alonso rientrarono ai box due giri pi\u00f9 tardi. Ralf Schumacher effettu\u00f2 la prima sosta al 18\u00ba giro, tornando in pista al comando davanti a Montoya, R\u00e4ikk\u00f6nen, Coulthard e Michael Schumacher, passato dal pilota scozzese nella sequenza dei rifornimenti. La situazione rimase simile a quella dei primi giri, con Ralf Schumacher che teneva un ritmo insostenibile per tutti gli altri e Michael Schumacher che faticava a tenere il passo delle due McLaren davanti a lui. \nLa seconda serie di rifornimenti, aperta da R\u00e4ikk\u00f6nen nel corso del 31\u00ba passaggio, non port\u00f2 cambiamenti alla classifica della gara, con l'eccezione del sorpasso di Alonso su Trulli. Michael Schumacher si avvicin\u00f2 a Coulthard grazie ad una sosta leggermente posticipata, ma non riusc\u00ec ad insidiare concretamente il pilota scozzese. Al 44\u00ba giro Alonso si ritir\u00f2 per un problema al motore, imitato due passaggi pi\u00f9 tardi dal compagno di squadra. Webber avanz\u00f2 cos\u00ec in sesta posizione, mentre entrarono in zona punti Barrichello e Pizzonia. Ancora una volta fu R\u00e4ikk\u00f6nen ad aprire la terza ed ultima sequenza di pit stop, al 47\u00ba passaggio. Un giro dopo riforn\u00ec anche Coulthard, ma durante la sua sosta si verificarono dei problemi con il bocchettone del carburante, che non entrava nel serbatoio.\nI meccanici adoperarono quindi l'apparecchiatura di riserva, ma il pilota scozzese ripart\u00ec quando ancora il rifornimento non era stato completato, perdendo ancora pi\u00f9 tempo. Le due Williams mantennero senza difficolt\u00e0 la testa delle corsa, mentre Michael Schumacher spinse al massimo per tentare di passare R\u00e4ikk\u00f6nen: il tedesco rientr\u00f2 ai box nel corso della 52\u00aa tornata, tornando in pista proprio davanti al finlandese, rallentato da alcuni doppiati. Negli ultimi giri Ralf Schumacher amministr\u00f2 il proprio vantaggio sugli inseguitori, andando a vincere davanti a Montoya, Michael Schumacher, R\u00e4ikk\u00f6nen, Coulthard, Webber, Barrichello e Panis. Grazie a questa vittoria, la seconda consecutiva dopo quella ottenuta una settimana prima al N\u00fcrburgring, Ralf Schumacher entr\u00f2 nella lotta per il titolo. Con il terzo posto Michael Schumacher increment\u00f2 il proprio vantaggio su R\u00e4ikk\u00f6nen, nonostante le difficolt\u00e0 delle gomme Bridgestone.\nFonti.\nTutti i dati statistici sono tratti da Autosprint n.27/2003"}
{"id": "2145545", "revid": "767487", "url": "https://it.wikipedia.org/wiki?curid=2145545", "title": "The Contract", "text": "The Contract \u00e8 un film thriller del 2006 diretto da Bruce Beresford.\nTrama.\nIn una cittadina dello stato di Washington, Frank Carden \u00e8 un ex assassino che lavorava per il governo. Adesso lavora a pagamento, \"in proprio\" e viene ingaggiato per uccidere un miliardario solitario e misantropo di nome Lydell Hammond Sr., il quale si oppone alla ricerca sulle cellule staminali. Il suo piano consiste nell'uccidere il figlio del miliardario e poi uccidere quest'ultimo che dovr\u00e0 per forza di cose uscire dal suo isolamento per partecipare ai funerali del giovane. Accade per\u00f2 che Carden rimane coinvolto in un incidente stradale e portato in ospedale dove viene arrestato dopo che i poliziotti notano che ha una pistola, venendo cos\u00ec a conoscenza della sua falsa identit\u00e0. La banda di Frank per\u00f2 cerca di aiutarlo e blocca la strada con un camion fermando la macchina dell'FBI in cui si trova Frank uccidendo dei poliziotti mentre Frank finisce con l'auto in un fiume; approdato sulla riva del fiume, Carden si imbatte in Ray Keene, un istruttore scolastico di basket e baseball, ex poliziotto vedovo, che sta facendo un'escursione in montagna insieme con il figlio Chris, sospeso per tre giorni dalla scuola dopo essere stato scoperto a fumare marijuana con gli amici. Avendo sentito un agente dell'FBI che prima di morire diceva di voler consegnare Frank alla polizia, Ray decide di scortare Frank minacciandolo con la pistola di scorta dell'agente e durante viaggio si unisce a loro anche una coppia, Sandra e Lochlan. Intanto gli uomini di Carden, intenzionati a recuperare Frank, uccidono due poliziotti per impossessarsi di un elicottero e uccidono Lochlan, mentre Ray distrugge l'elicottero lasciando gli uomini illesi.\nRay, Chris, Sandra e Frank si riposano in una casetta in montagna, ma nella notte arrivano gli scagnozzi di Frank; Sandra ne uccide uno con una pistola mentre Ray ne uccide un altro prendendolo a pugni ma in quel momento Frank fugge prendendo in ostaggio Chris mentre Sandra e Ray vengono salvati dalla polizia locale. Tramite un notiziario televisivo, Ray scopre il vero obiettivo di Frank e si reca ai funerali di Hammond Jr. per affrontarlo ma involontariamente lo salva da un tentato omicidio commesso da Davis, una recente recluta di Frank. Carden con un fucile riesce a uccidere Davis ma non Hammond e tuttavia d\u00e0 a Ray le chiavi della stanza dove \u00e8 rinchiuso Chris, permettendo cos\u00ec a padre e figlio di riunirsi. Carden scompare ma intercetta una donna, Miles, raccontandole di sapere che era stata lei a mandare Davis a ucciderlo.\nDue settimane dopo Ray insieme con Sandra, di cui \u00e8 innamorato, e suo figlio Chris fa un barbecue in montagna con altri cittadini ma sente da una notizia radiofonica che Hammond Sr. \u00e8 morto in un incidente in barca e si rende conto che cos\u00ec Carden ha adempiuto al suo \"contratto\"."}
{"id": "2145547", "revid": "290948", "url": "https://it.wikipedia.org/wiki?curid=2145547", "title": "Idrossido di ammonio", "text": ""}
{"id": "2145548", "revid": "438678", "url": "https://it.wikipedia.org/wiki?curid=2145548", "title": "La seduttrice", "text": "La seduttrice (\"Born to Be Bad\") \u00e8 un film del 1950, diretto da Nicholas Ray.\nTrama.\nChristabel, una donna attraente e perfida, porta via il ricco fidanzato Curtis alla cugina Donna, e lo sposa. L'unica persona che vede il vero volto di Christabel \u00e8 lo scrittore Nick, che ne \u00e8 comunque innamorato. Anche Christabel \u00e8 attratta da Nick, anche se abbagliata dalla ricchezza di Curtis."}
{"id": "2145552", "revid": "729019", "url": "https://it.wikipedia.org/wiki?curid=2145552", "title": "Gran Premio motociclistico di Spagna 2001", "text": "Il Gran Premio motociclistico di Spagna 2001 corso il 6 maggio, \u00e8 stato il terzo Gran Premio della stagione 2001 del motomondiale e ha visto vincere la Honda di Valentino Rossi nella classe 500, Daijir\u014d Kat\u014d nella classe 250 e Masao Azuma nella classe 125."}
{"id": "2145555", "revid": "663330", "url": "https://it.wikipedia.org/wiki?curid=2145555", "title": "Aisha Tyler", "text": "Biografia.\nAisha, nata a San Francisco il 18 settembre, 1970, \u00e8 la figlia di Robin Gregory, un'insegnante, e Jim Tyler, un fotografo. I suoi genitori divorziarono quando aveva 10 anni e fu il padre a crescerla. Nacque in lei un certo interesse per la commedia quando frequentava il liceo artistico di San Francisco. Frequent\u00f2 anche il Dartmouth College dove ottenne una laurea. Al college, fond\u00f2 e cant\u00f2 in un gruppo tutto al femminile della cappella, \"The Dartmouth Rockapellas\", che si interessava di diffondere un messaggio di consapevolezza ambientale nella societ\u00e0 attraverso la canzone. Dopo aver lavorato per un po' di tempo a San Francisco, gir\u00f2 per tutto lo Stato intraprendendo cos\u00ec una carriera di attrice di commedia prima di trasferirsi infine a Los Angeles nel 1996.\nCarriera.\nLa sua carriera in televisione inizi\u00f2 nel 2001 con alcuni ruoli come quello in \"Talk Soup\" e le serie relative \"The Fifth Wheel\", anche se \"Talk Soup\" fu cancellato l'anno successivo e Aisha lasci\u00f2 \"The Fifth Wheel\" nel 2002 per inseguire altri interessi. Tyler ha dedicato molto del suo tempo a vari progetti, incluso il ruolo in \"Moose Mating\", per il quale ricevette un NAACP Image Award. Inoltre lei scrisse, diresse e recit\u00f2 nel film \"The Whipper\".\nContinuando lungo questa strada, Aisha apparve in \"Friends\", in cui ha il ruolo ricorrente di Charlie, paleontologa ragazza di Joey e poi di Ross nella nona e decima stagione. Recit\u00f2 anche nei telefilm ', \"Nip/Tuck\", ' e \"24\" durante la stagione 2004-2005. Fu anche una comparsa in \"Mad tv\".\nEbbe ruoli regolari nei telefilm della CBS come \"Ghost Whisperer\", nella prima stagione e nel primo episodio della seconda e \"Senza traccia\". Aisha apparve in diversi film, inclusi \"The Santa Clause 2\", il sequel \"\", \".45\" e la commedia \"Balls of Fury\" accanto a Christopher Walken. Ha recitato recentemente nel thriller \"Death Sentence\" e il dramma criminale\" Black Water Transit\". Rimanendo sempre nella televisione ottiene ruoli in \"Boston Legal\", \"Reno 911!\", e d\u00e0 voce in \"The Boondocks\" e come critica di diversi episodi di\" At the Movies with Ebert &amp; Roeper\", al posto di Roger Ebert, che doveva sottoporsi ad un intervento.\nTyler ha inoltre dato contributo ai magazine Glamour e Jane; scrisse il suo primo libro, \"Swerve: A Guide to the Sweet Life for Postmodern Girls\" lanciato nel gennaio 2004. Ha fatto anche un'apparizione nel singolo di Twista con Kanye West e Jamie Foxx, \"Slow Jamz\".\nDoppiatrici italiane.\nNelle versioni in italiano dei suoi lavori, Aisha Tyler \u00e8 stata doppiata da:\nDa doppiatrice \u00e8 sostituita da:"}
{"id": "2145560", "revid": "110157", "url": "https://it.wikipedia.org/wiki?curid=2145560", "title": "Mainz-Mombach", "text": "Meinz-Mombach \u00e8 un quartiere della citt\u00e0 tedesca di Magonza.\nGeografia fisica.\n\u00c8 situato nella parte nord-occidentale della citt\u00e0. Confina ad ovest con Budenheim, a sud con Mainz-Gonsenheim, ad est con il nuovo parte della citt\u00e0 il Neustadt, mentre a nord \u00e8 lambito dal fiume Reno.\nInfrastrutture e trasporti.\nStrade.\nLa Bundesautobahn 643 collega la citt\u00e0 di Wiesbaden (e l'Autostrada BAB 66) con la citt\u00e0 di Magonza (e l'Autostrada BAB 60) verso Mombach.\nEconomia ed infrastrutture.\nTrasporti.\nStrade.\nIl territorio comunale \u00e8 attraversato dall'autostrada A 643 che dalla A 60 si dirama in direzione nord. La A 63 invece si dirige verso sud, passando per Alzey e proseguendo per Kaiserslautern.\nMezzi pubblici.\nLa spina dorsale del trasporto pubblico di Mombach \u00e8 formata da 5 linee autobus della Mainzer Verkehrsgesellschaft (compagnia di trasporti di Magonza) e di altre aziende linee di trasporto urbano ORN. Assieme alla ESWE di Wiesbaden esse formano una rete comune che si estende nelle due citt\u00e0. La frazione\u00e8 anche servita ogni giorno da treni locali di DB Regio AG, Regio S\u00fcdwest, Mittelrheinbahn (trans regio), Vlexx e S-Bahn.\nPonti.\nNella zona di Mombach il Reno \u00e8 attraversato da un ponte autostradale \"Schiersteiner Br\u00fccke\" della A 643 a Wiesbaden.\nPorti.\nIl porto di Industriehafen di Magonza prima Flo\u00dfhafen (porto di zattera) e parte di Mombach.\nAttivit\u00e0 industriali.\nNel 2003 a Magonza erano attive 74 aziende con pi\u00f9 di 20 dipendenti, concentrate nella zona compresa tra il centro e la frazione di Mombach. Le maggiori industrie sono la Erdal e la Schott AG. La Schott AG si \u00e8 trasferita da Jena a Magonza dopo la Seconda guerra mondiale, oggi impiega 2.400 dipendenti. La Degussa primo \"Verein f\u00fcr Chemische Industrie\" (1931) e acquisita dalla Ineos nel 2003."}
{"id": "2145564", "revid": "44210", "url": "https://it.wikipedia.org/wiki?curid=2145564", "title": "Mombach", "text": ""}
{"id": "2145565", "revid": "247222", "url": "https://it.wikipedia.org/wiki?curid=2145565", "title": "Second contribution", "text": ""}
{"id": "2145576", "revid": "15756", "url": "https://it.wikipedia.org/wiki?curid=2145576", "title": "Quaranta martiri di Sebaste", "text": "I Quaranta martiri di Sebaste o Santi Quaranta (in greco Katharevousa: ) sono dei santi cristiani.\nAgiografia.\nSecondo le tradizioni agiografiche, erano un gruppo di soldati romani appartenenti alla Legio XII \"Fulminata\", martirizzati per la loro fede cristiana nel 320. I Quaranta subirono il martirio presso Sebaste, nell'Armenia Minore, vittime delle persecuzioni di Licinio, scatenate a partire dall'anno 316.\nIl pi\u00f9 recente resoconto di questo martirio \u00e8 fornito da Basilio Magno, vescovo di Cesarea (370\u2013379) in un'omelia recitata durante la ricorrenza dei Quaranta Martiri. La loro ricorrenza \u00e8 dunque pi\u00f9 antica dell'episcopato di Basilio, il cui elogio sui santi risalirebbe a circa quaranta o sessant'anni dopo la loro morte.\nResoconto del martirio.\nSecondo Basilio, i quaranta soldati, seppure non aventi lo stesso legame di sangue, ma comunque accomunati dalla loro appartenenza alla XII Legione \"Fulminata\", di stanza a Melitene, furono arrestati per la loro fede cristiana. Nonostante l'invito all'abiura, i soldati sostennero la loro fede; furono quindi condannati dal prefetto a essere esposti nudi su uno stagno ghiacciato nelle vicinanze di Sebaste, durante una notte invernale. L'unico dei confessori a non reggere fu Melezio, il quale, dopo aver abbandonato i suoi compagni, trov\u00f2 rifugio nei bagni caldi, ma a causa dello sbalzo di temperatura mor\u00ec sul colpo. Questi i loro nomi: Aezio, Eutichio, Cirione, Teofilo, Sisinnio, Smaragdo, Candido, Aggia, Gaio, Cudione, Eraclio, Giovanni, Filottemone, Gorgonio, Cirillo, Severiano, Teodulo, Nicallo, Flavio, Xantio, Valerio, Esichio, Eunoico, Domiziano, Domno, Eliano, Leonzio detto Teoctisto, Valente, Acacio, Alessandro, Vicrazio detto Vibiano, Prisco, Sacerdote, Ecdicio, Atanasio, Lisimaco, Claudio, Ile, Melitone ed Eutico o Aglaio."}
{"id": "2145581", "revid": "1805885", "url": "https://it.wikipedia.org/wiki?curid=2145581", "title": "Premio Israele", "text": "Il premio Israele \u00e8 un premio assegnato dallo Stato di Israele. Viene assegnato annualmente il Giorno dell'Indipendenza con una cerimonia che si svolge a Gerusalemme, alla presenza del Presidente, del Primo ministro, del presidente della Knesset e del presidente della Corte suprema di Israele. Il premio fu assegnato per la prima volta nel 1953 per iniziativa del Ministro dell'educazione dell'epoca, Ben-Zion Dinor.\nConsegna del premio.\nIl premio viene assegnato nelle seguenti quattro aree:\nRicevono il premio i cittadini israeliani o le organizzazioni che danno prova di eccellenza nella propria area o hanno contribuito molto alla cultura di Israele. I vincitori sono selezionati da apposite giurie nominate ogni anno e per ogni categoria dal ministro della Educazione. Le giurie trasmettono le loro raccomandazioni al ministro della Educazione.\nTra i premiati pi\u00f9 famosi ci sono Shmuel Yosef Agnon e Robert Aumann (vincitori del premio Nobel rispettivamente per la letteratura e l'economia), e David Weiss Halivni, noto talmudista.\nRiferimenti nella cultura di massa.\nNel film \"Hearat Shulayim\" il protagonista viene candidato al Premio Israele."}
{"id": "2145582", "revid": "729019", "url": "https://it.wikipedia.org/wiki?curid=2145582", "title": "Bloch MB 120", "text": "Il Bloch MB 120 era un trimotore di linea ad ala alta prodotto dall'azienda francese Soci\u00e9t\u00e9 des Avions Marcel Bloch negli anni trenta.\nDerivato dal precedente Bloch MB 71 e destinato a svolgere compiti di trasporto merci, postale e passeggeri nei territori coloniali africani francesi, 4 dei 10 esemplari costruiti vennero utilizzati dall'Arm\u00e9e de l'air, l'aeronautica militare francese.\nStoria del progetto.\nDopo l'annullamento dello sviluppo dei modelli MB 70 ed MB 71, tutte evoluzioni dell'originale prototipo MB VI dell'inizio degli trenta ispirato dal fortunato statunitense Ford Trimotor e dal quale verr\u00e0 sviluppato direttamente l'MB 60, Marcel Bloch volle insistere nella formula del velivolo trimotore ad ala alta finalizzata all'utilizzo nell'Africa Occidentale Francese. Bench\u00e9 tecnicamente oltre oceano si stessero contemporaneamente imponendo nuove soluzioni tecniche, come i bimotori Boeing 247 e Lockheed L-10 Electra, la robusta cellula completamente metallica continuava ad essere considerata ideale e necessaria per i gravosi compiti a cui sarebbe stato destinato.\nIl prototipo, un MB 71 modificato, venne portato in volo per la prima volta dal pilota collaudatore Zacharie Heu alla fine d'ottobre del 1932 sull'aviosuperficie dell'azienda a Villacoublay. Dopo la presentazione alle autorit\u00e0 preposte, la scelta del governo francese al fine di garantire i collegamenti interregionali premi\u00f2 la costanza di Bloch il quale avvi\u00f2 l'MB 120 ad una produzione, seppur piccola, in serie.\nTecnica.\nL'MB 120 riproponeva l'aspetto del Ford Trimotor, una formula di successo utilizzata anche dal francese Farman F 300, dal tedesco Roland II e dall'italiano Savoia-Marchetti S.71. La fusoliera, completamente metallica, era a sezione rettangolare, dotata di cabina di pilotaggio rialzata rispetto allo scompartimento passeggeri e posizionata all'altezza del bordo d'attacco alare. Posteriormente terminava in una coda dall'impennaggio classico monoderiva con piani orizzontali controventati. L'ala era anch'essa metallica, posizionata alta e di grande spessore sotto la quale erano presenti le gondole che contenevano i due motori laterali. Il carrello d'atterraggio era triciclo classico, fisso, dotato anteriormente di ruote carenate ed integrate posteriormente da un ruotino d'appoggio. La propulsione era affidata a tre motori radiali a 9 cilindri Lorraine 9Na Algol da 300 CV (221 kW) ciascuno, posizionati sul muso e nelle gondole subalari.\nImpiego operativo.\nL'MB 120 venne gestito dalla compagnia aerea Air Afrique fondata nel 1934. Il volo inaugurale si svolse il 7 settembre dello stesso anno sulla rotta Algeri-Niamey, quest'ultima la citt\u00e0 maggiormente abitata del Niger. Nel 1937 l'Air Afrique era dotata di una flotta di 7 esemplari MB 120 con i quali forniva servizi di collegamento sia passeggeri che merci.\nInoltre 4 dei 10 esemplari prodotti vennero utilizzati dall'Arm\u00e9e de l'air, l'aeronautica militare francese."}
{"id": "2145583", "revid": "1305772", "url": "https://it.wikipedia.org/wiki?curid=2145583", "title": "Vincenzo Duplancich", "text": "Vita.\nNato a Zara da Antonio - gi\u00e0 ufficiale della marina veneziana - e da Antonia Fabri, apparteneva ad una delle famiglie pi\u00f9 ricche della citt\u00e0.\nFrequentato il liceo cittadino, si dedic\u00f2 in seguito a studi di letteratura, storia ed economia, scrivendo una serie di poesie apprezzate dal Tommaseo.\nNel turbine degli eventi rivoluzionari del 1848, che ebbero qualche riflesso anche in Dalmazia, si arruol\u00f2 nella \"Guardia Nazionale\" ed inizi\u00f2 a scrivere i suoi primi articoli politici su \"La Dalmazia costituzionale\".\nNel 1849 entra nella redazione de \"La Gazzetta di Zara\", subentrando come editore ai fratelli Battara, distinguendosi per una serie di articoli fortemente contrari al progetto di unificazione del Regno di Dalmazia col Regno di Croazia e Slavonia, perseguito dai dalmati croati.\nNel 1856 il Consiglio comunale lo nomina bibliotecario della nuova biblioteca pubblica, fondata anni prima dal munifico zaratino Pier Alessandro Paravia: dalla compilazione del catalogo effettuata dal Duplancich risulta gi\u00e0 una dotazione di oltre trentamila volumi, che ne faceva di gran lunga la prima biblioteca dell'intera Dalmazia.\nNel 1859 collabora a \"La Rivista dalmata\", fondata da Luigi Fichert con l'intento di conciliare le due diverse nazionalit\u00e0 della regione: la maggioranza slava (croata e serba) e la minoranza italiana.\nDopo il fallimento de \"La Rivista dalmata\", nel 1860 Duplancich collabora al nuovo settimanale \"La Voce dalmatica\", anch'esso nato con lo stesso programma delineato dal Fichert.\nLa battaglia autonomista.\nSono gli anni in cui con insistenza si propone la gi\u00e0 ricordata unificazione delle terre a maggioranza croata, ma in Dalmazia l'amministrazione delle citt\u00e0 costiere \u00e8 ancora in mano agli autonomisti: in attesa delle prime elezioni per la Dieta della Dalmazia (1861), si scatena una battaglia di opinione, combattuta utilizzando l'arma dell'opuscolo. Duplancich fu in questa fase il principale assertore dell'italianit\u00e0 della regione, pur non richiedendo l'unione della Dalmazia con l'Italia.\nNel 1861 fa stampare a Trieste l'opera sua pi\u00f9 nota, quel \"Della civilt\u00e0 italiana e slava in Dalmazia\" che esprime espressamente l'idea per la quale in Dalmazia la classe colta e le citt\u00e0 sono di esclusiva impronta latina ed italiana, di contro al contado slavo \"sepolto in tali tenebre d'ignoranza, da non credere certo di averne ad attingere civilt\u00e0 mai\". \u00c8 quindi necessaria - per il Duplancich - una pacifica convivenza fra le due comunit\u00e0, ma il primato della lingua e della cultura sono state e saranno necessariamente italiane.\nNel pensiero del Duplancich \u00e8 chiaramente espressa una visione elitaria e classista - tipica del tempo - con le dicotomie citt\u00e0/campagna, classe colta/ignoranti, pochi eletti alla guida/massa che segue; rispetto a coeve dichiarazioni riscontrabili in giro per l'Europa c'\u00e8 una differenza: nel caso della Dalmazia s'inserisce una dicotomia a caratterizzazione etnica (italiani/slavi), sia pure scevra da considerazioni di tipo razziale: \"la nazionalit\u00e0 di un popolo non \u00e8 data dal sangue, n\u00e9 da altri fattori biologici, ma dalla cultura, dal patrimonio ideale, dalle opere d'arte, insomma dalla civilt\u00e0 che quel popolo ha saputo esprimere nella sua storia (...) La civilt\u00e0 espressa dalla Dalmazia era stata solo ed esclusivamente italiana (...) La vera nazionalit\u00e0 dei Dalmati era l'italiana, perch\u00e9 italianamente si era espresso lo spirito, il genio della Dalmazia\".\nIn Dalmazia si ripetevano le stesse frizioni etnico/politiche presenti anche in altre parti dell'Impero: mentre in Slovenia e in Boemia era la componente tedesca ad essere dominante, sia pure - in linea di massima - maggioritaria o maggiormente influente nelle citt\u00e0 e minoritaria nelle campagne, in Dalmazia la dicotomia era fra italiani e slavi.\nLa soluzione proposta dal Duplancich - pure all'interno del quadro sopra indicato - \u00e8 per\u00f2 particolare: \u00e8 da promuovere un vasto programma di elevazione delle masse slave delle campagne dall'analfabetismo - una piaga che affligger\u00e0 la regione ancora per molti decenni - promuovendo cattedre d'insegnamento della lingua slava \"in ogni ginnasio, per diffonderne insomma, quando \u00e8 possibile, la cognizione\".\nL'elezione alla Dieta e la fuga in Italia.\nEletto nelle file del Partito Autonomista alla Dieta della Dalmazia (1861), esercit\u00f2 il suo mandato solo per due anni: dal 1862 divent\u00f2 editore e redattore della \"Voce dalmatica\", alla quale impresse un deciso orientamento filo-italiano che accrebbe i sospetti del governo imperiale.\nSchedato dalla polizia ed accusato di perturbazione della pubblica tranquillit\u00e0 e di lesa maest\u00e0, venne condannato per il primo dei due reati: per evitare il carcere fugg\u00ec dalla Dalmazia nel luglio del 1863 a bordo di un bragozzo chioggiotto, che lo sbarc\u00f2 ad Ancona.\nIl periodo milanese e la morte.\nTrasferitosi a Milano - dove fu raggiunto dalla madre - collabor\u00f2 col quotidiano \"La Perseveranza\", diretto da Pacifico Valussi, come pure col settimanale proto-irredentista \"La Vita nuova\".\nPur essendo intervenuto nel 1865 un indulto sovrano nei territori dell'Impero Austroungarico, rinunci\u00f2 al ritorno in patria.\nVincenzo Duplancich trascorse gli ultimi anni della sua vita allontanandosi sempre pi\u00f9 dall'attivit\u00e0 politica, in solitudine dalla scomparsa della madre, morendo nel capoluogo lombardo a settant'anni, nel 1888.\nAttualmente viene considerato come uno dei precursori dell'irredentismo italiano.\nIdentificazione nazionale.\nLa radicalit\u00e0 della scelta non solo pro-italiana ma in un certo modo anti-slava di Vincenzo Duplancich rende veramente arduo dubitare dei suoi sentimenti nazionali, eppure in anni recenti in Croazia \u00e8 invalso in alcuni casi l'uso - qualora si parli in qualche modo di questo personaggio - di utilizzare una forma croatizzata del suo nome - Vicko Duplan\u010di\u0107 - senza specificare meglio di chi si tratti."}
{"id": "2145585", "revid": "287204", "url": "https://it.wikipedia.org/wiki?curid=2145585", "title": "Pa\u00efsij Vely\u010dkovs'kyj", "text": "Biografia.\nEra figlio di un pope e membro di una famiglia numerosa. Con buone attitudini per lo studio venne inviato all'accademia ecclesiastica di Kiev. Dopo qualche anno abbandon\u00f2 tuttavia la scuola, deluso dai metodi di insegnamento. Visse in seguito presso vari monasteri alla ricerca di una guida e si fece monaco con il nome di Platone. Pass\u00f2 in Romania dove molti monaci russi e ucraini si erano rifugiati per sfuggire le leggi antimonastiche dello zar Pietro I. Qui trov\u00f2 un insegnamento conforme alle sue attese. Abbandon\u00f2 tuttavia questa comunit\u00e0 in quanto voleva farlo sacerdote prima del compimento dei trent'anni, in opposizione alle prescrizioni del canone del Concilio in Trullo del 691-692.\nSi rec\u00f2 quindi alla \"Santa Montagna\" (Monte Athos) dove visse da eremita, presso il monastero di Pantocrator. Questo periodo fu molto duro e il sant'uomo dovette combattere contro lo scoraggiamento. Pi\u00f9 tardi ritrov\u00f2 un vecchio monaco che aveva conosciuto in Moldavia che gli pose la tonsura con il nome di Pa\u00efsij \"Pa\u00efssios\". Da questo momento visse in comunit\u00e0 con altri monaci, ne 1758 venne nominato dai suoi compagni come capo di questa comunit\u00e0 installandosi presso la skita del profeta Elia. Questa comunit\u00e0 tent\u00f2 di ridare vita al monastero di Simonos Petra. Dopo ostacoli incontrati con l'amministrazione turca la comunit\u00e0 decise nel 1763 di abbandonare la penisola e di portarsi in Romania.\nBen accolti in Moldavia dal vescovo, i monaci si installarono a Dragomirna, praticando un'intensa vita di preghiera in esicasmo: era la prima volta che un gruppo cenobitico praticava questo tipo di preghiera, che in seguito si diffuse nei monasteri ortodossi.\nLa comunit\u00e0 composta da monaci slavi e rumeni utilizzava le due lingue, sia nei riti sia nell'insegnamento. Essi si dedicarono con passione allo studio ma anche alla traduzione dal greco in russo e rumeno di vari testi della tradizione monastica, in particolare della Filocalia.\nNel 1774 la comunit\u00e0 dovette abbandonare Dragomirna per Secu e nel 1779 si dovette dividere occupando anche il monastero di Neam\u021b. Le due comunit\u00e0 raggiunsero presto il numero di 700 monaci a Neam\u021b e di 300 a Secu."}
{"id": "2145588", "revid": "117424692", "url": "https://it.wikipedia.org/wiki?curid=2145588", "title": "Teleruttore", "text": "Secondo la norma CEI 17-3, un contattore o teleruttore \u00e8 un dispositivo elettromeccanico di manovra, generalmente previsto per un numero elevato di operazioni, \u00e8 anche detto dispositivo di tipo monostabile poich\u00e9 ha una sola posizione di riposo, ad azionamento non manuale, capace di stabilire, sopportare ed interrompere correnti in condizioni di sovraccarico.\nLa posizione di riposo corrisponde ordinariamente alla posizione di apertura dei contatti principali. Si distingue dal rel\u00e8 per il fatto che quest'ultimo \u00e8 impiegato per il comando di potenze relativamente piccole o segnali in ambito elettronico, mentre il teleruttore \u00e8 impiegato nel comando di potenze anche molto elevate.\nEtimologia.\nLa parola stessa, \"tele-ruttore\", sta ad indicare il comando a distanza (tele) in questo caso di un sistema di interruzione (ruttore) di una linea, mentre un contattore generalmente si utilizza non necessariamente per carichi distanti.\nNella pratica impiantistica un \"contattore\" viene inserito all'interno di un quadro elettrico e si utilizza per il comando locale, attraverso un pulsante che ecciti o disecciti la bobina descritta in seguito, per linee in partenza dal quadro elettrico stesso. Un \"teleruttore\" invece si utilizza generalmente per carichi distanti (come il motore che aziona una pompa sul fondo di un pozzo) ed \u00e8 installato nei pressi della macchina che deve comandare.\nIl primo contattore \u00e8 stato inventato e proposto sul mercato nel 1924 dalla societ\u00e0 Telemecanique, ora Schneider Electric.\nDescrizione.\nIl teleruttore \u00e8 caratterizzato dalla presenza di una bobina che, nel momento in cui viene attraversata da una corrente, attira a s\u00e9 un dispositivo mobile interno all'apparecchio (stesso principio usato per gli strumenti di misura elettrica a \"ferro mobile\"), facendo s\u00ec che i contatti (principali o ausiliari), posti generalmente nella parte frontale del teleruttore, si aprano o si chiudano a seconda del tipo a cui appartengono.\nI contatti solitamente sono:\nL'avverbio \"normalmente\" sta a indicare la posizione dei contatti quando la bobina \u00e8 diseccitata, quindi \"a riposo\". Il comando della corrente che attraversa la bobina pu\u00f2 avvenire tramite un sistema meccanico, quali dei pulsanti (anch'essi normalmente chiusi o aperti a seconda della funzione: normalmente chiusi solitamente corrispondono ai tasti di alt, stop, emergenza; gli altri normalmente aperti sono di azionamento); oppure tramite un sistema elettronico quale il PLC.\nLa bobina che apre e chiude i contatti ha bisogno di una precisa alimentazione in corrente continua o alternata, specificata sui dati di targa del componente. Le versioni pi\u00f9 recenti di contattore sono dotate di \"bobina elettronica\", ossia integrano un convertitore che consente di alimentare il dispositivo per ampi range di tensione sia alternata che continua.\nTramite un meccanismo a incastro e a un rinvio della bobina il teleruttore pu\u00f2 essere munito di altri contatti ai quali possono essere collegati altri dispositivi, tra i quali:\nDegrado e usura.\nIl teleruttore \u00e8 uno dei dispositivi elettromeccanici pi\u00f9 soggetti a guasto e usura nel tempo. Per limitare l'usura e garantirne la durabilit\u00e0 nel tempo, i contatti sono spesso realizzati in argento, perch\u00e9, pur ossidandosi, riescono a garantire una buona conducibilit\u00e0 elettrica. Questo tuttavia non pu\u00f2 evitare il degrado del contatto nel tempo a causa della continua commutazione di correnti elevate.\nIl verificarsi di continui archi voltaici pu\u00f2 causare la fusione del metallo in una piccola zona del contatto con conseguente impossibilit\u00e0 ad aprirsi (\"incollaggio\"). Questo fenomeno \u00e8 spesso imputabile a sovratensioni nel circuito di alimentazione della bobina e pu\u00f2 essere contenuto tramite l'uso di bobine elettroniche (ad ampio range di alimentazione)."}
{"id": "2145590", "revid": "767487", "url": "https://it.wikipedia.org/wiki?curid=2145590", "title": "Tokyo Gore Police", "text": " \u00e8 un film del 2008, diretto da Yoshihiro Nishimura.\nHa vinto il premio come miglior film al Fant-Asia Film Festival 2008 ed \u00e8 stato presentato in anteprima al Toronto After Dark Film Festival 2008, mentre in Italia \u00e8 stato presentato al Future Film Festival 2009.\nTrama.\nLa trama si svolge in un imprecisato futuro prossimo, quando nella citt\u00e0 di Tokyo la polizia di stato viene abolita e sostituita da un'organizzazione privata chiamata \"Tokyo Police Corporation\", che si contraddistingue per i metodi brutali e crudeli; protagonista della vicenda \u00e8 la poliziotta Ruka, figlia adottiva del capo della polizia privata, che la prese con s\u00e9 dopo la morte del padre naturale, un poliziotto che fu orribilmente ucciso di fronte a lei, durante una manifestazione. Da anni la polizia privata \u00e8 in lotta contro i cosiddetti \"Engineer\", feroci assassini che riescono a mutare mostruosamente i propri corpi, potere che viene ricondotto alla presenza di un particolare tumore a forma di chiave, ritrovato in punti sempre diversi nei corpi degli \"Engineer\" uccisi.\nRuka, che da adulta \u00e8 entrata a far parte della polizia, diventando un \"Engineer Hunter\" (cacciatore o cacciatrice di \"Engineer\"), riesce a individuare il capo di questi esseri, ma viene da lui infettata subendo l'impianto di un tumore-chiave nel braccio sinistro. Il misterioso individuo le rivela di essere un ex genetista e di avere creato il tumore mutante come arma per impadronirsi del Giappone e vendicarsi del capo della polizia privata, reo di aver ucciso suo padre, un poliziotto in pensione, dopo avergli commissionato l'omicidio di un altro agente, l'unico che anni prima si oppose alla privatizzazione del corpo di polizia, ovvero proprio il padre di Ruka. L'uomo propone a Ruka di allearsi con lui e combattere al suo fianco per creare una nazione di \"Engineer\", ma la ragazza lo uccide.\nIn un crescendo di violenza, la polizia privata comincia a uccidere tutti i cittadini sospettati di essere \"Engineer\", e infine si abbandona al massacro indiscriminato. Durante questa baraonda sanguinaria Ruka manifesta i poteri mutanti del tumore-chiave, e decide allora di ribellarsi alla propria organizzazione e vendicarsi del padre adottivo. Carica di rancore arriva alla centrale della polizia privata ed affronta il comandante, uccidendolo in uno scontro sanguinolento.\nNel finale, dopo la notizia che anche l'esercito giapponese \u00e8 stato privatizzato, una ragazza, precedentemente infettata dal capo degli \"Engineer\", ricostruisce il corpo di quest'ultimo, che torna in vita grazie al potere rigenerante del tumore mutante. A questo punto appare la scritta \"More gore coming soon\", lasciando presagire un prosieguo dei massacri, oppure un probabile seguito della vicenda.\nProduzione.\nRegia.\nDopo aver curato gli effetti speciali di \"The Machine Girl\", la casa di produzione Fever Dreams chiese a Nishimura di dirigere un film. Questi accett\u00f2 e rielabor\u00f2 cos\u00ec un suo film indipendente realizzato dieci anni prima, intitolato \"Anatomia Extinction\". Il regista ha dichiarato che le sue influenze principali sono stati i quadri di Salvador Dal\u00ed e i film \"La cosa\" e \"Videodrome\".\nI finti e ironici spot televisivi presenti nel film sono stati realizzati da Noboru Iguchi, regista di \"The Machine Girl\" e da Y\u016bdai Yamaguchi, regista di \"Meatball Machine\".\nCast.\nLa protagonista del film, Ruka, \u00e8 interpretata da Eihi Shiina, rivelatasi al grande pubblico con \"Audition\", diretto nel 1999 da Takashi Miike. L'attrice \u00e8 stata scelta dalla Fever Dreams, e Nishimura l'ha definita \u00abl'unica attrice al mondo che pu\u00f2 rimanere cos\u00ec bella in mezzo a tutto questo sangue\u00bb."}
{"id": "2145595", "revid": "339392", "url": "https://it.wikipedia.org/wiki?curid=2145595", "title": "Serie C1 (pallacanestro)", "text": ""}
{"id": "2145597", "revid": "709565", "url": "https://it.wikipedia.org/wiki?curid=2145597", "title": "Hunter Predd", "text": "Hunter Predd \u00e8 uno dei personaggi della trilogia \"Il viaggio della Jerle Shannara\", scritto dall'autore di fantasy Terry Brooks.\n\u00c8 un cavaliere alato che trova sulla spiaggia dello sparti acqua azzurre, durante una pattuglia, un naufrago in fin di vita. Insieme a lui trova anche un braccialetto che porta l'effigie della casa Elessedil ed una mappa di un territori sconosciuti a tutti. Parte subito per Aborlon per avvertire il re del ritrovamento del naufrago. Il re degli elfilo manda a chiamare il druido Walker boh, a Paranor, unica persona che pu\u00f2 decifrare la mappa. Da l\u00ec in poi accompagner\u00e0 per tutto il viaggio il Druido ovunque egli andasse."}
{"id": "2145606", "revid": "834", "url": "https://it.wikipedia.org/wiki?curid=2145606", "title": "Ut", "text": ""}
{"id": "2145607", "revid": "309289", "url": "https://it.wikipedia.org/wiki?curid=2145607", "title": "Tenki", "text": "Il Tenki () \u00e8 un fiume della Russia siberiana orientale, affluente di sinistra del Bytantaj (bacino idrografico della Jana).\nNasce dalla sezione orientale dei monti di Verchojansk, scorrendo in un bacino ricco di laghi (circa 150) e ricevendo alcuni affluenti dei quali il principale \u00e8 il Soguru-Mandyja (70\u00a0km).\nNon incontra centri urbani di rilievo in tutto il suo corso; gela in superficie dai primi di ottobre alla fine di maggio."}
{"id": "2145608", "revid": "74801", "url": "https://it.wikipedia.org/wiki?curid=2145608", "title": "Farnham (Surrey)", "text": "Farnham \u00e8 una cittadina di abitanti della contea del Surrey, in Inghilterra."}
{"id": "2145610", "revid": "287204", "url": "https://it.wikipedia.org/wiki?curid=2145610", "title": "Godalming", "text": "Godalming \u00e8 una cittadina di abitanti della contea del Surrey, in Inghilterra.\nGeografia fisica.\nGodalming \u00e8 situata a circa 60\u00a0km a sud-ovest di Londra e nei pressi del Fiume Wey. Le citt\u00e0 pi\u00f9 vicine sono Guildford, Farnham e Haslemere.\nAmministrazione.\nGemellaggi.\nGodalming \u00e8 gemellata con:"}
{"id": "2145611", "revid": "1305772", "url": "https://it.wikipedia.org/wiki?curid=2145611", "title": "Neighbourhood", "text": ""}
{"id": "2145612", "revid": "729019", "url": "https://it.wikipedia.org/wiki?curid=2145612", "title": "Haslemere", "text": "Haslemere \u00e8 una cittadina di 10.417 abitanti della contea del Surrey, in Inghilterra."}
{"id": "2145613", "revid": "599013", "url": "https://it.wikipedia.org/wiki?curid=2145613", "title": "Catalogo", "text": "Il catalogo \u00e8 un elenco ordinato e sistematico di pi\u00f9 oggetti della stessa specie, come per esempio libri, opere d'arte, prodotti artigiani o industriali, con le indicazioni atte a individuarli e talora, come nei cataloghi di vendita, con il prezzo segnato (in questo caso si parla di prezzario). \nStoria.\nIl termine, derivante dal greco, gi\u00e0 nell'antichit\u00e0 classica veniva applicato ad un elenco di cose o di persone. Gli antichi grammatici indicarono con la parola catalogo, l'elenco delle truppe achee fornito da Omero nell'Iliade, mentre invece Senofonte indic\u00f2 come \"quelli del catalogo\" i cittadini ricchi e importanti.\nLe biblioteche antiche di Babilonia, di Ninive, di Atene, di Cartagine e di Alessandria d'Egitto comprendevano gi\u00e0 un catalogo, e anzi quello alessandrino fu compilato da Callimaco ed era gi\u00e0 di tipo alfabetico.\nSe durante il Medioevo le grandi raccolte monastiche di Cluny e di Montecassino erano gestite da semplici elenchi, dall'umanesimo in poi nacque la necessit\u00e0 di conferire ai cataloghi una maggiore sistematicit\u00e0.\nIl primo catalogo moderno fu istituito a Parigi nel 1611 ed era un elenco di medaglie e di altri oggetti antichi, ma la vera e propria mania di catalogare con criteri moderni gli oggetti sbocci\u00f2 verso la met\u00e0 del Seicento, quando si diffusero i cosiddetti \"cataloghi ragionati\", includenti anche note biografiche dell'artista e descrizioni dell'oggetto accompagnate da spiegazioni e commenti.\nIn Italia i primi cataloghi artistici sorsero verso la fine del Settecento e furono quello del Museo Vaticano e della Galleria di Mantova.\nIntorno alla fine dell'Ottocento si diffuse in Inghilterra anche il catalogo di vendite, per iniziativa di un gruppo di artisti, nell'ambito di una mostra.\nNel settore delle biblioteche bisogna distinguere il catalogo dall'inventario e il catalogo dalla bibliografia.\nPer arrivare a definire una scienza della catalogazione, dobbiamo attendere alla met\u00e0 dell'Ottocento e alle 91 regole di catalogazione che Antonio Panizzi fece approvare per il British Museum e che rappresent\u00f2 la base per il codice di regole che fu esteso un po' in tutto il mondo nei decenni successivi."}
{"id": "2145614", "revid": "74173", "url": "https://it.wikipedia.org/wiki?curid=2145614", "title": "Nazione insulare", "text": ""}
{"id": "2145615", "revid": "709565", "url": "https://it.wikipedia.org/wiki?curid=2145615", "title": "Neighborhood 1 (Tunnels)", "text": "Neighborhood #1 (Tunnels) \u00e8 un singolo del gruppo musicale canadese Arcade Fire, pubblicato il 20 giugno 2004 come primo estratto dal primo album in studio \"Funeral\".\nDescrizione.\nIl brano, scritto da Win Butler, venne pubblicato in un disco 7\" in vinile.\nSuccesso commerciale.\nLa canzone, secondo \"Rate Your Music\", si \u00e8 piazzata al 6\u00ba posto tra i maggiori singoli del 2000."}
{"id": "2145616", "revid": "729019", "url": "https://it.wikipedia.org/wiki?curid=2145616", "title": "Horley", "text": "Horley \u00e8 una cittadina di abitanti della contea del Surrey, in Inghilterra. La sede della compagnia aerea Norwegian Air UK si trova in citt\u00e0."}
{"id": "2145617", "revid": "31886", "url": "https://it.wikipedia.org/wiki?curid=2145617", "title": "Whisky jug", "text": "La caraffa da whisky o whisky jug \u00e8 un accessorio per un corretto servizio del whisky, nato per permettere ai degustatori, e in particolare agli intenditori, di aggiungere al distillato dell'acqua pura a temperatura ambiente versandola appunto da una caraffa di ceramica, allo scopo di rendere pi\u00f9 o meno \"pungente\" il liquore, secondo il gusto personale, e per fare risaltare i profumi e gli aromi che si sprigionano miscelando il whisky con l'acqua. Gli esperti fissano in una parte di acqua e due parti di whisky la perfetta proporzione per assaporare al meglio il distillato, ma la cosa \u00e8 ovviamente molto soggettiva.\nSin dalla fine dell'Ottocento le grandi distillerie di whisky cominciarono a distribuire a scopo promozionale delle piccole caraffe riportanti i loro marchi e le loro immagini a pub, ristoranti, bar e rivenditori, ossia ovunque si vendesse o degustasse il whisky. Presto le caraffe divennero universalmente note come \"whisky jugs\" e per la loro bellezza cominciarono a essere ricercate anche a scopo di collezionismo.\nNon si contano le aziende che hanno affidato a grandi designer il compito d'ideare caraffe con forme particolari, tali da distinguersi dalle altre, in modo da pubblicizzare ancor pi\u00f9 efficacemente il loro brand. Distillerie come Dewars, Watson's, Buchanan's, Usher's, Johnnie Walker, per citarne solo alcune, ma anche importatori e distributori, hanno investito per anni in oggetti, alcuni dei quali sono divenuti veri e propri cimeli, raccolti dai collezionisti sparsi in tutto il mondo.\nLe caraffe da whisky sono state realizzate in materiali diversissimi: legno, alluminio, terracotta, vetro, porcellana, plastica, rame e argento, ecc., ma la stragrande maggioranza \u00e8 di ceramica. Tra i produttori pi\u00f9 noti a cui fu affidata la loro realizzazione ricordiamo Royal Doulton, Shelley, Wade Regicor, Hcw, Moulin des Loups, Euroceramics e Ceramiche Piola.\nDa alcuni anni per\u00f2 le aziende non paiono pi\u00f9 molto interessate a investire in pubblicit\u00e0 \"da banco\" (oltre alle caraffe, altri oggetti che si prestano a questa forma di comunicazione sono per esempio i bicchieri, i rendiresto, i posacenere, i calendari perpetui) e per ottenere una maggiore visibilit\u00e0 mediatica tendono a investire nella pubblicit\u00e0 radiofonica, televisiva e a mezzo stampa. Di conseguenza le whisky jugs non vengono quasi pi\u00f9 prodotte e le esistenti, in particolare quelle realizzate in piccole quantit\u00e0, ricercatissime degli appassionati, sono divenute di difficile reperibilit\u00e0 anche per i collezionisti pi\u00f9 esperti che setacciano incessantemente i mercatini e i rigattieri di mezzo mondo alla loro ricerca.\n\u00c8 praticamente impossibile stabilire quali e quante caraffe siano state messe in circolazione nel corso degli anni (neppure i cataloghi specializzati sono di grande aiuto) anche considerando che esse non sono state fabbricate solo nei paesi produttori di whisky (Scozia, Irlanda) e di whiskey (Stati Uniti e Canada), ma, per problemi di costo e distribuzione, esse sono state prodotte in ogni paese del globo si consumasse il whisky.\nPer stimare la rarit\u00e0 di un pezzo ci si basa sul marchio di produzione stampigliato sul fondo, una vera e propria \u201ccarta d'identit\u00e0\u201d che consente di stabilire con buona approssimazione l'anno di produzione e garantisce l'originalit\u00e0 della caraffa. Tale marchio permette quindi di assegnare un prezzo all'oggetto: se la caraffa \u00e8 stata prodotta in serie limitata il suo valore aumenta, cos\u00ec come \u00e8 elevato quello degli esemplari prodotti per occasioni speciali, anniversari e commemorazioni. Infine il valore pu\u00f2 crescere considerevolmente se le caraffe sono state commissionate da piccole distillerie, poco conosciute, alcune non pi\u00f9 esistenti ai giorni nostri. Le quotazioni variano sensibilmente: si va da pochi euro per una caraffa prodotta in grande tiratura, e non pi\u00f9 vecchia di 15 anni, a svariate centinaia di euro per gli esemplari con oltre un secolo e per quelli di pregevole fattura. \nEsistono diverse guide, realizzate da appassionati, che offrono utili informazioni e quotazioni di riferimento. La prima associazione di collezionisti, invece, \u00e8 nata in Australia, paese che vanta il maggior numero di collezionisti di queste caraffe."}
{"id": "2145618", "revid": "287204", "url": "https://it.wikipedia.org/wiki?curid=2145618", "title": "Sportverein Stockerau", "text": "Lo Sportverein Stockerau \u00e8 una societ\u00e0 calcistica di Stockerau, in Austria. Nacque nel 1958 dalla fusione dello \"Sportverein Heid\" e dell'\"ASV Stockerau\", e assunse l'attuale denominazione nel 1987.\nLa squadra gioca nella quarta divisione del campionato austriaco, la 1. N\u00d6N Landesliga, dopo essera stata promossa dalla 2. Landesliga nel 2003.\nIl club possiede anche una squadra femminile, fondata nel 2000, che milita nel massimo campionato regionale. Nel 2003 ottenne il miglior risultato, con il 6\u00ba posto.\nStoria.\nNacque nel 1958 dalla fusione di due club cittadini preesistenti, ASV Stockerau e Heid Stockerau. In realt\u00e0 la squadra cittadina prima per nascita era lo Stockerauer SV 07, fondata nel 1907 e di cui l'attuale societ\u00e0 si considera legittimo successore.\nPer molti anni il club fu confinato nelle divisioni minori, nel 1970 vinse per la prima volta il campionato della Bassa Austria, venendo promosso in Regionalliga, categoria che vinse nel 1974 arrivando in seconda divisione. Dopo la retrocessione, fu ancora campione della Regionalliga Ost nel 1979 e 1996.\nGli anni migliori del club furono senz'altro i primi anni novanta, che coincisero con l'unico successo di rilievo: la \u00d6FB-Cup del 1990-1991, vinta sorprendentemente in finale sul ben pi\u00f9 quotato Rapid Vienna (2-1). Questa vittoria permise al club di disputare la Supercoppa del 1991 e la Coppa delle Coppe nel 1991-1992.\nNegli anni seguenti le prestazioni non furono pi\u00f9 cos\u00ec brillanti. Nel 1995-1996 fu promosso in Erste Liga, ma gi\u00e0 l'anno dopo and\u00f2 incontro a notevoli problemi finanziari e retrocesse in Regionalliga Ost. Nel 2001 retrocesse nuovamente, in 1. Landesliga, e l'anno dopo fin\u00ec addirittura in 2. Landesliga, il quinto livello del calcio austriaco, il pi\u00f9 basso mai calcato dai rossoneri. Nel 2003 il club ha recuperato il posto in 1. Landesliga, dove da allora compete.\nStadio.\nLa squadra gioca le partite casalinghe allo Stadion Alte Au, capace di 2.000 spettatori. Le dimensioni del terreno di gioco sono di 102 x 68 metri."}
{"id": "2145623", "revid": "729019", "url": "https://it.wikipedia.org/wiki?curid=2145623", "title": "Hurst Green (Surrey)", "text": "Hurst Green \u00e8 una cittadina di 10.812 abitanti della contea del Surrey, in Inghilterra."}
{"id": "2145628", "revid": "709565", "url": "https://it.wikipedia.org/wiki?curid=2145628", "title": "Neighborhood 2 (Laika)", "text": "Neighborhood #2 (Laika) \u00e8 un singolo del gruppo musicale canadese Arcade Fire, pubblicato il 28 marzo 2005 come secondo estratto dal primo album in studio \"Funeral\".\nDescrizione.\nIl brano, scritto da Win Butler, ha una sonorit\u00e0 apparentemente pi\u00f9 allegra e viene usata la fisarmonica.\n\"Laika\" \u00e8 il secondo dei quattro \"Neighborhood.\" Il titolo \"Laika\" fa riferimento al cane che aveva lasciato la terra, quando era stato lanciato da una navicella spaziale."}
{"id": "2145629", "revid": "110157", "url": "https://it.wikipedia.org/wiki?curid=2145629", "title": "Rheinbrohl", "text": "Rheinbrohl \u00e8 un comune di 3.861 abitanti della Renania-Palatinato, in Germania.\nAppartiene al circondario (\"Landkreis\") di Neuwied (targa NR) ed \u00e8 parte della comunit\u00e0 amministrativa (\"Verbandsgemeinde\") di Bad H\u00f6nningen."}
{"id": "2145630", "revid": "1793900", "url": "https://it.wikipedia.org/wiki?curid=2145630", "title": "Leatherhead", "text": "Leatherhead \u00e8 un paese di 9.685 abitanti della contea del Surrey, in Inghilterra."}
{"id": "2145632", "revid": "599013", "url": "https://it.wikipedia.org/wiki?curid=2145632", "title": "Johnny Leoni", "text": "Carriera.\nClub.\nInizi\u00f2 la carriera da professionista nel Sion nel 2001, due anni pi\u00f9 tardi si trasfer\u00ec allo Zurigo dove gioca fino al 2012, quando passa all'.\nNazionale.\nFa il suo esordio con la Svizzera il 10 agosto 2011 a Vaduz contro il Liechtenstein, sostituendo Diego Benaglio tra i pali e venendo battuto da un tiro di Marco Ritzberger."}
{"id": "2145633", "revid": "1226", "url": "https://it.wikipedia.org/wiki?curid=2145633", "title": "Fernando Scarpa", "text": "Film.\nFernando Scarpa \u00e8 laureato in regia cinematografica alla New School University di New York.\nDal 2011, Fernando insegna \u2018Regia cinematografica e televisiva\u2019 alla UCLA Extension.\nIl suo cortometraggio di debutto, \u2018Brothers\u2019, ha vinto Miglior Cortometraggio, Miglior Sceneggiatura e Miglior Debutto alla Regia al 'New York International Independent Film and Video Festival' in Los Angeles e New York nel 2006.\nNel 2013 ha prodotto, insieme a Marco Beltrami, il cortometraggio \u2018Band\u2019, diretto da Coleman Beltrami.\nNel 2014 ha scritto e diretto \u2018Doradus\u2019, una moderna storia di fantasmi. Fernando ha descritto 'Doradus' come un possibile episodio pilota per una serie TV.\nTeatro.\nFernando Scarpa ha studiato all'Accademia Nazionale di Arte Drammatica Silvio D'Amico a Roma. Nel 1990 ha iniziato la sua carriera teatrale e ha ricevuto vari riconoscimenti in Europa. Nel 1999 \u00e8 stato assistente personale dell'attore e regista austriaco Klaus Maria Brandauer al Burgtheater di Vienna.\nDal 2001 al 2005, Scarpa ha diretto il teatro della citt\u00e0 culturale di Wittenberg in Germania. Tra gli altri, in quel periodo ha diretto \"Amleto\", \"Faust\", e \"Martin Lutero\", per il quale nel 2004 ha ricevuto un Premio Nazionale Tedesco e ottima reazione da critica e pubblico. Nello stesso periodo, Scarpa \u00e8 stato Supervisore Artistico per il teatro des Westens, Berlino per produzioni musical, e ha lavorato come regista televisivo per RaiUno e le emittenti tedesche ZDF e SAT1. Nel 2007, Scarpa ha diretto il musical \"Martin Luther King - the King of Love\" alla Chiesa della Memoria di Berlino.\nNegli Stati Uniti, Scarpa ha continuato la sua carriera teatrale, insieme a quella cinematografica e didattica. Nel 2010, ha diretto \"The Memoirs of Dr. Q.\", uno spettacolo di Karen Maxwell e \"Enrico IV\", di Luigi Pirandello. Nel 2011, ha diretto \"Viaggio in Italia\" di Goethe al Rossellini Theater di Los Angeles. Nel 2012, Fernando ha scritto e diretto \"Galileo 1610\", storia delle scoperte di Galileo Galilei. Per il Saban Theater di Los Angeles, ha diretto la commedia \"Intimations of Mortality\" di Ivan Rothberg e Jeanne Grandilli. Nel 2013, Scarpa ha recitato il ruolo di Paolo nella commedia \"Luigi\", scritta da Louise Munson e diretta da Annie McVey, al VS Theater di Los Angeles. Nel 2014, ha diretto \"Romeo e Giulietta\", (interpretati da Rob August e Sara Francine) al Rossellini Theater di Los Angeles. Lo spettacolo \"Galileo 1610\" verr\u00e0 replicato nel 2014."}
{"id": "2145635", "revid": "767487", "url": "https://it.wikipedia.org/wiki?curid=2145635", "title": "Ballet m\u00e9canique", "text": "Ballet m\u00e9canique \u00e8 un film del pittore Fernand L\u00e9ger del 1924, \nTrama.\nIl film non ha trama, \u00e8 composto da una serie di immagini di personaggi, oggetti, ombre e luci. All'inizio si vede uno Charlot composto da ritagli geometrici che prende vita e annuncia che: \"Charlot pr\u00e9sente le Ballet M\u00e9canique\".\nIl \"balletto\" di oggetti animati e inanimati \u00e8 spesso composto dalla stessa inquadratura ripetuta, montata ritmicamente con altre, magari ribaltata come in uno specchio o con la parte alta in basso e viceversa, creando tutte le possibili visioni e generando un movimento illusorio di cose in realt\u00e0 immobili.\nUna donna sorride dondolando sull'altalena; bottiglie, un cappello; un sorriso enigmatico si dischiude; ruote, pendoli, di nuovo l'altalena (ribaltata) e uno specchio convesso che oscilla verso la telecamera, mostrando l'operatore; un pendolo mostrato attraverso specchi come in un caleidoscopio; altri riflessi nel caleidoscopio; forme geometriche bianche su sfondo nero; occhi che si aprono e si chiudono, anche rovesciati; una testa maschile appare nel caleidoscopio; lo stampo per un budino, che nel caleidoscopio sembra un fiore; un pappagallo; forme geometriche, numeri, bottiglie; dettagli di un volto umano; pendolo; una trottola nel caleidoscopio; sorriso; ruota, piatti, disco, scivolo; piedi in marcia; auto che passa sopra la telecamera; giostre; la silhouette di un uomo nello scivolo; figure geometriche, pistoni e stantuffi; trottola, fruste da cucina che ruotano come se ballassero; macchine industriali in movimento; primo piano di occhi femminili che si aprono e chiudono; donna che sale le scale con un sacco sulle spalle (ripetuta molte volte); sorriso enigmatico; zeri, parole (\"on a vol\u00e9 un collier de perles de 5 millions\"); occhio; ciambella che ruota; parole e numeri; Il volto femminile mostrato interamente mentre ruota; un pupazzo che si avvicina e si allontana; cerchio; il volto della donna nel caleidoscopio che \u00e8 sorridente, poi triste, poi mostra dei dettagli attraverso dei fori di una lastra scura, passando da serio, a triste, a felice; oggetti in movimento; paioli in fila; installazione geometrica; sfera; gambe di manichino; palline che dondolano; cappello e scarpa; volto che cambia espressione, volto che ruota, volto mostrato in inquadrature con angoli diversi; bottiglie.\nInfine torna Charlot fatto coi pezzi di carta geometrici, che si muovono e il film termina con la ragazza dell'altalena che annusa calmamente un fiore sorridendo.\nCaratteristiche.\nIl film fu una delle prime opere concepite come \"multimediale\", nel senso che era prevista durante l'esecuzione del film una performance musicale con pianole meccaniche e anche alcuni pianisti umani. L'effetto della musica d'avanguardia, suonata dalle macchine automaticamente, amplificava il significato delle immagini sullo schermo.\nCome la pittura cubista si andava liberandosi dall'obbligo di rappresentare verosimilmente un modello, cos\u00ec nel cinema si cercava di creare un'opera visiva priva del vincolo di raccontare per forza una storia.\nIl risultato \u00e8 una sorta di balletto, appunto, dove le ripetizioni, i ralenti e le accelerazioni evidenziano alcuni soggetti che, per quanto privi di importanza nella vita comune, assumono un rilievo nuovo inconsueto: ad esempio la donna che sale le scale, mostrata una dozzina di volte, diventa una sorta di azione epica, come una fatica eterna paragonabile a episodi mitologici come quello di Sisifo.\nGli oggetti in movimento creano una sorta di sinfonia, aiutati dall'originale musica d'avanguardia di George Antheil appositamente composta, con un ritmo continuamente spezzato.\nDettagli di un primo piano, come gli occhi che si aprono e chiudono, o un sorriso che si dischiude prendono una connotazione sinistra e meccanica, mentre gli oggetti inanimati sembrano prendere vita. L'enorme primo piano ricorrente dell'occhio poi diventa l'inquadratura-manifesto, che simboleggia tutta l'attenzione alla vista, al nuovo modo di guardare, degli artisti d'avanguardia e che sar\u00e0 ulteriormente sviluppato nel celebre taglio dell'occhio del film surrealista \"Un chien andalou\"."}
{"id": "2145636", "revid": "709565", "url": "https://it.wikipedia.org/wiki?curid=2145636", "title": "Neighborhood 3 (Power Out)", "text": "Neighborhood #3 (Power Out) \u00e8 un singolo del gruppo musicale canadese Arcade Fire, pubblicato il 22 maggio 2005 come terzo estratto dal primo album in studio \"Funeral\".\nDescrizione.\nIl brano, scritto da Win Butler, ha un carattere cupo e drammatico."}
{"id": "2145637", "revid": "287204", "url": "https://it.wikipedia.org/wiki?curid=2145637", "title": "Diocesi di Cesarea", "text": "Cesarea \u00e8 il nome di diverse citt\u00e0 dell'antichit\u00e0 greco-romana, tutte sedi di circoscrizioni ecclesiastiche cristiane.\nSi distinguono in particolare tre arcidiocesi e cinque diocesi di Cesarea."}
{"id": "2145639", "revid": "729019", "url": "https://it.wikipedia.org/wiki?curid=2145639", "title": "Oxted", "text": "Oxted \u00e8 una cittadina di 10.813 abitanti della contea del Surrey, in Inghilterra."}
{"id": "2145641", "revid": "729019", "url": "https://it.wikipedia.org/wiki?curid=2145641", "title": "Redhill", "text": "Redhill \u00e8 una cittadina di 25.751 abitanti della contea del Surrey, in Inghilterra."}
{"id": "2145643", "revid": "36426", "url": "https://it.wikipedia.org/wiki?curid=2145643", "title": "Salgari", "text": ""}
{"id": "2145645", "revid": "466539", "url": "https://it.wikipedia.org/wiki?curid=2145645", "title": "Reigate", "text": "Reigate \u00e8 una cittadina di 21.820 abitanti della contea del Surrey, in Inghilterra.\nSi trova circa 40 km a sud del centro di Londra ed ospita i resti di un castello medievale."}
{"id": "2145647", "revid": "74801", "url": "https://it.wikipedia.org/wiki?curid=2145647", "title": "Shepperton", "text": "Shepperton \u00e8 una cittadina di abitanti della contea del Surrey, nel Regno Unito, sulla riva sinistra del Tamigi. Prima del 1965, la cittadina faceva parte del Middlesex.\nGli eponimi Shepperton Studios si trovano a Shepperton. Molti film sono stati girati nei suoi stabilimenti, come Il terzo uomo di Carol Reed e La regina d'Africa di John Huston. Shepperton \u00e8 stata anche la residenza dello scrittore J. G. Ballard e ha fatto da sfondo al suo romanzo L'allegra compagnia del sogno oltre che, parzialmente, a Crash. \u00c8 inoltre menzionata nel romanzo La Guerra dei Mondi di H. G. Wells, in cui viene descritta la sua distruzione.\nLa stazione di Shepperton \u00e8 situata al fine di una ferrovia di diramazione di \"South West Trains\", fornendo un servizio di treno verso Londra Waterloo."}
{"id": "2145652", "revid": "11098", "url": "https://it.wikipedia.org/wiki?curid=2145652", "title": "Staines-upon-Thames", "text": "Staines-upon-Thames, denominata Staines fino al 2012 \u00e8 una citt\u00e0 di 24.097 abitanti della contea del Surrey, sul fiume Tamigi, in Inghilterra. In precedenza la cittadina era parte della contea del Middlesex, contea abolita nel 1965.\nLa cittadina risale all'epoca romana quando era identificata con il nome di \"Ad Pontes\" per indicare la presenza di uno dei pochi ponti sul fiume Tamigi presenti all'epoca. La prima menzione del nome risale a una bolla sassone (Saxon Charter) del 969. Nella Domesday Survey del 1086 il villaggio \u00e8 registrato come soggetto alla propriet\u00e0 dell'abate (Abbot) di St. Peter, Westminster. Nel medioeveo, in citt\u00e0 si tenevano tre fiere annuali.\nDi particolare interesse storico \u00e8 la London Stone, ovvero il monumento che indicava il confine pi\u00f9 occidentale della giurisdizione della City di Londra sul fiume Tamigi. Immancabilmente, Staines \u00e8 sempre stata associata al traffico fluviale sul Tamigi e come punto di attraversamento del fiume. Ci sono riferimenti del XIII secolo a lavori di riparazione del ponte di legno. Inoltre, un dipinto del 1792, mostra un ponte di legno che di li a poco sar\u00e0 smantellato. Il ponte attuale, conosciuto come \"Staines Bridge\", fu disegnato da Sir John and George Rennie, ed \u00e8 stato inaugurato nel 1832 dal re Guglielmo IV (William IV) e dalla regina Adelaide. Anche l'iconica Clarence Street venne costruita nello stesso periodo risultando in un ottimo esempio di cittadina mercato del periodo i cui edifici ancora oggi testimoniano la funzionale bellezza.\nNegli anni Novanta, Staines divenne molto celebre in Gran Bretagna e suo malgrado, per le gag comiche del personaggio Ali G impersonato dal comico britannico Sasha Baron Cohen. \"Ali G\", il film, fu anche girato a Staines.\nLa localit\u00e0 ha diversi parchi e riserve d'acqua ben visibili dall'alto. A Staines si possono trovare inoltre tipici pub inglesi e centri commerciali ed \u00e8 oggetto di una notevole estensione urbanistica grazie anche alla spinta che riceve dalla vicinanza con l'aeroporto di Heathrow e dalla sede di diverse multinazionali sul suo territorio.\nDa un punto di vista amministrativo \u00e8 divisa tra il Local Council di Spelthorne e quello di Runnymede."}
{"id": "2145653", "revid": "74801", "url": "https://it.wikipedia.org/wiki?curid=2145653", "title": "Sunbury-on-Thames", "text": "Sunbury-on-Thames \u00e8 una cittadina di abitanti della contea del Surrey, in Inghilterra. Prima del 1965, la cittadina faceva parte del Middlesex.\nSunbury-on-Thames \u00e8 diviso in \"Sunbury Village\", un paesino pittoresco situato sulla riva nord del Tamigi, e \"Sunbury Cross\", dominato per il principio della autostrada M3.\nA est di Sunbury-on-Thames c'\u00e8 un ippodromo, Kempton Park."}
{"id": "2145654", "revid": "1776051", "url": "https://it.wikipedia.org/wiki?curid=2145654", "title": "VisualBoyAdvance", "text": "VisualBoyAdvance (comunemente abbreviato in VBA) \u00e8 un emulatore open source distribuito sotto licenza GNU General Public License. Riesce a emulare software per Game Boy, Super Game Boy, Game Boy Color, e Game Boy Advance.\nOltre alla versione per Windows, basata su Directx, ne esistono altre basate sulle librerie libere SDL. Per questo ne esistono versioni per Linux, BSD, macOS, Xbox, e BeOS.\nL'ultima versione stabile risale al 2004, mentre una beta \u00e8 stata rilasciata l'anno dopo. Da allora il progetto \u00e8 fermo.\nFunzioni.\n\"VisualBoyAdvance\" include diverse funzioni:\nVisualBoyAdvance-M.\nVisualBoyAdvance-M (abbreviato in VBA-M) \u00e8 un programma sviluppato dal progetto originale, inattivo dal 2005, che aggiunge diverse funzioni e viene aggiornato periodicamente. Dopo l'abbandono del progetto originale, alcuni programmatori svilupparono un nuovo fork dal codice sorgente di VisualBoyAdvance, creando cos\u00ec VBALink. VisualBoyAdvance-M venne sviluppato mescolando i diversi fork in un unico codebase (la \"M\" di VBA-M vuol dire \"merge\", miscuglio in inglese)."}
{"id": "2145655", "revid": "729019", "url": "https://it.wikipedia.org/wiki?curid=2145655", "title": "Walton-on-Thames", "text": "Walton-on-Thames \u00e8 una cittadina di 22.834 abitanti della contea del Surrey, in Inghilterra. \u00c8 situata sulla riva destra del fiume Tamigi."}
{"id": "2145656", "revid": "228587", "url": "https://it.wikipedia.org/wiki?curid=2145656", "title": "Kremser Sportclub", "text": "Il Kremser Sportclub, abbreviato in \"Kremser SC\" o \"Krems\", \u00e8 la societ\u00e0 calcistica di Krems, citt\u00e0 della Bassa Austria, uno dei nove stati federati dell'Austria.\nAttualmente milita in 2. Landesliga, la quinta divisione del campionato austriaco di calcio, nonch\u00e9 la seconda pi\u00f9 elevata organizzata dalla Nieder\u00f6sterreichischer Fussballverband.\nStadio.\nLa squadra gioca le partite casalinghe al Sepp-Doll-Stadion, capace di 10.000 spettatori. Costruito nel 1923, fino al 1988 era chiamato semplicemente \"Kremser Stadion\". Le dimensioni del campo di gioco sono di 103 x 67 metri.\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "2145658", "revid": "272163", "url": "https://it.wikipedia.org/wiki?curid=2145658", "title": "Visual Boy Advance", "text": ""}
{"id": "2145660", "revid": "106456", "url": "https://it.wikipedia.org/wiki?curid=2145660", "title": "Provincia di Pennsylvania", "text": "La provincia di Pennsylvania \u00e8 stata una colonia inglese fondata nel 1681 da William Penn.\nFu una delle tredici colonie fondatrici degli Stati Uniti d'America."}
{"id": "2145661", "revid": "123106601", "url": "https://it.wikipedia.org/wiki?curid=2145661", "title": "Weybridge", "text": "Weybridge ( abitanti) \u00e8 una citt\u00e0 del Regno Unito nella contea inglese del Surrey."}
{"id": "2145662", "revid": "144796", "url": "https://it.wikipedia.org/wiki?curid=2145662", "title": "Jean-Baptiste Gaye", "text": "Nel 1798 Martignac divenne segretario di Emmanuel Joseph Siey\u00e8s; dopo aver servito per un certo periodo nell'esercito, si dedic\u00f2 alla letterature, scrivendo numerose operette. Sotto l'Impero pratic\u00f2 la professione legale con successo a Bordeaux, dove, nel 1818 divenne avvocato generale del \"cour royale\". L'anno successivo fu nominato procuratore generale a Limoges e nel 1821 fu eletto alla Camera dei Deputati, dove sostenne le politiche ultrarealiste di Vill\u00e8le. Nel 1822 divenne Consigliere di Stato e nel 1823 segu\u00ec il Duca d'Angoul\u00e9me in Spagna come commissario civile. Divenne Visconte l'anno successivo fu anche nominato direttore generale del catasto e del demanio.\nA contatto con la politica reale, le sue convinzioni ultrarealiste mutarono gradualmente avvicinandosi a quelle dei Dottrinari e alla caduta di Vill\u00e8le Carlo X lo scelse per portare avanti una nuova politica di compromesso. Il 4 gennaio 1828 fu nominato Ministro degli interni e, sebbene non avesse assunto il titolo di presidente, fu nella pratica il capo del Gabinetto. Egli riusc\u00ec a far approvare l'atto che aboliva la censura sulla stampa e a persuadere il re a firmare le ordinanze del 16 giugno 1828 sui Gesuiti e i piccoli seminari.\nFu attaccato sia dall'estrema destra che dall'estrema sinistra e quando, nell'aprile del 1829, una coalizione di questi gruppi lo batt\u00e9 alla Camera, Carlo X, che non aveva mai creduto nella politica portata avanti dal visconte, lo sostitu\u00ec con il principe di Polignac. Nel marzo 1830 insieme alla maggioranza contro le famose ordinanze; ma durante la rivoluzione che segu\u00ec rimase fedele alle proprie convinzioni legittimiste. La sua ultima apparizione pubblica fu in difesa di Polignac alla Camera dei Pari nel dicembre 1830."}
{"id": "2145664", "revid": "729019", "url": "https://it.wikipedia.org/wiki?curid=2145664", "title": "Whyteleafe", "text": "Whyteleafe \u00e8 un paese di 3.315 abitanti della contea del Surrey, in Inghilterra."}
{"id": "2145669", "revid": "83549", "url": "https://it.wikipedia.org/wiki?curid=2145669", "title": "Danio zebrato", "text": ""}
{"id": "2145670", "revid": "767487", "url": "https://it.wikipedia.org/wiki?curid=2145670", "title": "Comunit\u00e0 montana Lambro e Mingardo", "text": "La Comunit\u00e0 montana Lambro e Mingardo era un ente locale di cui facevano parte alcuni comuni salernitani. La stessa \u00e8 stata accorpata dalla Regione Campania a fine 2008 con la Comunit\u00e0 montana del Bussento nell'ambito di un piano di riorganizzazione di carattere regionale che ha portato gli Enti dal 27 a 20.\nI comuni aderenti erano:\nAlfano; Ascea; Camerota; Celle di Bulgheria; Centola; Cuccaro Vetere; Futani; Laurito, Montano Antilia, Pisciotta, Roccagloriosa, Rofrano, San Giovanni a Piro, San Mauro La Bruca. \nLa comunit\u00e0 prende il nome dai fiumi Lambro e Mingardo. "}
{"id": "2145671", "revid": "729019", "url": "https://it.wikipedia.org/wiki?curid=2145671", "title": "Skogskyrkog\u00e5rden (metropolitana di Stoccolma)", "text": "Skogskyrkog\u00e5rden \u00e8 una stazione della metropolitana di Stoccolma.\n\u00c8 localizzata in prossimit\u00e0 del cimitero di Skogskyrkog\u00e5rden (da cui prende nome la stazione) nel distretto di \"Gamla Enskede\", ed \u00e8 situata sulla linea verde della rete metroviaria locale, tra le fermate Sandsborg e Tallkrogen.\nFu inaugurata in data 1\u00ba ottobre 1950, e fu inizialmente chiamata \"Kyrkog\u00e5rden\", prima del passaggio all'attuale denominazione, avvenuto il 19 novembre 1958.\nNon si tratta di una fermata sotterranea: banchine e binari sono infatti localizzati in superficie. La stazione ospita una scultura di Hans Bartos risalente al 1975. La distanza che la separa dalla stazione di Slussen \u00e8 di circa 5 chilometri.\nL'utilizzo medio quotidiano durante un normale giorno feriale \u00e8 pari a 2.100 persone circa."}
{"id": "2145672", "revid": "2026341", "url": "https://it.wikipedia.org/wiki?curid=2145672", "title": "Lingua fenicia", "text": "La lingua fenicia, o fenicio, (in lingua fenicia \ud802\udd10\ud802\udd0d\ud802\udd09\ud802\udd0c, \"Pnym\", vocalizzato \"P\u014dnn\u012bm\") era la lingua, oggi estinta, degli antichi Fenici. Spesso si usa il termine fenicio-punico per comprendere, oltre ai dialetti della madrepatria, anche il punico, lingua di Cartagine e delle sue colonie. Dal punto di vista storico, il fenicio appartiene alla famiglia delle lingue afro-asiatiche, ramo delle lingue semitiche e precisamente al gruppo cananaico del semitico nordoccidentale.\nLa sede originaria di questa lingua era la Fenicia, corrispondente grosso modo alla costa orientale del mediterraneo nella zona dell'attuale Libano. Essa venne esportata nelle numerose colonie ed empori che i Fenici installarono in varie parti del Mediterraneo, e la variet\u00e0 di Cartagine (\"punico\") a sua volta acquis\u00ec un ruolo importante di diffusione soprattutto nel bacino occidentale del Mediterraneo, favorendo il commercio mediterraneo.\nLinguisticamente, l'attributo \"fenicio\" viene utilizzato a partire da documenti successivi al XII secolo a.C., a sua volta distinto in \"fenicio antico\" (XI-VII secolo a.C.) e \"fenicio classico\" (VI-I secolo a.C.). In modo analogo, si adopera il riferimento \"punico\" per le colonie extracananee fino al II secolo a.C. (in corrispondenza della caduta di Cartagine) e di \"tardo punico\" o \"neopunico\" per le attestazioni seguenti.\nLa lingua \u00e8 nota soprattutto epigraficamente, vale a dire attraverso iscrizioni, ma anche mediante opere letterarie, come Plutarco, Filone di Biblo o Porfirio, tramandate fino a noi. Dal momento che originariamente l'alfabeto fenicio comportava una grafia esclusivamente consonantica, molte particolarit\u00e0 della lingua sono per noi poco conosciute. Sul vocalismo si hanno maggiori informazioni riguardo al punico, dal momento che di esso si possiedono diversi testi vocalizzati:\nMentre la lingua fenicia si spense relativamente presto in oriente, il punico rimase vivo diversi secoli dopo Cristo, probabilmente fino all'arrivo degli Arabi (VII secolo).\nDecifrazione.\nLa decifrazione del fenicio avvenne nel XVIII secolo, e ricevette un notevole impulso dal ritrovamento di diverse iscrizioni bilingui, in particolare quella di Malta (\"iscrizione melitense\"), in greco e in fenicio. Tra coloro che svolsero un ruolo si segnalarono in particolare l'abate Barth\u00e9lemy (1716-1795), il rev. John Swinton (1703-1777) e Francisco P\u00e9rez Bayer (1699-1781). Nella tavola accanto si osserva la trascrizione dell'iscrizione e le interpretazioni dei tre studiosi; l'ultima, di Perez Bayer, corrisponde alla lettura ancor oggi considerata esatta.\nMorfologia e sintassi.\nNome.\n\"Es.\" MLK \u2014 \"m\u00edlik\" \u2014 (Il) re\n\u2018RPT \u2014 \"\u2018urp\u00f3t\" \u2014 (Il) portico\n\u03b1\u03bc\u03b1\u03b8\u03b7 \u2014 \"amat\u00e9\" \u2014 Sua schiava femmina\n\u2018TY \u2014 \"\u2018itt\u012b\" &lt; \"\u2018int\u012b\" \u2014 Mio tempo\nQ\u1e62T \u2014 \"qa\u1e63\u012bt\" \u2014 Area esterna\n\u2018NM \u2014 \"\u2018\u00ean\u00eam\" \u2014 Due occhi\nL\u2018N \u2014 \"li-\" \"\u2018\u00ean\u00ea\" \u2014 Nei due occhi\nBTM \u2014 \"b\u0101tt\u012bm\" \u2014 (I) templi\nBN\u2019M \u2014 \"b\u016bn\u012bm\" \u2014 (I) costruttori\nKHNYM \u2014 \"k\u014dhn\u012bm\" \u2014 (I) sacerdoti\nBT \u2018LNM \u2014 \"batt\u00ea \u2018all\u014dn\u012bm\" \u2014 (Le) case degli dei\n\u2019R\u1e62T \u2014 \"\u2019ara\u1e63\u016bt\" \u2014 (Le) regioni\nMSWY\u2019T \u2014 (Gli) indumenti\nDLHT \u2014 \"dalah\u016bt\" \u2014 (Le) porte\nMLKYT \u2014 (Le) regine\nArticolo.\nArticolo determinativo.\nL'articolo determinativo \u00e8 \"H\"- (\"han\"-) ed \u00e8 proclitico. Originariamente era un pronome dimostrativo, come dimostra un passo dei Numeri in ebraico arcaico.\n\"Es.\" H-\u2019\u0160 \u2014 L'uomo\nPronome.\nPronome personale suffisso.\n\"Es.\" \u2019B \u2192 \"\u2019ab\u012b\" \u2192 mio padre\n\u2019MY \u2192 \"\u2019amm\u012b\" \u2192 mia madre\n\u2019DNN \u2192 \"\u2019ad\u016bnon\" \u2192 nostro signore\n\"Es.\" B\u2019LK \u2192 tuo signore\n\u2019\u1e24TK \u2192 tua sorella\n\"Es.\" \u2019\u0160T \u2192 \"\u2019isti\" \u2192 sua moglie\nMLKY \u2192 \"molki\" \u2192 suo regno\nBT\u2019I \u2192 \"b\u00eat\u012b\" \u2192 suo tempio\nMLKH \u2192 \"molk\u00edhu\" \u2192 suo regno\n\u2019DTW \u2192 \"\u2019adatiw\" \u2192 sua signora\nPronome relativo.\nIl pronome relativo \u00e8 \"Z\"- (\"z\u016b\"-) nella lingua arcaica (fino all'inizio del IX secolo a.C.) e come particella proclitica mentre \"\u2019\u0160\" (\"\u2019\u012b\u0161\") nel fenicio standard.\n\"Es.\" \u00abCon il pronome personale indipendente espresso\u00bb\nPTLMYS ... \u2019\u0160 H\u2019 57 \u0160T \u2014 Ptolemaios ... che lui \u00e8 al 57\u00ba anno\n\u00abCon il pronome personale indipendente non espresso\u00bb\n\u2019DM \u2019\u0160 \u2019DM \u0160M \u2015 Uomini che sono uomini di fama\nPronome dimostrativo.\nIl pronome dimostrativo \u00e8 \u2039questo/a\u203a:\n\"Es.\" \u00abCome soggetto di una frase\u00bb\nZ M\u1e62BT \u2015 Questa stele\n\u00abCome complemento oggetto di un verbo\u00bb\nZ\u2019 YTN L\u2019BL \u2014 Ha presentato questo a Ba\u2019al\nPronome interrogativo.\nI pronomi interrogativi sono \"my\" (&lt;chi?&gt;) e \"'m\" (&lt;che cosa?&gt;).\nAggettivo.\nL'aggettivo segue il nome e concorda in genere e in numero.\n\"Es.\" \u2019BN N\u2019M, una buona stele (da \u2019BN, stele e N\u2019M, buono)\nVerbo.\nIl verbo possiede tre modi: indicativo, non-indicativo (subgiuntivo, iussivo, ottativo e coortativo) e imperativo, 4 forme, attiva, passiva, riflessiva e stativa.\nCi sono 7 tempi, futuro, trapassato prossimo, passato prossimo, presente imperfettivo, piuccheperfetto, imperfettivo passato, passato perfettivo.\nPassato prossimo.\nIl passato prossimo si fa con le forme suffissali.\nFuturo.\nIl futuro si fa con le forme prefissali A e B, la forma suffissale o l'infinito costrutto.\nIussivo/Ottativo.\nLo iussivo si fa con le forme prefissali B e C, con la forma suffissale o con l'infinto costrutto.\nImperativo.\nL'imperativo si fa con la seconda persona singolare, con l'infinito costrutto o con i propri suffissi.\n\"Es.\" (\"Punico\") pursa \u2192 spiega!\n(\"Punico\") lacanna \u2192 va' via!\nLK (\"lek\") \u2192 va'!\nB\u1e24\u1e6c (\"bi\u1e25\u1e6d\u012b\") \u2192 credi!\nSubgiuntivo.\nIl subgiuntivo si fa con la forma prefissale B o C.\nPiuccheperfetto.\nIl piuccheperfetto si fa con kon + forma suffissale.\nPassato imperfettivo.\nIl passato imperfettivo si fa con le forme prefissali.\nPresente perfettivo.\nIl presente perfettivo si fa con le forme prefissali.\nPresente imperfettivo.\nIl presente imperfettivo si fa con le forme prefissali.\nLessico.\nIl lessico fenicio \u00e8 in genere autoctono; fortemente imparentato con l'ebraico e con le lingue semitiche in generale.\nL'onomastica \u00e8 ricca di nomi teofori, ossia di nomi contenenti una divinit\u00e0, come Annibale (\"Hanniba'al\"; dono di Baal), Ummashart (Madre \u00e8 Ashart), o anche Azmelqart (Melqart \u00e8 potente)."}
{"id": "2145675", "revid": "767487", "url": "https://it.wikipedia.org/wiki?curid=2145675", "title": "Giorno di nozze", "text": "Giorno di nozze \u00e8 un film del 1942 diretto da Raffaello Matarazzo.\nTrama.\nMariano Bonotti, modesto impiegato di Roma, \u00e8 riuscito, a costo di grandi sacrifici, a far studiare l'unica figlia Mariella in un prestigioso collegio vicino a Como. Bench\u00e9 in ritardo con l'affitto, lui e la moglie decidono di andarla a trovare e riescono a commuovere il comprensivo padrone di casa, che concede loro di utilizzare i soldi della pigione per pagarsi il viaggio.\nGiunti al collegio, vengono avvertiti che la figlia \u00e8 stata invitata dalla sua compagna Marisa Borioli nella villa di famiglia, dove anch'essi decidono di recarsi. Qui incontrano Amedeo Borioli, un ricco affarista dai modi arruffati e dall'eloquio travolgente, che ha anche un figlio, Giorgio, di cui Mariella \u00e8 innamorata. L'invito della sorella di Giorgio mirava proprio a favorire il fidanzamento.\nI due giovani si vogliono sposare e le famiglie sono d'accordo. I Bonotti, che sono stati scambiati per ricchi, non hanno il coraggio di confessare la loro vera condizione economica, mai rivelata neppure alla figlia. Quindi, una volta rientrato a Roma, Mariano si d\u00e0 alle spese folli, volendo assicurare a Mariella un fastoso matrimonio ed una casa di lusso. Ma un contrattempo provoca il rinvio del matrimonio ed egli si ritrova proprio nel giorno di nozze con i creditori alle porte. Riesce ad ottenere una piccola proroga per non guastare la festa, ma, appena finita la cerimonia, gli pignorano tutto.\nIntanto anche Borioli gli comunica di essere rovinato, a causa di un investimento sbagliato in azioni. Ma Bonotti, che lui aveva incaricato di acquistare quelle azioni, non l'aveva fatto perch\u00e9 non disponeva dei soldi per comunicare l'operazione. Il patrimonio quindi \u00e8 salvo, mentre la omissione di Bonotti viene interpretata come fiuto per gli affari. Lieto fine, quindi, perch\u00e9 i due padri si trovano davanti un futuro di prosperit\u00e0 economica e la promessa della felicit\u00e0 dei figli.\nProduzione.\n\"Giorno di nozze\" \u00e8 tratto dalla commedia \"Fine mese\" di Paola Riccora, che era stata portata sulle scene teatrali a met\u00e0 degli anni Trenta, anche allora con l'interpretazione di Armando Falconi. Com'era usuale per le produzioni del tempo, il film fu realizzato, con grande rapidit\u00e0, nei teatri della SAFA di via Mondov\u00ec, in Roma, e richiese circa due mesi di lavorazione, tra il marzo e l'aprile del 1942. Faceva parte del filone delle \u201ccommedie scacciapensieri\u201d allora molto in voga, basate su un ritmo quasi frenetico delle scene e della recitazione.\nIl film diretto da Matarazzo - il penultimo degli anni trenta-quaranta che il regista romano realizz\u00f2 in Italia prima di trasferirsi per due anni in Spagna con l'intento di sfuggire alla guerra - segn\u00f2 ben due importanti debutti nel cinema: sia per Chiaretta Gelli che per Anna Proclemer (qui ancora Anna Vivaldi, pseudonimo solo cinematografico che sar\u00e0 presto dimenticato) fu infatti questa la prima volta davanti alla macchina da presa. La Gelli, ai tempi del film una diciassettenne che veniva dal mondo del canto, ricorder\u00e0 poi con simpatia quella sua prima esperienza: Matarazzo richiam\u00f2 quasi subito la Gelli anche nel suo film successivo \"Il birichino di pap\u00e0\", nel quale la promosse al ruolo di protagonista, accentuando ancora di pi\u00f9 le caratteristiche di vivacit\u00e0 dell'attrice-cantante ed invertendo in qualche modo i ruoli con la Proclemer.\nAnna Proclemer, a quel tempo diciannovenne, veniva invece dal teatro, dove aveva debuttato in alcune rappresentazioni nelle quali si era trovata al fianco di un'altra esordiente, Giulietta Masina. Al tempo della realizzazione di \"Giorno di nozze\", l'attrice si era gi\u00e0 trasferita, scelta da Anton Giulio Bragaglia, al Teatro delle Arti di Roma.\nCritica.\n\"Giorno di nozze\" fu accolto con simpatia da quasi tutti i critici, che ne misero in evidenza la capacit\u00e0 di divertire. \nGiudizio condiviso da Raul Radice sul \"Corriere della Sera\" del 7 febbraio 1943 secondo il quale si trattava \u00abdi una commedia allegra, che \u00e8 rimasta commedia anche sullo schermo\u00bb.\nL'elemento della frenesia che caratterizza il ritmo del film fu messo in evidenza da diversi critici;\nAnche in seguito quanti hanno commentato retrospettivamente questo film di Matarazzo ne hanno messo in evidenza il lato divertente.\nSecondo Angela Prudenzi, autrice della (sinora) unica monografia sull'opera del regista romano, \"Giorno di nozze\", nel quale Matarazzo \u00abpu\u00f2 mostrare tutta la sua abilit\u00e0 nel dirigere il gioco degli equivoci e sviluppare i canoni della commedia\u00bb, va considerato congiuntamente alla sua pellicola successiva \"Il birichino di pap\u00e0\", che egli diresse subito dopo. \u00abI due film hanno in comune molti punti, a partire dal tema, il matrimonio tra giovani di classi sociali diverse (e) un forte senso di anarchia\u00bb."}
{"id": "2145676", "revid": "436907", "url": "https://it.wikipedia.org/wiki?curid=2145676", "title": "Provincia del New Hampshire", "text": "La provincia del New Hampshire \u00e8 una colonia inglese fondata nel 1629.\nFu successivamente assorbita dalla Colonia della Massachusetts Bay nel 1641 per poi ritornare indipendente nel 1679. Nel 1686 entr\u00f2 a far parte del Dominion del New England insieme ad altre colonie del New England alla provincia di New York e alla provincia del New Jersey.\nDopo la dissoluzione del dominion la provincia si ridot\u00f2 di un proprio governo.\nFu una delle tredici colonie a fondare gli Stati Uniti d'America."}
{"id": "2145677", "revid": "47767", "url": "https://it.wikipedia.org/wiki?curid=2145677", "title": "Parrocchie civili del Surrey", "text": "Questa \u00e8 una lista delle parrocchie civili del Surrey, Inghilterra.\nElmbridge.\nIn origine il distretto formato da Esher e Walton and Weybridge non era coperto da parrocchie.\nEpsom and Ewell.\nIl distretto non \u00e8 coperto da parrocchie.\nGuildford.\nIl vecchio municipal borough di Guildford non \u00e8 coperto da parrocchie.\nMole Valley.\nI vecchi distretti urbani di Dorking e Leatherhead non sono coperti da parrocchie.\nReigate and Banstead.\nL'80% della popolazione vive in un'area non coperta da parrocchie.\nRunnymede.\nIl distretto non \u00e8 coperto da parrocchie.\nSpelthorne.\nIl distretto non \u00e8 coperto da parrocchie.\nSurrey Heath.\nIl 64% della popolazione vive in un'area non coperta da parrocchie corrispondente ai vecchi distretti urbani di Frimley e Camberley.\nTandridge.\nIl distretto \u00e8 interamente coperto da parrocchie.\nWaverley.\nIl distretto \u00e8 interamente coperto da parrocchie.\nWoking.\nIl 92% della popolazione vive in aree non coperte da parrocchie. In origine non aveva parrocchie, con Byfleet istituita nel 1974."}
{"id": "2145679", "revid": "109336592", "url": "https://it.wikipedia.org/wiki?curid=2145679", "title": "Comunit\u00e0 montana Monti Picentini", "text": "La Comunit\u00e0 montana Monti Picentini \u00e8 un ente locale della provincia di Salerno. La sede amministrativa \u00e8 a Giffoni Valle Piana.\nComuni.\nA seguito della L.R. n.20 dell'11.12.2008 i comuni appartenenti alla comunit\u00e0 montana sono:\nAcerno, Castiglione del Genovesi, Giffoni Sei Casali, Giffoni Valle Piana, Montecorvino Rovella, Olevano sul Tusciano, San Cipriano Picentino.\nPrecedentemente ne facevano parte anche Montecorvino Pugliano e San Mango Piemonte."}
{"id": "2145680", "revid": "136053", "url": "https://it.wikipedia.org/wiki?curid=2145680", "title": "Conte d'Alvito", "text": ""}
{"id": "2145683", "revid": "436907", "url": "https://it.wikipedia.org/wiki?curid=2145683", "title": "UT (album)", "text": "UT \u00e8 il quarto album in studio del gruppo musicale italiano New Trolls, pubblicato nel 1972.\nDescrizione.\nDopo l'insuccesso commerciale del precedente \"Searching for a Land\", caratterizzato da testi in lingua inglese, il gruppo torn\u00f2 a comporre brani in lingua italiana, stigmatizzando le proprie scelte passate. Questo si pu\u00f2 notare dalla citazione dal Convivio di Dante Alighieri, che rende esplicita la critica: \"\"A perpetuale infamia e depressione delli malvagi uomini d'Italia, che comm\u00e8ndano lo volgare altrui e lo proprio dispregiano, dico che la loro mossa viene da cinque abominevoli cagioni. La prima \u00e8 cechitade di discrezione; la seconda maliziata escusazione; la terza cupidit\u00e0 di vanagloria; la quarta, argomento d'invidia; la quinta ed ultima, vilt\u00e0 d'animo, cio\u00e8 pusillanimit\u00e0\" (Convivio, I, XI, 2).\nA ci\u00f2 va aggiunto il minor contributo di Vittorio De Scalzi, presente soltanto in \"I cavalieri del lago dell'Ontario\". Si tratta quindi del primo album della formazione che incider\u00e0 \"Canti d'innocenza canti d'esperienza\" sotto il nome di Ibis."}
{"id": "2145685", "revid": "1318658", "url": "https://it.wikipedia.org/wiki?curid=2145685", "title": "Pont Neuf (metropolitana di Parigi)", "text": "Pont Neuf \u00e8 una stazione della metropolitana di Parigi sulla linea 7 nel I \"arrondissement\".\nLa stazione.\nLa stazione venne aperta nel 1926. Sulle sue pareti sono riprodotti esemplari di monete antiche a rappresentare La Monnaie de Paris, sita sulla riva sinistra della Senna. Le riproduzioni tappezzano le pareti dei marciapiedi lungo tutta la loro lunghezza e riproducono un antico torchio di conio. Esistono anche alcune vetrine in cui sono esposti esemplari di monete."}
{"id": "2145686", "revid": "22475", "url": "https://it.wikipedia.org/wiki?curid=2145686", "title": "Rugby ai Giochi della II Olimpiade", "text": ""}
{"id": "2145689", "revid": "1793900", "url": "https://it.wikipedia.org/wiki?curid=2145689", "title": "Provincia di New York", "text": "La provincia di New York fu una colonia inglese e poi britannica istituita nel 1664. Il suo territorio occupava in origine parte dei territori degli attuali stati di New York, New Jersey, Pennsylvania, Delaware, Connecticut, Massachusetts e Maine. La maggior parte di questo territorio venne in seguito riassegnato agli stati vicini, ci\u00f2 che rimase former\u00e0 poi l'odierno Stato di New York.\nLa provincia venne creata dagli inglesi nel 1664, anno in cui gli olandesi vennero scacciati dal territorio da loro colonizzato e ribattezzato \"Nuovi Paesi Bassi\". In seguito la nuova provincia venne cos\u00ec intitolata in onore di Giacomo, duca di York.\nIl congresso provinciale di New York si autoproclam\u00f2 indipendente il 22 maggio 1775. Durante la rivoluzione americana New York rimase saldamente nelle mani degli inglesi che ne fecero una delle principali basi logistiche, tuttavia gran parte del territorio della provincia cadde sotto il controllo dei ribelli.\nFu una delle tredici colonie a fondare gli Stati Uniti d'America."}
{"id": "2145691", "revid": "22475", "url": "https://it.wikipedia.org/wiki?curid=2145691", "title": "Rugby ai Giochi della IV Olimpiade", "text": ""}
{"id": "2145693", "revid": "22475", "url": "https://it.wikipedia.org/wiki?curid=2145693", "title": "Rugby ai Giochi della VII Olimpiade", "text": ""}
{"id": "2145699", "revid": "22475", "url": "https://it.wikipedia.org/wiki?curid=2145699", "title": "Rugby ai Giochi della VIII Olimpiade", "text": ""}
{"id": "2145706", "revid": "96758", "url": "https://it.wikipedia.org/wiki?curid=2145706", "title": "Ivo de Palma", "text": ""}
{"id": "2145710", "revid": "22475", "url": "https://it.wikipedia.org/wiki?curid=2145710", "title": "Rugby ai Giochi olimpici", "text": ""}
{"id": "2145716", "revid": "1206186", "url": "https://it.wikipedia.org/wiki?curid=2145716", "title": "Javier Sol\u00eds", "text": "Era conosciuto come \" il re del bolero \"ranchero\"\".\nLa sua intensissima carriera dur\u00f2 solo 10 anni, fece delle tourn\u00e9e in centro e sud America e anche in Spagna. Incise 452 canzoni e divenne uno dei pi\u00f9 famosi cantanti della storia del Messico. Il suo nome \u00e8 di solito accomunato a quelli di Jorge Negrete e Pedro Infante, i tre erano denominati: \"Los Tr\u00e9s Gallos Mexicanos\".\nLa sua morte prematura, avvenuta in una clinica di Citt\u00e0 del Messico dov'era ricoverato per problemi alla colecisti, sembra sia da imputare a complicazioni post-operatorie, ma non ci sono notizie comprovabili al riguardo.\nBiografia.\nPrimo di tre figli di Francisco Siria Mora, fornaio, e Juana Levario Plata, commerciante. La madre, abbandonata dal marito e troppo occupata con il suo banco al mercato pubblico, decise di lasciare il figlio alle cure degli zii, Valent\u00edn Levario Plata e \u00c1ngela L\u00f3pez Mart\u00ednez, che di fatto il futuro artista consider\u00f2 sempre i suoi veri genitori.\nPot\u00e9 completare solo i primi cinque anni dell'istruzione scolastica nel quartiere di Tacubaya, a Citt\u00e0 del Messico, poi, per incrementare le entrate familiari, fece vari lavori quali la raccolta di ossa e di vetro, e in seguito il trasporto merci. Dopo la morte della sua madre adottiva, avvenuta nel novembre del 1939, e che lo aveva profondamente colpito, fece anche il panettiere, il macellaio, il facchino al mercato e il lava macchine a una stazione di rifornimento.\nNel tempo libero si interessava di sport: calcio, baseball e boxe, sport quest'ultimo che pratic\u00f2 a livello amatoriale anche quand'era gi\u00e0 diventato famoso.\nInizi\u00f2 a partecipare, con lo pseudonimo di \"Javier Luqu\u00edn\", a delle competizioni canore dove gli capitava di vincere magari un paio di scarpe messe a disposizione da qualche negozio locale. Il macellaio presso il quale lavorara all'epoca, David Lara R\u00edos, resosi conto del suo potenziale canoro, gli pag\u00f2 le lezioni di canto presso un famoso maestro del momento: No\u00e9 Quintero.\nCarriera.\nCant\u00f2 in vari ristoranti formando un trio con degli amici, e come solista con vari gruppi di mariachi finch\u00e9, a soli 17 anni, ebbe un ingaggio di un anno con i Mariachi Metepec ad Atlixco, Puebla. Di ritorno a Citt\u00e0 del Messico riprese a cantare in locali, cabaret e nel \"Bar Azteca\", dove poi, nel 1955, fu notato dai componenti del famoso trio \"Los Panchos\": Julio Rodriguez, Chucho Navarro e Alfredo Gil, che lo raccomandarono per un'audizione alla discografica messicana Columbia. \u00c8 nel periodo del \"Bar Azteca\" che cambi\u00f2 il suo pseudonimo in Javier Sol\u00eds.\nL'audizione alla Columbia ebbe esito positivo: dopo un primo singolo di grande successo in Messico, fu formalmente scritturato nel gennaio del 1956. Il suo singolo gli fece guadagnare il suo primo Disco di Platino nel 1957, nello stesso anno incise il suo primo LP.\nNel 1958 si present\u00f2 con enorme successo al \"Teatro Lirico\" e incise la canzone che avrebbe decretato la sua definitiva consacrazione: \"\"Llorar\u00e1s llorar\u00e1s\", che divenne poi anche il titolo del suo album del 1959. In quell'anno fece la sua prima tourn\u00e9e promozionale negli Stati Uniti e si present\u00f2 tra l'altro al teatro \"Million Dollar\"\" di Los Angeles, in California.\nApparve inoltre in pi\u00f9 di una ventina di film a fianco di attori quali: Pedro Armend\u00e1riz, Antonio Aguilar e Lola Beltr\u00e1n."}
{"id": "2145722", "revid": "44939", "url": "https://it.wikipedia.org/wiki?curid=2145722", "title": "Amiloide", "text": ""}
{"id": "2145725", "revid": "1543377", "url": "https://it.wikipedia.org/wiki?curid=2145725", "title": "A Single Man (film 2009)", "text": "A Single Man \u00e8 un film del 2009, esordio alla regia dello stilista Tom Ford. Il film \u00e8 basato sul romanzo di Christopher Isherwood \"Un uomo solo\" e ha per protagonista Colin Firth, che per questa interpretazione viene nominato al Premio Oscar come miglior attore.\nIl film \u00e8 stato presentato in concorso alla 66\u00aa Mostra internazionale d'arte cinematografica di Venezia, dove Colin Firth ha vinto la Coppa Volpi per la migliore interpretazione maschile.\nTrama.\nIl film \u00e8 ambientato nel 1962 e racconta l'ultimo giorno della vita di George Falconer, un professore inglese omosessuale che insegna in California. George ha intenzione di suicidarsi alla fine di questa giornata, poich\u00e9 \u00e8 incapace di sopportare oltre il dolore per la morte del suo compagno, Jim, avvenuta otto mesi prima, dopo sedici anni di convivenza. La famiglia di Jim aveva sempre osteggiato il loro rapporto e a George non era stato consentito di partecipare al suo funerale.\n\u00c8 mattina presto. George dorme ancora e sogna di trovarsi tra la neve, presso l'auto in cui Jim ha avuto l'incidente che gli \u00e8 stato fatale. Jim giace morto sulla neve, George si china a baciarlo, poi si sveglia bruscamente, pieno d'angoscia. Prima di uscire di casa George avverte un malore, ma poi si riprende. Nel corso della giornata George fa la sua ultima lezione all'universit\u00e0 dove insegna da anni e qui viene avvicinato da Kenny Potter, uno studente convinto di avere profonde affinit\u00e0 con lui. Ritira il contenuto della sua cassetta di sicurezza, compra i proiettili per una vecchia pistola che ha in casa e che intende usare per suicidarsi, scrive alcune lettere d'addio e annota le sue ultime volont\u00e0 precisando quale abito vuole gli venga fatto indossare nella bara. Incontra casualmente un attraente prostituto spagnolo di nome Carlos, che paga pur senza accettarne le prestazioni. Cena a casa della sua vecchia amica Charlotte, con la quale anni prima ha avuto una breve relazione, e che annega nell'alcol le sue frustrazioni di divorziata e madre fallita. Charlotte tenta di convincerlo a riprendere la loro relazione sentimentale, ma George la respinge.\nSulla via del ritorno si ferma al bar vicino alla sua abitazione dove anni prima incontr\u00f2 Jim, e qui poco dopo entra Kenny; certamente questi non \u00e8 qui per caso, ma \u00e8 venuto con l'intenzione di incontrarlo. Il ragazzo convince George ad andare insieme a nuotare nudi. I due vanno poi ad asciugarsi a casa di George. Kenny e George conversano, bevono birra, si ubriacano; George perde conoscenza. Si sveglia nel proprio letto, e trova Kenny addormentato sul divano, con una coperta addosso. Sotto la coperta il ragazzo tiene nascosta la pistola di George; evidentemente il ragazzo l'ha trovata insieme alle lettere in cui George annunciava il proprio suicidio e, nascondendo l'arma, ha voluto impedirgli di portare a termine tale progetto. Ma, pur avendola trovata, George decide di non suicidarsi. Sembra avere ritrovato la serenit\u00e0. Brucia nel camino le lettere d'addio che aveva scritto, poi va a sedersi sul letto. Ma viene colto da un nuovo malore pi\u00f9 intenso e, questa volta, \u00e8 un vero infarto che lo stronca. Cade sdraiato sul pavimento e, negli ultimi istanti di vita, vede Jim chinarsi su di lui e baciarlo.\nProduzione.\nSceneggiatura.\nL'ex stilista di Gucci, Tom Ford, co-sceneggiatore e produttore delle pellicola, ha dichiarato di aver letto per la prima volta il romanzo di Isherwood all'inizio degli anni ottanta, quando aveva poco pi\u00f9 di vent'anni, rimanendo \u00abtoccato dall'onest\u00e0 e dalla semplicit\u00e0 della storia\u00bb. Nel 2007 Ford si ritrova spesso a pensare al romanzo e al protagonista George, e decide cos\u00ec di rileggere il libro. Nello stesso anno acquista i diritti del romanzo con l'intenzione di realizzare un adattamento cinematografico ed esordire alla regia. Riguardo al romanzo Ford ha affermato:\n\"Un uomo solo\" \u00e8 considerato come il primo e miglior romanzo della moderna letteratura gay e pietra miliare del movimento di liberazione gay.\nRiprese.\nLe riprese sono iniziate a fine ottobre 2008 in California, pi\u00f9 precisamente a Los Angeles e Pasadena. Il ruolo principale \u00e8 affidato a Colin Firth, mentre Julianne Moore e Ginnifer Goodwin sono rispettivamente l'amica e la vicina di casa di George, Nicholas Hoult \u00e8 l'ambiguo studente universitario Kenny.\nMontaggio.\nFord ha affermato di aver impiegato sei mesi per il montaggio del film, stimando inizialmente di dover impiegare la met\u00e0 del tempo. La lavorazione \u00e8 avvenuta con la collaborazione della montatrice Joan Sobel, che il regista ha definito come fonte di una \u00abvera ispirazione\u00bb. Ford ha paragonato la fase di montaggio ad un Cubo di Rubik: \u00abNon capivo veramente come si poteva cambiare completamente il significato di una scena o anche della storia per il modo in cui la si monta\u00bb. \u00abSono entrato nel film e l'ho girato e rigirato in cos\u00ec tante direzioni diverse che ci\u00f2 stava iniziando veramente a sfinirmi. Alla fine, ho guardato il film fino a quando tutto sembrava essere nell'unico modo in cui avrebbe potuto essere, l'unico modo in cui era stato pensato per essere e l'unico modo in cui avrebbe dovuto essere\u00bb.\nFotografia.\nIn alcune scene del film \u00e8 possibile individuare come il regista abbia voluto insistere sull'empatia tra George e lo spettatore, infatti si pu\u00f2 notare un aumento dell'intensit\u00e0 del colore quando il protagonista \u00e8 pi\u00f9 esposto emotivamente, soprattutto nei confronti di Kenny, per il quale nutre una sorta di amore platonico.\nColonna sonora.\nLe musiche del film sono frutto di un'attenta ricerca da parte del regista, appassionato in colonne sonore cinematografiche. Ford ha affermato: \u00abHo provato ad immaginare che tipo di musica potesse trovarsi nella testa di George. Non volevo limitarmi alla musica classica dei primi anni sessanta, ma volevo avere un certo riferimento alla musica classica ed usare una vera orchestra classica\u00bb. Sempre riguardo alla colonna del suo film: \u00abHo sempre saputo di volere una grande, esagerata colonna sonora. Volevo un tema d'apertura lussuoso e una musica che fosse una vera e propria colonna sonora vecchio stile\u00bb.\nI compositori scelti sono stati il giapponese Shigeru Umebayashi e il polacco Abel Korzeniowski. Il tema musicale composto da Umebayashi nel 2001 per il film \"In the Mood for Love\" di Wong Kar-wai \u00e8 stato definito da Ford come uno dei suoi preferiti pezzi di musica per film. Secondo Ford, il compositore giapponese ha scritto tre temi per \"A Single Man\" che \u00abhanno catturato veramente il personaggio di George e il suo stato d'animo\u00bb.\nDistribuzione.\nDopo essere stato presentato il 10 settembre 2009 alla 66\u00aa Mostra internazionale d'arte cinematografica di Venezia, il film \u00e8 stato presentato la settimana successiva al Toronto International Film Festival. Durante il festival canadese il film \u00e8 conteso da diverse case di distribuzione, ma ad aggiudicarsi la distribuzione statunitense e tedesca del film \u00e8 stata la Weinstein Company. Il film ha avuto una distribuzione limitata negli Stati Uniti a partire dall'11 dicembre 2009 e una distribuzione pi\u00f9 ampia dall'inizio del 2010, in tempo per la corsa agli Oscar, promuovendo Colin Firth per l'ambita statuetta.\nPer l'Italia il film \u00e8 acquistato dalla casa di distribuzione indipendente Archibald Enterprise Film, che ha distribuito la pellicola nelle sale cinematografiche a partire dal 15 gennaio 2010."}
{"id": "2145729", "revid": "232551", "url": "https://it.wikipedia.org/wiki?curid=2145729", "title": "Rete delle autostrade Federali Statunitense", "text": ""}
{"id": "2145730", "revid": "109834967", "url": "https://it.wikipedia.org/wiki?curid=2145730", "title": "Diegue\u00f1o", "text": "I Diegue\u00f1o, chiamati anche Kumeyaay, sono una trib\u00f9 di Nativi americani stanziata nella California del sud, al confine col Messico. Il loro nome spagnolo \u00e8 Kumiai.\nLingua.\nI Diegue\u00f1o parlano una lingua appartenente alla famiglia linguistica dello Lingue Yumane. Nel 2000 c'erano solo 161 individui che parlavano questa lingua.\nSuddivisione.\nI Diegue\u00f1o sono divisi principalmente in 2 gruppi:\nStoria.\nIl primo europeo ad incontrare i Diegue\u00f1o fu Juan Rodr\u00edguez Cabrillo. All'epoca i Diegue\u00f1o vestivano con mantelli e portavano capelli molto lunghi, talvolta ornati di conchiglie e trecce. Nel 1821 il Messico conquist\u00f2 il territorio della trib\u00f9 fino al 1848. Poi, nel 1848, con il Trattato di Guadalupe Hidalgo, il loro territorio venne ceduto agli Stati Uniti.\nCultura.\nI Diegue\u00f1o furono molto influenzati dalle altre trib\u00f9. La loro societ\u00e0 era divisa in villaggi, controllati da un capo trib\u00f9. Uno sciamano curava i malati e gestiva le cerimonie. Le case non erano in mattoni, ma consistevano in dei pali di legno conficcati nel terreno e sormontati da un tetto di paglia o rami. Erano molto abili nella lavorazione delle ceste, che erano utilizzate per mangiare e contenere la frutta.\nL'antropologa statunitense Constance Goddard DuBois ha dedicato molti dei suoi studi alla cultura e alla religione delle trib\u00f9 Diegue\u00f1o e Luise\u00f1o.\nReligione.\nI Diegue\u00f1o erano molto legati alla trib\u00f9 Luise\u00f1o. Essi praticavano il culto degli oggetti materiali e non credevano molto nelle cose mistiche. Avevano un dio chiamato Chungichnich e praticavano particolarmente i funerali. Dal 1769 molti individui passarono al Cristianesimo e vennero battezzati dagli spagnoli."}
{"id": "2145732", "revid": "76963", "url": "https://it.wikipedia.org/wiki?curid=2145732", "title": "Naoko Mori", "text": "Biografia.\nNata a Nagoya, Naoko Mori si trasfer\u00ec all'et\u00e0 di quattro anni, insieme alla sua famiglia, negli Stati Uniti d'America, in New Jersey e otto anni dopo a Surrey, in Inghilterra. L\u00ec, la Mori inizi\u00f2 a prendere lezioni di canto e a 17 anni recit\u00f2 in teatro al West End di Londra, nel ruolo di Miss Saigon, accanto a John Barrowman.\nNel 1992 debutt\u00f2 come attrice, interpretando un episodio della serie televisiva \"Desmond's\". Nel 1995 recit\u00f2 il ruolo di un hacker nel film \"Hackers\", diretto da Iain Softley, mentre nel 1999 fu nel cast della commedia \"Topsy-Turvy - Sotto-Sopra\" di Mike Leigh. Tra il 1992 e il 2003, la Mori interpret\u00f2 il ruolo di Sarah in undici episodi della serie \"Absolutely Fabulous\".\nNel 2005 interpret\u00f2 il ruolo della dottoressa Sato in un episodio della serie \"Doctor Who\". La sua interpretazione attir\u00f2 l'attenzione del produttore televisivo Russell T Davies, che decise di approfondire il personaggio e affid\u00f2 nuovamente alla Mori il ruolo della dottoressa Sato in 26 episodi di \"Torchwood\" in cui si ritrova a lavorare con John Barrowman."}
{"id": "2145734", "revid": "1318658", "url": "https://it.wikipedia.org/wiki?curid=2145734", "title": "Pyramides (metropolitana di Parigi)", "text": "Pyramides \u00e8 una stazione sulle linee 7 e 14 della Metropolitana di Parigi ed \u00e8 situata nel I \"arrondissement\" di Parigi.\nLa stazione.\nUbicazione.\nLa stazione \"Pyramides\" \u00e8 situata a met\u00e0 strada fra l'Op\u00e9ra Garnier ed il teatro della Com\u00e9die-Fran\u00e7aise. Essa completa, con le stazioni Op\u00e9ra e Palais Royal, il collegamento lungo l'\"avenue de l'Op\u00e9ra\", sotto la quale passa il tunnel della linea 7.\nStoria.\nLa stazione venne aperta nel 1916 e mutua il suo nome dalla battaglia delle Piramidi che vide la vittoria di Napoleone Bonaparte sui mamelucchi di Mourad Bey."}
{"id": "2145735", "revid": "43530", "url": "https://it.wikipedia.org/wiki?curid=2145735", "title": "Livatino", "text": ""}
{"id": "2145741", "revid": "767487", "url": "https://it.wikipedia.org/wiki?curid=2145741", "title": "New Trolls Atomic System", "text": "I New Trolls Atomic System sono stati un gruppo musicale rock progressivo italiano nato dalla scissione dei New Trolls, avvenuta nel 1972, attivi fino al 1975.\nStoria del gruppo.\nLeader della formazione fu Vittorio De Scalzi (gi\u00e0 nei New Trolls) e il bassista Giorgio D'Adamo. Incorporarono musicisti jazz tra i quali Renato Rosset, Giorgio Baiocco e Tullio De Piscopo.\nVi furono diverse dispute se i due album prodotti da questa band, dovessero essere considerati della discografia dei New Trolls."}
{"id": "2145743", "revid": "123831285", "url": "https://it.wikipedia.org/wiki?curid=2145743", "title": "Mark Hoffman", "text": "Mark Hoffman \u00e8 un personaggio creato da James Wan e Leigh Whannell ideatori della serie cinematografica Saw. Il cognome \"Hoffman\" \u00e8 stato preso dal produttore della saga Gregg Hoffman, deceduto nel 2005.\nIl personaggio.\nMark Hoffman \u00e8 un detective che ha una vita insopportabile. Un giorno stringe amicizia con Jigsaw e ne diventa prima complice, poi successore di tutti i suoi \"giochi\". Dopo John Kramer e Amanda Young, Hoffman \u00e8 il personaggio che compare pi\u00f9 volte nella saga.\n\u00c8 interpretato dall'attore Costas Mandylor.\nBiografia.\nSeth Baxter, ex fidanzato della sorella di Hoffman, uccide brutalmente quest'ultima e riesce a evitare la galera grazie ad un cavillo legale. Il detective Mark Hoffman, molto legato a sua sorella decide di ucciderlo imitando molto bene la costruzione delle trappole di Jigsaw, per dargli la colpa ed uscire dall'omicidio indenne. Questo porter\u00e0 alla rabbia il riabilitatore che lo cattura e lo lega ad una sedia con due cinghie strette alle mani, ad un cui filo \u00e8 collegata una doppietta. Dopo un breve discorso l'Enigmista riesce a convincere Hoffman riguardo l'inefficacia delle forze dell'ordine ed affascinato dalla trappola con cui uccise Seth lo convince ad aiutarlo.\nCatturando le vittime di Jigsaw, alcune delle quali erano anche spacciatori, si convince sempre di pi\u00f9 che sia pi\u00f9 efficace Kramer nel porre rimedio ai criminali e non la legge stessa. Per questo ne diventa fido seguace e crede appieno nella teoria del suo mentore. In seguito avr\u00e0 una certa rivalit\u00e0 con Amanda Young e varie discussioni con John. Nonostante questo, dopo la morte del suo maestro e di Amanda, diverr\u00e0 il nuovo Jigsaw, dimostrando un'intelligenza degna del suo predecessore. In seguito verr\u00e0 rivelato che Mark aveva scoperto la relazione sentimentale tra Amanda e il drogato che uccise il figlio mai nato di John, cominciando a ricattarla.\nIn seguito verr\u00e0 rivelato che l'Enigmista l'aveva scoperto e quindi, dopo la sua morte, chiese alla sua ex moglie, Jill Tuck, un ultimo desiderio: mettere alla prova Hoffman con la stessa trappola che utilizz\u00f2 per Amanda. Alla fine del sesto capitolo Jill Tuck esaudisce il desiderio di John e lo immobilizza con un taser, applica poi al suo volto la trappola per orsi legandolo ad una sedia senza la chiave per liberarsi. Nonostante ci\u00f2 Mark riusc\u00ec a liberarsi, pur rompendosi la mano sinistra e rimanendo in parte sfigurato. Accecato dalla vendetta decide di cercare e uccidere Jill, che nel frattempo si era costituita alla polizia in cambio di immunit\u00e0 e protezione.\nHoffman, una volta entrato nella stazione di polizia grazie ad un piano geniale, si sbarazza di tutti i poliziotti che incontra per la sua strada riuscendo infine ad arrivare alla moglie di Saw tenuta in isolamento. Sbarazzatosi finalmente della signora Tuck, decide di fuggire bruciando ogni prova della sua complicit\u00e0 con l'Enigmista ma una volta fuori viene aggredito da 3 persone in maschera, una delle quali si rivela essere il Dottor Gordon. Hoffman si risveglia incatenato ad una caviglia, nel bagno del primo episodio, e, accortosi di non avere vie di fuga, cerca di afferrare una sega per tagliarsi il piede, ma viene prontamente fermato dal Dr. Gordon, che anticipando le mosse di Mark getta il pi\u00f9 lontano possibile l'oggetto, lasciandolo cos\u00ec al suo fato, chiuso nel bagno.\nFilm.\nIl personaggio di Mark Hoffman compare nei seguenti film della serie Saw:"}
{"id": "2145744", "revid": "287204", "url": "https://it.wikipedia.org/wiki?curid=2145744", "title": "Equazioni differenziali non lineari", "text": ""}
{"id": "2145746", "revid": "767487", "url": "https://it.wikipedia.org/wiki?curid=2145746", "title": "Ricky Sbragia", "text": "Carriera.\nGiocatore.\nDi origini italiane, Sbragia cresce nelle giovanili del Birmingham City, con cui esordisce da professionista nel 1974. Nel 1975 viene ceduto in prestito agli scozzesi del Greenock Morton, con cui colleziona appena 4 presenze.\nRientrato al Birmingham, nel 1978 viene ceduto al Walsall. Nel 1979-80 la squadra si piazza al secondo posto in Fourth Division e ottiene cos\u00ec la promozione. Nell'estate del 1980 passa al , in Second Division, con la cui maglia colleziona 26 presenze, coronate da un gol.\nNell'agosto del 1982 si trasferisce allo York City, cui rimarr\u00e0 fino alla conclusione della carriera, avvenuta nel 1987, salvo una breve parentesi in prestito al Darlington.\nAllenatore.\nDopo il ritiro, viene ingaggiato come allenatore della sezione giovanile dello York City, conducendola fino ai quarti di finale della FA Cup di categoria, nel 1993, risultato mai raggiunto nella storia del club. Nel 1994 viene assunto come allenatore della squadra primavera del Sunderland, di cui diviene in seguito allenatore della squadra riserve. Nel novembre 2002 gli viene affidata la guida della squadra riserve del Manchester United, in cui lancia talenti come Kieran Richardson e Darren Fletcher.\nNell'ottobre del 2005 diviene coach della prima squadra del Bolton.\nNel novembre del 2007 torna a far parte dello staff tecnico del Sunderland, di cui diviene allenatore in seguito alle dimissioni di Roy Keane. L'incarico, inizialmente \"pro tempore\", diviene definitivo con la firma di un contratto della durata di 18 mesi. Tuttavia, il 24 maggio 2009 annuncia le sue dimissioni da tecnico dei \"Black Cats\".\nNell'estate del 2011 viene ingaggiato come selezionatore della Nazionale scozzese Under-17."}
{"id": "2145750", "revid": "21072645", "url": "https://it.wikipedia.org/wiki?curid=2145750", "title": "Maranola di Formia", "text": ""}
{"id": "2145756", "revid": "647919", "url": "https://it.wikipedia.org/wiki?curid=2145756", "title": "Visconte di Martignac", "text": ""}
{"id": "2145757", "revid": "984922", "url": "https://it.wikipedia.org/wiki?curid=2145757", "title": "Wladimiro Calarese", "text": "Biografia.\nNel 1959 si tenne a Padova il Trofeo Luxardo, cui parteciparono Luigi Narduzzi e Cesare Salvadori, che incontr\u00f2 al secondo turno e di cui divenne successivamente amico. Salvadori racconta che Wladimiro aveva un mancino incredibile con una forza mai vista. Dal Trofeo Luxardo Wladimiro usc\u00ec vincitore. Alle Universiadi di Torino dello stesso anno vinse la competizione individuale superando Ochyra e Ramez, e fin\u00ec secondo in quella a squadre (con Benvenuti, Ravagnan, Picchi, Vecchione e Resse) dietro l'Ungheria.\nDopo le vicende successive ai campionati del mondo di Budapest del 1959, che spaccarono la federazione, torn\u00f2 a Torino con la famiglia per lavorare presso il consolato degli Stati Uniti d'America e per prepararsi per le Olimpiadi di Roma 1960. A Torino abit\u00f2 fino al 1967, poi ottenne una borsa di studio negli Stati Uniti che gli apr\u00ec le porte della Nasa. Ritorn\u00f2 in Italia per gli allenamenti per le olimpiadi di Citt\u00e0 del Messico che si svolsero a Cervinia, ove venne con la sua consorte americana Barbara e con il suo figlio Gino.\nSi ritir\u00f2 dalla nazionale italiana di sciabola nel 1970. Successivamente ritorn\u00f2 in Italia in rare occasioni, per lo pi\u00f9 familiari come per la morte del figlio Gino, scomparso per una polmonite a Londra all'et\u00e0 di vent'anni. Nel 1993 torn\u00f2 a Padova per la Coppa Del Santo e nel 2001 emersero problemi di cuore a Bologna. Mor\u00ec nel 2005, colpito da un ictus al suo rientro negli USA.\nCarriera.\nOltre alle tre partecipazioni olimpiche, vanta le seguenti partecipazioni mondiali:"}
{"id": "2145758", "revid": "28592", "url": "https://it.wikipedia.org/wiki?curid=2145758", "title": "Jean-Baptiste Gaye, Visconte di Martignac", "text": ""}
{"id": "2145760", "revid": "647919", "url": "https://it.wikipedia.org/wiki?curid=2145760", "title": "Jean-Baptiste Sylv\u00e8re Gay, Visconte di Martignac", "text": ""}
{"id": "2145763", "revid": "184755", "url": "https://it.wikipedia.org/wiki?curid=2145763", "title": "Stuoia", "text": "La stuoia \u00e8 un manufatto rustico ottenuto dall'intreccio, legatura o tessitura di fibre. Viene utilizzata in tutti i paesi per molteplici usi: nell'arredamento come copertura di pavimenti, letto, tenda; in cucina per la preparazione di alcuni piatti tradizionali, per il servizio o l'apparecchiatura; in edilizia come incannicciato e copertura.\nMateriali.\nI materiali che costituiscono le stuoie sono tradizionalmente fibre tessili di mano rigida con buona resistenza al consumo come:"}
{"id": "2145764", "revid": "110157", "url": "https://it.wikipedia.org/wiki?curid=2145764", "title": "N.T. Atomic System", "text": "N.T. Atomic System \u00e8 il primo album in studio del gruppo musicale italiano New Trolls Atomic System, pubblicato nel 1973 dalla Magma.\nIl disco.\nLe prime due tracce fanno esplicito riferimento all'album \"Senza orario senza bandiera\", pi\u00f9 precisamente ai brani \"Padre O'Brien\" e \"Ho veduto\", mentre il brano \"Quando l'erba vestiva la terra\", con le sue imponenti e raffinate orchestrazioni sintetizzate, \u00e8 considerato da molti uno dei pezzi pi\u00f9 suggestivi di ambito \"New Trolls\".\nL'album \u00e8 stato ristampato in vinile nel 1976 in Italia con il titolo \"Una notte sul Monte Calvo\" e in Germania come \"Night on the Bare Mountain\", entrambi contenenti il singolo \"Una notte sul Monte Calvo\" come bonus track, Nel 1996 l'album \u00e8 stato ripubblicato anche nel formato CD con il titolo originario.\nTracce.\nTesti e musiche di Vittorio De Scalzi e Giorgio D'Adamo, eccetto dove indicato.\nFormazione.\nCrediti tratti dalla riedizione nel 1996."}
{"id": "2145766", "revid": "365417", "url": "https://it.wikipedia.org/wiki?curid=2145766", "title": "Norman Bergamelli", "text": "Biografia.\nNorman Bergamelli, originario di Trescore Balneario, proviene da una famiglia di grandi tradizioni nello sci alpino: \u00e8 fratello di Sergio, Giancarlo e Thomas, a loro volta sciatori alpini.\nDebutt\u00f2 in campo internazionale in occasione dei Mondiali juniores di Aleyska 1989; l'anno dopo, nella rassegna iridata giovanile di Zinal, vinse la medaglia d'argento nel supergigante. In Coppa del Mondo ottenne il primo risultato di rilievo il 19 dicembre 1993, quando si piazz\u00f2 20\u00ba nello slalom gigante della Gran Risa in Alta Badia; in quella stessa stagione 1993-1994 conquist\u00f2 i suoi migliori risultati nel circuito, due diciassettesimi posti (entrambi in slalom gigante) a Kranjska Gora l'8 gennaio e ad Aspen il 6 marzo, e disput\u00f2 i XVII Giochi olimpici invernali di , sua unica presenza olimpica, dove fu 6\u00ba nello slalom gigante e non concluse lo slalom speciale. Prese per l'ultima volta il via in Coppa del Mondo il 20 febbraio 1995 a Furano in slalom gigante, senza completare la prova, e si ritir\u00f2 al termine della stagione 1996-1997; la sua ultima gara fu uno slalom gigante FIS disputato il 12 aprile a Pampeago. Non prese parte a rassegne iridate."}
{"id": "2145767", "revid": "465169", "url": "https://it.wikipedia.org/wiki?curid=2145767", "title": "Randolph Scott", "text": "Pur avendo recitato, nel corso di una carriera ultratrentennale, in una grande variet\u00e0 di generi cinematografici, dalla commedia al poliziesco, dal film di guerra al musical (bench\u00e9 in ruoli non da cantante o ballerino), il suo nome resta indissolubilmente legato al western: del centinaio di film da lui interpretati, pi\u00f9 di sessanta appartengono a questo genere.\n\"Randy\" - questo il suo soprannome - conserv\u00f2 sempre il fascino e le buone maniere dell'uomo del sud e la sua carriera ne fu condizionata al punto da restare prigioniero per tutta la vita del ruolo di \"eroe del West\", che rese famoso, soprattutto nei primissimi film, anche il suo cavallo \"Stardust\".\nBiografia.\nSecondo di sei figli, nacque in North Carolina da George Grant Scott, originario della Virginia e dirigente di un'industria tessile, e da Lucille Luray, erede di una ricca famiglia del posto. Grazie all'elevato reddito della famiglia, Scott fu in grado di permettersi gli studi presso scuole private e la pratica di numerosi sport, in cui pot\u00e9 eccellere grazie alla sua figura slanciata (era alto 1,88\u00a0m) e al suo fisico atletico.\nNel 1917, all'entrata degli Stati Uniti nella prima guerra mondiale, il diciannovenne Scott fu arruolato come artigliere e inviato in Francia. L'esperienza che acquis\u00ec nell'uso delle armi e nel cavalcare gli fu utile poi nella carriera cinematografica. Alla fine della guerra, riprese gli studi in patria e tent\u00f2 la carriera di giocatore di football in una squadra universitaria, ma a causa di un grave incidente alla schiena dovette rinunciare a questo progetto. Si laure\u00f2 allora in Ingegneria tessile presso la University of North Carolina e fu assunto nella stessa industria in cui lavorava suo padre.\nIl suo esordio nel cinema avvenne relativamente tardi, nel 1928, quando il giovane ingegnere approd\u00f2 a Hollywood grazie a una lettera di presentazione che suo padre scrisse all'eccentrico produttore Howard Hughes, con il quale aveva rapporti di amicizia. Hughes lo ingaggi\u00f2 in un piccolo ruolo nel film \"Ancore d'oro\" (1928), diretto da John G. Blystone. Successivamente lavor\u00f2 in qualit\u00e0 di suggeritore di battute per Gary Cooper in \"L'uomo della Virginia\" (1929), film nel quale lo stesso Scott ottenne un piccolo ruolo.\nNei primi anni trenta, su consiglio di Cecil B. DeMille, si dedic\u00f2 al perfezionamento della recitazione, partecipando ad alcuni lavori teatrali messi in scena al \"Pasadena Playhouse\" e successivamente al \"Vine Street Theatre\" di Hollywood. Proprio nel corso di questi spettacoli fu notato da alcuni produttori e sottoposto a diversi provini cinematografici. Ad ingaggiarlo fu la Paramount, che gli assicur\u00f2 una paga settimanale di 400 dollari per un contratto di sette anni.\nIl primo impegno con la Paramount prevedeva una piccola parte in una commedia intitolata \"Sky Bride\", ma a questo fece subito seguito un ruolo da protagonista in un western, il primo di un gruppo di dieci che la Paramount volle trarre dai romanzi di Zane Grey. In \"Heritage of the Desert\", Scott fu diretto da Henry Hathaway, che fu il regista di altri sei dei dieci film. Pur trattandosi di film a basso costo, queste pellicole diedero a Scott un'inaspettata popolarit\u00e0 e furono per lui un'impagabile esperienza di recitazione.\nIl suo volto segnato gli fu congeniale per interpretare il ruolo del cowboy saggio ed esperto, spesso costretto a frenare le intemperanze dei suoi giovani partner, sempre a fianco del suo fido cavallo \"Stardust\". Contemporaneamente a questa serie, Scott comparve anche in musical con Fred Astaire e Ginger Rogers, come \"Roberta\" (1935) e \"Seguendo la flotta\" (1936), per poi approdare a fianco di Cary Grant alla commedia \"Le mie due mogli\" (1940) e in un paio di film di guerra. Il film che tuttavia gli diede maggiore popolarit\u00e0 fu \"Il re dei pellirosse\", che gir\u00f2 nel 1936 sotto la direzione di George B. Seitz, mentre l'anno successivo gir\u00f2 un altro western, \"Sorgenti d'oro\" (1937), accanto a Irene Dunne.\nScaduto nel 1938 il contratto con la Paramount, Scott fu in lizza per interpretare il ruolo di Ashley Wilkes in \"Via col vento\", ma la parte fu attribuita a Leslie Howard. Quando nel 1942 interpret\u00f2 \"I cacciatori dell'oro\", il suo nome, gi\u00e0 molto quotato, venne imposto dalla produzione sui manifesti affiancato a quello del celeberrimo John Wayne. All'entrata degli Stati Uniti nel secondo conflitto mondiale, Scott volle nuovamente arruolarsi nell'esercito, ma l'incidente alla spina dorsale occorsogli molti anni prima gli cost\u00f2 l'esonero. Il suo ruolo come protagonista in \"I predoni della citt\u00e0\" (1946), girato appena dopo la guerra, lo fiss\u00f2 una volta per sempre nello stereotipo dell'indomito eroe del West, incaricato di far rispettare la legge negli sperduti villaggi dei pionieri. Tutti i film successivi, tranne due, furono di genere western.\nSnobbato dalla critica, che non gli perdonava una certa \"legnosit\u00e0\" sul piano interpretativo, lavor\u00f2 senza tregua nel corso degli anni cinquanta riuscendo, alla soglia dei sessant'anni, a dare il meglio di s\u00e9 in una serie di lungometraggi del regista Budd Boetticher, che lo volle protagonista, fra il 1956 ed il 1960, di ben sette film, fra i quali \"I sette assassini\" (1956), \"I tre banditi\" (1957), \"L'albero della vendetta\" (1959), film che rese celebre James Coburn, e \"La valle dei mohicani\" (1960), pellicole in cui incarn\u00f2 il solitario eroe che si scontra con uno stuolo di cattivi senza scrupoli affrontandoli esclusivamente per senso di giustizia. Divent\u00f2 cos\u00ec uno dei molteplici uomini senza nome dal passato incerto e misterioso che costellarono l'universo western del dopoguerra.\nQuesti film furono il preludio del crepuscolare \"Sfida nell'Alta Sierra\" (1962) di Sam Peckinpah, accanto a Joel McCrea, in cui interpret\u00f2 Gil, un vecchio ex sceriffo non risparmiato dal tempo, che accusa acciacchi e delusioni e che congettura, per la prima volta nella vita, l'idea di passare all'illegalit\u00e0. Dopo questo film, \"Randy\" si ritir\u00f2 per godersi i proventi di una carriera fortunatissima. Prima di morire, quasi novantenne, frequent\u00f2 e divenne molto amico del predicatore televisivo Billy Graham. Gli venne attribuita una stella nella Hollywood Walk of Fame."}
{"id": "2145768", "revid": "118031", "url": "https://it.wikipedia.org/wiki?curid=2145768", "title": "Gatto Rognoso", "text": ""}
{"id": "2145770", "revid": "729019", "url": "https://it.wikipedia.org/wiki?curid=2145770", "title": "H\u00e4sselby strand (metropolitana di Stoccolma)", "text": "H\u00e4sselby strand \u00e8 una stazione della metropolitana di Stoccolma.\nLa fermata, situata nell'omonimo quartiere compreso all'interno della circoscrizione di H\u00e4sselby-V\u00e4llingby, \u00e8 un capolinea della linea verde T19: la stazione pi\u00f9 vicina \u00e8 quella di H\u00e4sselby g\u00e5rd. La distanza che la separa dalla stazione di Slussen \u00e8 invece di 18,6 chilometri.\nLa sua ufficiale avvenne il 18 novembre 1958. In ordine cronologico \u00e8 stata la 45\u00aa fermata a divenire operativa.\nLa piattaforma \u00e8 collocata in superficie, geograficamente compresa tra le strade \"Maltesholmsv\u00e4gen\" e \"Persikogatan\". L'unico ingresso presente \u00e8 invece ubicato presso il viale \"Fyrspannsgatan\". Progettata dall'architetto Magnus Ahlgren, la stazione ospita dal 2000 un mosaico dell'artista svedese Christian Partos intitolato \"Teleportering\".\nL'utilizzo medio quotidiano durante un normale giorno feriale \u00e8 pari a 4.400 persone circa."}
{"id": "2145774", "revid": "287204", "url": "https://it.wikipedia.org/wiki?curid=2145774", "title": "Oddo Stocco", "text": "Biografia.\nDopo gli studi, compiuti dapprima nel collegio dell'Istituto Cavanis \"Collegio Canova\" a Possagno, gestito dai Padri Cavanis, e poi in quello dei Salesiani di Mogliano Veneto, nel 1912 entr\u00f2 nel seminario vescovile di Treviso e il 7 aprile 1917 fu ordinato sacerdote dal vescovo Andrea Giacinto Longhin. Venne quindi mandato come cappellano coadiutore nelle parrocchie di Istrana, Salzano, Caerano di San Marco e San Martino di Lupari, dove riorganizz\u00f2 l'Azione Cattolica e si occup\u00f2 del reinserimento dei reduci della prima guerra mondiale, fondando anche la sezione luparese dell'Unione Nazionale Reduci.\nNel 1923, divenuto parroco di Pederobba, dove contribu\u00ec con iniziative pastorali post-belliche e in favore dei giovani.\nNel 1931 il vescovo Andrea Giacinto Longhin lo nomin\u00f2 arciprete di San Zenone degli Ezzelini, dove sarebbe rimasto per quasi un ventennio. Qui nei primi anni attiv\u00f2 tre asili, realizzando un cinema-teatro parrocchiale e fondando una banda. Con lo scoppio della seconda guerra mondiale cur\u00f2 particolarmente la corrispondenza con i soldati al fronte, operata mediante il periodico parrocchiale: si stima che scrivesse dalle 50 alle 70 lettere al mese. Tra il 1943 e il 1945, con l'aiuto di 22 famiglie, diede ospitalit\u00e0 a 53 persone di fede ebraica, salvandole dai campi di sterminio nazisti, e protesse anche i suoi parrocchiani dalle repressioni di fascisti e tedeschi. Nel 1945, dopo che una grandinata aveva distrutto i raccolti nei dintorni di San Zenone, intervenne per acquistare dal Polesine 6000 quintali di grano.\nCon riscritto pontificio del 17 maggio 1947, fu nominato cameriere segreto soprannumerario del Papa e ricevette il titolo onorifico di monsignore. Per l'occasione, l'amministrazione comunale di San Zenone degli Ezzelini pubblic\u00f2 un volume-ricordo.\nNel 1949, il nuovo vescovo di Treviso Antonio Mantiero gli propose il trasferimento a San Bartolomeo in Salzano, nella parrocchia che dal 1867 al 1875 era stata guidata da don Giuseppe Sarto, poi san Pio X. Data la pesante situazione economica, monsignor Stocco affianc\u00f2 le attivit\u00e0 alla costituzione di una sorta di ufficio di collocamento, con il quale riusc\u00ec a trovare qualche centinaio di posti di lavoro. Anche nella nuova comunit\u00e0 diede impulso all'Azione Cattolica e realizz\u00f2 altre attivit\u00e0, e per dare una risposta al precario stato di salute dei bambini, per cinque anni organizz\u00f2 una colonia alpina a Predazzo. Prima della morte, occorsa nel 1958, arricch\u00ec la chiesa di due cicli di affreschi, uno sulla diffusione del messaggio cristiano e l'altro su san Pio X.\nStudi e riconoscimenti.\nA Salzano subito dopo la morte, occorsa nel 1958, fu ricordato con le parole di \"Sacerdos Piissimus, Magister Eloquentissimus\", incise sulla tomba, e con un busto ospitato negli ambienti della parrocchia. Nel 2002 gli venne dedicata una via nel centro del comune.\nSolo dopo 50 anni dalla scomparsa del sacerdote, le iniziative in favore degli ebrei che aveva compiuto tra il 1943 e il 1945 furono portate alla luce. Le testimonianze di diversi ebrei salvati, ancora viventi a Venezia, Genova, Toronto e Sydney, e l'intera documentazione raccolta sono stati dapprima resi noti con un convegno, nel 2006, e poi pubblicati nel 2008. \u00c8 stata quindi presentata allo Yad Vashem di Gerusalemme una domanda per il riconoscimento di \"Giusto tra le Nazioni\" per Stocco, che il 20 febbraio del 2011, \u00e8 stato proclamato \u201cGiusto tra le Nazioni\u201d dallo Yad Vashem di Gerusalemme, l'Ente nazionale israeliano per la Memoria della Shoah e il ricordo delle persone che rischiarono le loro vite per aiutare gli ebrei.\nIl 29 giugno 2012 presso la chiesa parrocchiale di Pederobba, in occasione della festivit\u00e0 dei Santi patroni Pietro e Paolo, \u00e8 stata inaugurata una targa in memoria di Monsignor Oddo Stocco, parroco del paese dal 1923 al 1931."}
{"id": "2145775", "revid": "4252", "url": "https://it.wikipedia.org/wiki?curid=2145775", "title": "Monastero di Neam\u021b", "text": "Il monastero di Neam\u021b (Lingua rumena: M\u0103n\u0103stirea Neam\u021b) \u00e8 un monastero della Chiesa ortodossa rumena \u00e8 uno dei pi\u00f9 antichi e dei pi\u00f9 importanti della regione della Moldavia. La costruzione dei primi edifici avvenne tra il 1370 e il 1375. L'edificio pi\u00f9 importante e gioiello dell'architettura del quindicesimo secolo \u00e8 la chiesa, voluta dal re moldavo \u0218tefan cel Mare, la cui costruzione venne ultimata nel 1497.\nIl monastero si trova nel nord-est della Romania, dieci chilometri a est della citt\u00e0 di T\u00e2rgu Neam\u021b, nel distretto di Neam\u021b."}
{"id": "2145778", "revid": "339392", "url": "https://it.wikipedia.org/wiki?curid=2145778", "title": "N\u00e9amts", "text": ""}
{"id": "2145779", "revid": "110157", "url": "https://it.wikipedia.org/wiki?curid=2145779", "title": "Tempi dispari", "text": "Tempi dispari \u00e8 il secondo album in studio del gruppo musicale New Trolls Atomic System, pubblicato nel 1974 dalla Magma.\nIl disco.\n\u00c8 costituito da due lunghi pezzi jazz caratterizzati dalla presenza di tempi dispari (da cui il titolo), l'album presentava la scritta \"Live Alcione\". In realt\u00e0 la registrazione del concerto all'Alcione si rivel\u00f2 di qualit\u00e0 sonora cos\u00ec scarsa che il gruppo decise di riregistrarlo in studio, se pur in presa diretta.\nLo scarso successo commerciale e di critica dell'album fu uno dei motivi che portarono alla riunione dei New Trolls."}
{"id": "2145782", "revid": "599013", "url": "https://it.wikipedia.org/wiki?curid=2145782", "title": "Jo\u00e3o Carlos", "text": "Caratteristiche tecniche.\nGiocava come difensore centrale.\nCarriera.\nClub.\nRivelatosi nel Democrata, nel 1994 pass\u00f2 brevemente al Cruzeiro, dove vinse il Campeonato Mineiro; tornato al Democrata, venne nuovamente acquistato dal Cruzeiro nel 1996, rimanendovi fino al 1999 e partecipando al vittorioso biennio 1997-1998, nel corso del quale il club vinse Coppa Libertadores, Recopa Sudamericana e Campeonato Mineiro. Nel 1999 pass\u00f2 al Corinthians, con il quale vinse subito campionato nazionale e campionato statale e, successivamente, il campionato mondiale per club FIFA 2000. Nel 2001 torn\u00f2 al Cruzeiro, e vi gioc\u00f2 fino al 2002, anno nel quale si trasfer\u00ec in Giappone, per giocare nel Cerezo Osaka, che in quel periodo militava in J League 2, la seconda divisione del campionato giapponese di calcio; la stagione termin\u00f2 con la promozione del club in J League. Nel 2004 Jo\u00e3o Carlos lasci\u00f2 il Giappone per tornare in patria, al Botafogo; nella squadra di Rio de Janeiro rimase fino al mese di dicembre; nel 2005 si trasfer\u00ec al Paysandu, e dopo un ritorno al Democrata, la squadra dove aveva debuttato, si ritir\u00f2 con la maglia dell'Ipatinga.\nHa all'attivo 90 presenze nel campionato brasiliano di calcio.\nNazionale.\nCon la Nazionale brasiliana gioc\u00f2 10 partite nel 1999, venendo incluso nella rosa dei convocati per la Copa Am\u00e9rica 1999."}
{"id": "2145784", "revid": "1318658", "url": "https://it.wikipedia.org/wiki?curid=2145784", "title": "XLIFF", "text": "XLIFF (XML Localization Interchange File Format) \u00e8 un formato di file basato su XML, creato per standardizzare il processo/funzione di localizzazione della fruizione del software, delle applicazioni e delle risorse web.\nXLIFF \u00e8 stato standardizzato, ad opera della OASIS, nel 2002 e la sua attuale versione \u00e8 la 2.0 (dal 05 agosto 2014).\nLa specifica \u00e8 pensata per l'industria della localizzazione. Essa specifica elementi ed attributi per aiutare nella localizzazione."}
{"id": "2145785", "revid": "256896", "url": "https://it.wikipedia.org/wiki?curid=2145785", "title": "Persocom", "text": "I Persocom, o persocon, sono personaggi immaginari del manga e anime \"Chobits\". Nel manga vengono semplicemente chiamati PC o PC antropomorfi.\nCaratteristiche.\nI Persocom sono identici a PC tranne per il fatto che hanno forme umane. Possono essere usati per accumulare dati, per navigare sul web, per inviare email ecc. Vanno ad energia solare ma le loro batterie possono essere ricaricate anche da una comune presa di corrente. L'unica cosa che li differenzia da un essere umano fisicamente sono le orecchie, dalle forme pi\u00f9 strane, che contengono i cavi e le varie prese che servono al collegamento ad apparecchi elettronici come PC, schermi, prese della corrente oppure ad altri Persocom per scambiare dati. Ci sono diverse marche di Persocom, ma ne esistono anche di assemblati artigianalmente. La locazione del tasto di avvio della macchina dipende dal modello."}
{"id": "2145787", "revid": "110157", "url": "https://it.wikipedia.org/wiki?curid=2145787", "title": "Giancarlo Bergamelli", "text": "Biografia.\nGiancarlo Bergamelli, originario di Trescore Balneario, proviene da una famiglia di grandi tradizioni nello sci alpino: \u00e8 fratello di Norman, Sergio e Thomas, a loro volta sciatori alpini.\nCarriera sciistica.\nMembro della nazionale italiana , esord\u00ec in campo internazionale ai Mondiali juniores di Geilo/Hemsedal 1994 e in Coppa del Mondo il 12 novembre 1995 a Tignes, senza concludere lo slalom gigante in programma. Nel massimo circuito internazionale partecip\u00f2 in carriera a 61 gare; non riusc\u00ec mai ad andare sul podio, ma fu per sei volte (tutte in slalom speciale) nei primi dieci: il 5\u00ba posto di Park City del 23 novembre 2003 fu il suo miglior piazzamento.\nPrese parte ai XIX Giochi olimpici invernali di e a due Campionati mondiali (Sankt Moritz 2003 e Bormio/Santa Caterina Valfurva 2005), ma in tutti e tre i casi non riusc\u00ec a portare a termine la gara di slalom speciale. Conclusa la carriera in Coppa del Mondo al termine della stagione 2006-2007 (fu per l'ultima volta al via il 31 gennaio a Schladming in slalom speciale, senza completare la prova), dal 2008 si dedic\u00f2 a tempo pieno alla Coppa del Mondo di sci carving. ; smise di gareggiare nel marzo del 2012.\nCarriera da allenatore.\nDopo il ritiro \u00e8 divenuto allenatore nei quadri della Federazione Italiana Sport Invernali.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "2145794", "revid": "1573940", "url": "https://it.wikipedia.org/wiki?curid=2145794", "title": "Diplodus sargus", "text": "Il sarago maggiore \"(Diplodus sargus () o Diplodus sargus sargus\" () \u00e8 un pesce di mare appartenente alla famiglia degli Sparidi.\nTassonomia.\nComprende le seguenti sottospecie:"}
{"id": "2145796", "revid": "294822", "url": "https://it.wikipedia.org/wiki?curid=2145796", "title": "Sfida nell'alta Sierra", "text": ""}
{"id": "2145799", "revid": "767487", "url": "https://it.wikipedia.org/wiki?curid=2145799", "title": "Sacrificio fatale", "text": "Sacrificio fatale (\"The Rapture\") \u00e8 un film statunitense del 1991 scritto e diretto da Michael Tolkin, con protagonista Mimi Rogers.\nLa pellicola ha avuto 3 nomination agli \"Independent Spirit Awards\" del 1992.\nTrama.\nUn'operatrice telefonica di un'azienda statunitense, stanca di dividersi tra il lavoro al centralino e gli svaghi sessuali del tempo libero, riscopre il messaggio cristiano e si unisce a una setta evangelica fondamentalista il cui giovanissimo capo predice l'imminente ritorno di Cristo sulla Terra e la necessit\u00e0 di pentirsi per chi voglia entrare in Paradiso al momento dell\"'estasi\", ovvero il rapimento (a cui fa riferimento il titolo originale del film) con cui i giusti saranno assunti in cielo al compiersi dell'Apocalisse (cos\u00ec come preannunciata dall'apostolo Giovanni nell'ultimo libro della Bibbia)\nCritica.\nPer Morando Morandini questo film \u00e8 \"... uno spaccato inquietante di un'America attratta da profezie e profeti di un fanatismo autodistruttivo\".\nPaolo Mereghetti, segnalando la riuscita rappresentazione filmica dell'irriducibilit\u00e0 della religione al mondo attuale, descrive l'opera come \"... un dramma metafisico vagamente blasfemo, e un film fantastico che ha lasciato sconcertati gli spettatori americani, incapaci di capire da che parte stesse Tolkin\"."}
{"id": "2145800", "revid": "944090", "url": "https://it.wikipedia.org/wiki?curid=2145800", "title": "Commisurazione della pena", "text": "La commisurazione della pena viene definita come la determinazione da parte del giudice, della quantit\u00e0 di pena da infliggere in concreto al reo tra il minimo e il massimo edittale; oppure come la scelta del tipo di sanzione da applicare per il reato commesso. Nello scegliere la pena adatta al caso il giudice esercita un potere discrezionale. La dottrina ha sviluppato una classificazione sistematica dei criteri o indici di commisurazione della pena e sono:\nCriteri finalistici: il giudice deve individuare i fini da raggiungere mediante la irrogazione della pena;\nCriteri fattuali: il giudice deve selezionare le circostanze di fatto che assumono rilevanza alla stregua dei criteri finalistici;\nCriteri logici: valutazione del peso degli indici fattuali ai fini di un giudizio sulla complessiva gravit\u00e0 del reato e di un corrispondente dosaggio della sanzione tra il massimo e il minimo edittale;\nNel nostro codice gli indici di commisurazione della pena sono stabiliti dall'art.133 c.p. Il primo comma stabilisce:\u201d nell'esercizio del potere discrezionale il giudice deve tener conto della gravit\u00e0 del reato, desunta:\n1.dalla natura, dalla specie, dai mezzi, dal'oggetto, dal tempo, dal luogo e da ogni altra modalit\u00e0 dell'azione;\n2.dalla gravit\u00e0 del danno o del pericolo cagionato alla persona offesa dal reato,\n3.dalla intensit\u00e0 del dolo o dal grado della colpa\u201d.\nIl secondo comma dell'art.133 afferma che nell'esercizio del potere discrezionale\" il giudice deve tener conto, anche, della capacit\u00e0 a delinquere del colpevole, desunta:\n1. dai motivi a delinquere e dal carattere del reo;\n2. dai precedenti penali e giudiziali e, in genere, dalla condotta e dalla vita del reo, antecedenti al reato;\n3. dalla condanna contemporanea e susseguente al reato;\n4. dalle condizioni di vita individuale, familiare e sociale del reo\".\nPer quanto riguarda i:\na) Motivi a delinquere questo viene comunemente definito come la causa psichica, lo stimolo che induce l'individuo a delinquere;\nb) Carattere del reo: gli psicologi tendono a concepire il carattere come il termine di transizione tra i fattori \u201cendogeni\u201d(temperamento) ed \u201cesogeni\u201d(ambiente) che contribuiscono a integrare la personalit\u00e0: in un certo senso il carattere costituisce il risultato della lotta tra questi fattori;\nc) Vita e condotta del reo antecedenti al reato: si fa riferimento non solo ai precedenti penali (le condanne anteriormente riportate, ecc.) e ai precedenti giudiziari (sottoposizione a misure di prevenzione, provvedimenti di interdizione o inabilitazione), ma anche agli atteggiamenti inclinazioni che possono costituire un significativo indice del modo di essere e di comportarsi di una persona: carriera scolastica, manifestazioni devianti come l'uso di droga ecc.\nd) La condotta antecedente, contemporanea o susseguente al reato: si tratta di indici particolarmente significativi proprio in ragione del loro rapporto di vicinanza con il reato commesso, ad esempio il cinismo o compiacimento durante la commissione del fatto. Mentre depone a favore del reo il rimorso dopo la consumazione del reato;\ne) Condizioni di vita individuale, familiare e sociale del reo: la valutazione di questi elementi serve a calcolare l'incidenza dell'ambiente esterno all'interno del processo criminogenetico;"}
{"id": "2145802", "revid": "1833487", "url": "https://it.wikipedia.org/wiki?curid=2145802", "title": "Diplodus puntazzo", "text": "Il sarago pizzuto (Diplodus puntazzo ()) \u00e8 un pesce della famiglia degli Sparidi.\nDistribuzione e habitat.\n\u00c8 comune nel mar Mediterraneo, nel mar Nero e nell'Oceano Atlantico orientale tra il golfo di Guascogna e la Sierra Leone. \u00c8 presente anche lungo le coste atlantiche del Sudafrica.\nVive solitario su fondi rocciosi, i giovani a galla, gli adulti anche a 20 - 50 metri di profondit\u00e0.\nDescrizione.\nForma compressa lateralmente, tipica della Famiglia degli Sparidi, cui appartiene. Simile al sarago maggiore dal quale si distingue per il profilo frontale, che in prossimit\u00e0 della bocca appare concavo anzich\u00e9 convesso come negli altri sparidi:\nBiologia.\nAlimentazione.\nSi nutre di alghe, molluschi e altri invertebrati.\nPesca.\n ma pi\u00f9 frequentemente all'amo, innescato con esche sia animali che vegetali, ed anche, occasionalmente, con pastelle al formaggio. Nella pesca sportiva \u00e8 insidiato efficacemente con inneschi dell'alga filamentosa detta capel d'angelo (\"Enteromorpha compressa\"), ma anche innescando la cozza sgusciata o il bigattino (larva della mosca carnaria).\n\u00c8 una preda discretamente ambita nella pesca subacquea, e la sua cattura avviene esclusivamente adottando la tecnica dell'aspetto in condizioni opportune di acqua velata con mare mosso o in scaduta. Questo perch\u00e9, a differenza del sarago maggiore, non ha l'abitudine d'intanarsi n\u00e9 di aggregarsi in branco con i suoi simili. Generalmente si sposta in coppia con un altro individuo simile per dimensioni."}
{"id": "2145803", "revid": "398341", "url": "https://it.wikipedia.org/wiki?curid=2145803", "title": "Marina Malfatti", "text": "Biografia.\nA 17 anni si iscrisse a Parigi al Le Cours Simon, scuola di recitazione fondata da Ren\u00e9 Simon. Due anni dopo, al rientro in Italia, ottenne una borsa di studio per il Centro sperimentale di cinematografia e debutt\u00f2 al cinema con le prime piccole parti.\nIn teatro venne scoperta da Arnoldo Fo\u00e0, che la volle con s\u00e9 in \"Due sull'altalena\" di William Gibson, in un ruolo che era gi\u00e0 stato di Lea Massari. Da qui ebbe inizio una carriera ricca di ruoli sia brillanti che drammatici.\nSul piccolo schermo arriv\u00f2 per la prima volta nel 1966 con \"Le inchieste del commissario Maigret\", nell'episodio \"L'ombra cinese\", cui fece seguito l'interpretazione nello sceneggiato RAI \"Sherlock Holmes - l'Ultimo dei Baskerville\", accanto a Nando Gazzolo. Nel 1974 prese parte allo sceneggiato \"Malombra\", tratto dall'omonimo romanzo di Antonio Fogazzaro e diretto da Diego Fabbri. Quest'ultimo lavoro le dette grande popolarit\u00e0 e le permise di alternare l'attivit\u00e0 teatrale con quella televisiva.\nSempre negli anni settanta fu protagonista, sul grande schermo, di una particolare stagione del cinema italiano, caratterizzata da film horror a sfondo demoniaco: la Malfatti recit\u00f2 in pellicole quali \"La notte che Evelyn usc\u00ec dalla tomba\" (1971), \"Sette orchidee macchiate di rosso\" (1972), \"La dama rossa uccide sette volte\" (1972), \"Un fiocco nero per Deborah\" (1974) e altre, oltre alla miniserie televisiva \"Il fauno di marmo\" (1977), divenendo un'icona del genere.\nDagli anni ottanta in poi si dedic\u00f2 principalmente a rappresentazioni teatrali, alternando personaggi classici (\"Elettra\", \"Lisistrata\") a personaggi moderni, talvolta in lavori scritti espressamente per lei come \"La cintura\" di Alberto Moravia e \"Corpo d'altri\" di Giuseppe Manfridi. Nel 1990 inizi\u00f2 un sodalizio artistico con Luigi Squarzina, con il quale mise in scena opere di Pirandello, Shaw, Goldoni, Cocteau.\nVedova dell'ambasciatore Umberto La Rocca dal quale non aveva avuto figli, la Malfatti mor\u00ec all'et\u00e0 di 83 anni, dopo essere stata ricoverata nell'ospedale Sant'Andrea di Roma."}
{"id": "2145804", "revid": "281901", "url": "https://it.wikipedia.org/wiki?curid=2145804", "title": "Sarago pizzuto", "text": ""}
{"id": "2145806", "revid": "104458", "url": "https://it.wikipedia.org/wiki?curid=2145806", "title": "Thomas Bergamelli", "text": "\u00c8 fratello di Sergio, Giancarlo e Norman, a loro volta sciatori alpini di alto livello.\nBiografia.\nEsord\u00ec in campo internazionale ai Mondiali juniores di Maribor 1992 e gareggi\u00f2 in Coppa del Mondo tra il 1994 e il 2000, per un totale di 35 gare (18 slalom speciali, 17 giganti). Soltanto tre volte, tuttavia, riusc\u00ec ad andare a punti, con due 20\u00ba e un 23\u00ba posto, tutti in slalom gigante. In carriera non prese parte n\u00e9 a rassegne olimpiche n\u00e9 iridate.\nA partire dal 2005 si dedic\u00f2 prevalentemente alla Coppa del Mondo di carving, ottenendo numerose vittorie e tre Coppe generali; la sua ultima gara fu la prova di carving disputata il 13 marzo 2011 ad Abetone, vinta da Bergamelli."}
{"id": "2145810", "revid": "1543377", "url": "https://it.wikipedia.org/wiki?curid=2145810", "title": "CLN Belluno", "text": "Il Comitato di Liberazione Nazionale di Belluno (CLN) fu uno dei primi comitati che organizzarono la Resistenza sul territorio del Nord Italia occupato dall'esercito nazista, come parte del Comitato di Liberazione Nazionale del Veneto.\nIl Comitato d'Azione.\nSubito dopo il 25 luglio 1943, dopo la caduta il regime fascista, nel territorio bellunesi si attivarono sia il Partito d'Azione che il Partito Comunista Italiano per promuovere un Comitato d'Azione con il compito di \"cooperare al riassetto politico e di orientare l'opinione pubblica\".\nTra i primi organizzatori sono segnalati:\nDopo l'8 settembre.\nL'8 settembre 1943 il Comitato d'Azione si present\u00f2 formalmente al prefetto di Belluno, dott. Galat\u00e0, e al questore Zavagno.\nI rappresentanti dei partiti furono:\nIl CLN.\nNei giorni successivi il Comitato d'Azione seguir\u00e0 le indicazioni del CLN nazionale e si costituir\u00e0 il 15 ottobre 1943, con l'aggiunta di rappresentanti del PLI, in Comitato di Liberazione Nazionale per la zona di Belluno.\nIl CLN si era proposto di avere una funzione politica, per gli aspetti logistici militari organizz\u00f2 un Comitato Esecutivo Militare composto prevalentemente da militari.\nTra i componenti si ricordano:\nBelluno e la Zona operativa Prealpi.\nA differenza delle altre province ancora non \"liberate\", che facevano parte della repubblica di Sal\u00f2, la provincia di Belluno fu direttamente annessa alla Germania. Fin dal 10 settembre 1943, il fuhrer, Adolf Hitler, ordin\u00f2 l'annessione delle provincie di Trento, Bolzano e Belluno al Terzo Reich, andando a costituire la Operationszone Alpenvorland, ovvero la Zona d'operazioni delle Prealpi. L'area era affidata a Franz Hofer, in qualit\u00e0 di Commissario supremo, il quale aveva pieni poteri, compreso quello di vita e di morte: rispondeva solo e direttamente a Hitler."}
{"id": "2145812", "revid": "281901", "url": "https://it.wikipedia.org/wiki?curid=2145812", "title": "Sarago puntazzo", "text": ""}
{"id": "2145813", "revid": "1979849", "url": "https://it.wikipedia.org/wiki?curid=2145813", "title": "La Venere d'Ille", "text": "La Venere d'Ille \u00e8 un film tv italiano realizzato nel 1979, diretto da Mario e Lamberto Bava.\nTrama.\nNella campagna ferrarese, alcuni agricoltori scoprono una statua antica, raffigurante il volto di Venere. Mentre viene sollevata, la scultura cade e ferisce uno dei contadini. Notando strani presagi, gli uomini decidono di donarla al loro padrone, Monsieur de Peyrehorade. Da questo momento in poi, misteriose presenze si aggirano nella villa della famiglia nobile. \nProduzione.\nSoggetto.\nIl lungometraggio \u00e8 ispirato all'omonimo racconto gotico di Prosper M\u00e9rim\u00e9e. \nRiprese.\nSi tratta dell'ultima pellicola firmata da Mario Bava. A causa dei suoi problemi di salute, il progetto venne terminato dal figlio, Lamberto.\nDaria Nicoladi ha raccontato, in una intervista, che Mario Bava \u00e8 stato uno dei migliori registi con cui ha lavorato. Ricord\u00f2, in particolare, la sua ironia e la sua professionalit\u00e0 sul set. \nParte del film venne girato a Castelnuovo di Porto. \nDistribuzione.\nFa parte della miniserie TV \"I giochi del diavolo\", andata in ondata sul secondo canale italiano, nel 1981.\n\u00c9 presente in alcune piattaforme streaming. \nAccoglienza.\nRecensito tiepidamente da \"MYmovies.it\" , \u00e8 considerato un film \u00abben riuscito\u00bb dal critico Gualtiero Pironi. "}
{"id": "2145814", "revid": "281901", "url": "https://it.wikipedia.org/wiki?curid=2145814", "title": "Puntazzo", "text": ""}
{"id": "2145815", "revid": "110157", "url": "https://it.wikipedia.org/wiki?curid=2145815", "title": "Tocoferolo O-metiltransferasi", "text": "La tocoferolo O-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2145816", "revid": "110157", "url": "https://it.wikipedia.org/wiki?curid=2145816", "title": "Tioetere S-metiltransferasi", "text": "La tioetere S-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce anche sul dimetil selenuro, dimetil tellururo, dietil solfuro, 1,4-ditiano e su molti altri tioeteri."}
{"id": "2145819", "revid": "110157", "url": "https://it.wikipedia.org/wiki?curid=2145819", "title": "3-idrossiantranilato 4-C-metiltransferasi", "text": "La 3-idrossiantranilato 4-C-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 coinvolto nella biosintesi dell'antibiotico actinomicina in \"Streptomyces antibioticus\"."}
{"id": "2145820", "revid": "281901", "url": "https://it.wikipedia.org/wiki?curid=2145820", "title": "Puntazzo puntazzo", "text": ""}
{"id": "2145821", "revid": "110157", "url": "https://it.wikipedia.org/wiki?curid=2145821", "title": "Diftina sintasi", "text": "La diftina sintasi \u00e8 un enzima appartenente alla classe delle transferasi, che catalizza la seguente reazione:\nLa 2-[3-Carbossi-3-(metilammonio)propil]--istidina ad il corrispondente composto dimetil possono agire come accettori; il prodotto trimetilato, la diftina, \u00e8 convertita in diftamide dalla ()."}
{"id": "2145822", "revid": "767487", "url": "https://it.wikipedia.org/wiki?curid=2145822", "title": "La maschera del demonio (film 1989)", "text": "La maschera del demonio \u00e8 un film italiano del 1989 diretto dal regista Lamberto Bava con Giovanni Guidelli e Debora Caprioglio, quest'ultima accreditata come Debora Kinski, in quanto all'epoca l'attrice era sentimentalmente legata a Klaus Kinski.\nRemake dell'omonimo film del 1960, che segn\u00f2 l'esordio del padre del regista, Mario Bava, \u00e8 anch'esso tratto dal racconto \"Vij\" di Nikolaj Vasil'evi\u010d Gogol'. Il film faceva parte di un ciclo televisivo internazionale (anche se in Italia venne invece distribuito nel circuito cinematografico) chiamato \"Sabbath\".\nTrama.\nUn gruppo di amici si reca in un\u2019isolata localit\u00e0 sciistica. Dopo pochi minuti, mentre affrontano i pi\u00f9 impervi sentieri nella neve, sotto di loro si apre improvvisamente un largo crepaccio. Molti del gruppo restano illesi, dopo la caduta, e solo una ragazza riporter\u00e0 una grave frattura ad una gamba. Tutti si apprestano a cercare una soluzione per uscire dal crepaccio. Ma il luogo dove sono sprofondati cela un terribile segreto. Tra quei ghiacci c\u2019\u00e8 conservato il corpo della strega Anibas. Uno dei giovani, armato di piccozza, rompe il ghiaccio attorno al cadavere scoprendone cos\u00ec il volto. Su di esso c\u2019\u00e8 la \u201cmaschera del demonio\u201d, uno strumento di tortura che veniva adoperato dagli inquisitori contro le streghe. Il giovane libera il volto del cadavere dalla \u201cmaschera\u201d metallica, che al suo interno reca dei lunghi chiodi aguzzi, scatenando cos\u00ec le forze del male. La strega Anibas torna dall\u2019oltretomba proprio quando il gruppo di giovani, dopo l\u2019ennesimo crollo del ghiaccio, si ritrova a vagare in un misterioso e tetro borgo che pare disabitato. Ad aiutarli c\u2019\u00e8 solo un inquietante prete cieco con il suo cane-lupo. Il chierico li porta nella sua casa. vicino alla chiesa, per metterli in salvo dalla tempesta di neve. Ma Anibas, che fu condannata alla \u201cmaschera del demonio\u201d e arsa sul rogo proprio per volere dello stesso prete, riesce a possedere le anime dei giovani e spingerli a fare cose deplorevoli ed oscene. Solo il coraggioso Davide, da sempre innamorato della bella Sabina, cerca di opporsi alla nefasta influenza della strega. Egli tenter\u00e0 in tutti i modi di salvare l\u2019amata ma Anibas si serve proprio di lei, in quanto il suo nome se letto al contrario rivela quello della strega, per riuscire a tornare nel mondo dei vivi. Quando la strega si palesa a Davide, nel convulso finale, ha l\u2019aspetto di una sorta di Gorgone con grossi e melmosi vermi al posto dei capelli. Davide riesce ad ucciderla, mentre i suoi amici lo stanno costringendo ad accoppiarsi con lei, utilizzando nuovamente la \u201cmaschera del demonio\u201d e imprimendo cos\u00ec il marchio con le sue stesse mani. Tutto crolla attorno a lui e Davide fa appena in tempo a scappare. Si ritrova cos\u00ec nella nicchia del crepaccio, proprio l\u00ec dove tutto ha avuto inizio, ma dove ora vede i corpi dei suoi compagni. Erano tutti morti subito dopo la caduta nel crepaccio. Davide, mentre ormai \u00e8 giorno, riesce a trovare una via di fuga e tornare cos\u00ec in superficie."}
{"id": "2145823", "revid": "120583951", "url": "https://it.wikipedia.org/wiki?curid=2145823", "title": "3-idrossi-16-metossi-2,3-diidrotabersonina N-metiltransferasi", "text": "La 3-idrossi-16-metossi-2,3-diidrotabersonina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 coinvolto nella biosintesi della vindolina a partire dalla tabersonina nella pervinca del Madagascar, \"Catharanthus roseus\"."}
{"id": "2145824", "revid": "281901", "url": "https://it.wikipedia.org/wiki?curid=2145824", "title": "Charax puntazzo", "text": ""}
{"id": "2145825", "revid": "120935684", "url": "https://it.wikipedia.org/wiki?curid=2145825", "title": "Proteina-S-isoprenilcisteina O-metiltransferasi", "text": "La proteina-\"S\"-isoprenilcisteina \"O\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nAnche il C-terminale dei residui di \"S-\"geranilgeranilcisteina e di \"S-\"geranilcisteina viene metilato, ma pi\u00f9 lentamente. "}
{"id": "2145826", "revid": "110157", "url": "https://it.wikipedia.org/wiki?curid=2145826", "title": "Macrocina O-metiltransferasi", "text": "La macrocina O-metiltransferasi \u00e8 un enzima appartenente alla classe delle transferasi, che catalizza la seguente reazione:\nIl gruppo 3-idrossilico del residuo di 2-\"O-\"metil-6-deossi--allosio nell'antibiotico macrolidico macrosina agisce come accettore metilico. L'enzima converte anche la lattenosina in desmicocina. L'enzima \u00e8 diverso dalla demetilmacrocina O-metiltransferasi ()."}
{"id": "2145828", "revid": "110157", "url": "https://it.wikipedia.org/wiki?curid=2145828", "title": "Demetilmacrocina O-metiltransferasi", "text": "La demetilmacrocina O-metiltransferasi \u00e8 un enzima appartenente alla classe delle transferasi, che catalizza la seguente reazione:\nIl gruppo 2-idrossilico di un residuo di 6-deossi--allosio nella demetilmacrocina agisce come un accettore metilico. Non \u00e8 identico all'enzima macrocina \"O-\"metiltransferasi ."}
{"id": "2145829", "revid": "287204", "url": "https://it.wikipedia.org/wiki?curid=2145829", "title": "Aiguille du Plan", "text": "L'Aiguille du Plan (3.673 ) \u00e8 una montagna del massiccio del Monte Bianco e facente parte della Catena delle Aiguilles de Chamonix.\nSalita alla vetta.\nLa prima ascensione risale al 1871 ad opera di James Eccles con le guide Alphonse e Michel Payot.\nOggi la vetta \u00e8 raggiungibile partendo dalla prima stazione della funivia che arriva all'Aiguille du Midi oppure partendo dal Rifugio Plan de l'Aiguille."}
{"id": "2145830", "revid": "1318658", "url": "https://it.wikipedia.org/wiki?curid=2145830", "title": "Chauss\u00e9e d'Antin - La Fayette (metropolitana di Parigi)", "text": "Chauss\u00e9e d'Antin \u2014 La Fayette \u00e8 una stazione della metropolitana di Parigi sulle linee 7 e 9, sita nel IX \"arrondissement\" di Parigi.\nLa stazione.\nLa stazione venne aperta nel 1910. In questo luogo esistevano degli acquitrini situati a nord dell'antica \"porte Gaillon\" (una delle porte edificate sotto il regno di Luigi XIII). I frequenti soggiorni di Luigi XV a Parigi spinsero a costruirvi delle eleganti dimore quali quella di Louis Antoine de Pardaillan de Gondrin, duca d'Antin (1665-1736), figlio della marchesa di Montespan e sovrintentendente dei \"B\u00e2timents du Roi\", che d\u00e0 il suo nome alla strada e poi alla stazione."}
{"id": "2145832", "revid": "120581322", "url": "https://it.wikipedia.org/wiki?curid=2145832", "title": "Fosfoetanolammina N-metiltransferasi", "text": "La fosfoetanolammina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima potrebbe catalizzare il trasferimento di altri due gruppi metilici al prodotto della reazione."}
{"id": "2145833", "revid": "110157", "url": "https://it.wikipedia.org/wiki?curid=2145833", "title": "Caffeoil-CoA O-metiltransferasi", "text": "La caffeoil-CoA O-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2145834", "revid": "120583335", "url": "https://it.wikipedia.org/wiki?curid=2145834", "title": "N-benzoil-4-idrossiantranilato 4-O-metiltransferasi", "text": "La \"N\"-benzoil-4-idrossiantranilato 4-\"O\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 coinvolto nella biosintesi delle fitoalexine."}
{"id": "2145835", "revid": "110157", "url": "https://it.wikipedia.org/wiki?curid=2145835", "title": "Triptofano 2-C-metiltransferasi", "text": "La triptofano 2-C-metiltransferasi \u00e8 un enzima appartenente alla classe delle transferasi, che catalizza la seguente reazione:\nAnche -triptofano e (indolo-3-il) piruvato possono agire da accettori, ma pi\u00f9 lentamente."}
{"id": "2145836", "revid": "1573940", "url": "https://it.wikipedia.org/wiki?curid=2145836", "title": "Uroporfirinogeno-III C-metiltransferasi", "text": "La uroporfirinogeno-III C-metiltransferasi \u00e8 un enzima appartenente alla classe delle transferasi, che catalizza la seguente reazione:\nQuesto enzima catalizza due reazioni sequenziali di metilazione, la prima forma precorrina-1 e la seconda conduce alla formazione di precorrina-2. \nQueste reazioni costituiscono la prima delle tre fasi che conducono alla formazione di siroeme (eme contenente ferro) a partire da uroporfirinogeno III. La seconda tappa coinvolge una deidrogenasi NAD-dipendente per formare siroidroclorina dalla precorrina-2 (, precorrina-2 deidrogenasi) e la terza tappa coinvolge la chelazione del Fe nella siroidroclorina per formare siroeme (, siroidroclorina ferrochelatasi). \nIn \"Saccharomyces cerevisiae\", le ultime due tappe sono catalizzate da un singolo enzima bifunzionale, Met8p. In alcuni batteri, le tappe 1-3 sono catalizzate da una singola proteina multifunzionale chiamata CysG, mentre in \"Bacillus megaterium\", tre enzimi separati sono coinvolti in ciascuna delle tre tappe, con SirA che \u00e8 responsabile della reazione descritta sopra. L'enzima \u00e8 coinvolto anche nella biosintesi della cobalamina."}
{"id": "2145837", "revid": "110157", "url": "https://it.wikipedia.org/wiki?curid=2145837", "title": "6-idrossimelleina O-metiltransferasi", "text": "La 6-idrossimelleina O-metiltransferasi \u00e8 un enzima appartenente alla classe delle transferasi, che catalizza la seguente reazione:\nAnche la 3,4-deidro-6-idrossimelleina pu\u00f2 agire da accettore. La 6-metossimelleina \u00e8 una fitoalexina prodotta dai tessuti delle carote."}
{"id": "2145838", "revid": "110157", "url": "https://it.wikipedia.org/wiki?curid=2145838", "title": "Demetilsterigmatocistina 6-O-metiltransferasi", "text": "La demetilsterigmatocistina 6-O-metiltransferasi \u00e8 un enzima appartenente alla classe delle transferasi, che catalizza la seguente reazione:\nAnche la diidrodemetilsterigmatocistina pu\u00f2 agire da accettore. L'enzima \u00e8 coinvolto nella biosintesi delle aflatossine nei funghi."}
{"id": "2145839", "revid": "120941287", "url": "https://it.wikipedia.org/wiki?curid=2145839", "title": "Sterigmatocistina 8-O-metiltransferasi", "text": "La sterigmatocistina 8-\"O\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nAnche la diidrosterigmatocistina pu\u00f2 agire da accettore. L'enzima \u00e8 coinvolto nella biosintesi delle aflatossine nei funghi."}
{"id": "2145840", "revid": "110157", "url": "https://it.wikipedia.org/wiki?curid=2145840", "title": "Antranilato N-metiltransferasi", "text": "La antranilato N-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 coinvolto nella biosintesi dell'alcaloide acridina nei tessuti delle piante."}
