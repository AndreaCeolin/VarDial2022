{"id": "2075814", "revid": "287204", "url": "https://it.wikipedia.org/wiki?curid=2075814", "title": "Trazione (meccanica)", "text": "La trazione motrice \u00e8 un tipo di trasmissione della forza motrice di un veicolo dal motore alle ruote. Le automobili, camion e motocicli possono trasmettere la forza motrice tramite l'uso delle varie ruote di cui dispongono. Questa trazione viene determinata principalmente dall'efficienza che ne risulterebbe per ogni determinato veicolo, per questo le motociclette usano la trazione posteriore, le autovetture variano principalmente a seconda del tipo di disposizione del motore anteriore, centrale o posteriore.\nClassificazione per numero di ruote.\nIl numero di ruote di trazione dipende sia dal numero complessivo delle ruote che dalle necessit\u00e0 di trazione del mezzo.\nDisposizione della trazione.\nLe automobili e qualsiasi altro mezzo di locomozione si muovono attraverso la forza sprigionata dal motore che viene trasferita alle ruote sotto forma di coppia dall'albero di trasmissione che la passa al differenziale e a sua volta alle ruote. A seconda di quali ruote ricevano il movimento dal motore distinguiamo in:"}
{"id": "2075816", "revid": "767487", "url": "https://it.wikipedia.org/wiki?curid=2075816", "title": "Juan Burgue\u00f1o", "text": "Carriera.\nBurgue\u00f1o a livello di club gioc\u00f2 per l'Atlanta e il Danubio.\nFece parte della selezione vinse i Mondiali nel 1950, dove tuttavia non scese mai in campo."}
{"id": "2075817", "revid": "320578", "url": "https://it.wikipedia.org/wiki?curid=2075817", "title": "Ruote motrici", "text": ""}
{"id": "2075820", "revid": "281901", "url": "https://it.wikipedia.org/wiki?curid=2075820", "title": "Sopralitorale", "text": ""}
{"id": "2075822", "revid": "1305772", "url": "https://it.wikipedia.org/wiki?curid=2075822", "title": "Estudiantes (disambigua)", "text": "Il termine Estudiantes (\"studenti\" in lingua spagnola) pu\u00f2 riferirsi a:"}
{"id": "2075823", "revid": "279725", "url": "https://it.wikipedia.org/wiki?curid=2075823", "title": "Getty Petroleum Marketing Corporation", "text": ""}
{"id": "2075826", "revid": "62004", "url": "https://it.wikipedia.org/wiki?curid=2075826", "title": "Estudiantes Madrid", "text": ""}
{"id": "2075836", "revid": "1728", "url": "https://it.wikipedia.org/wiki?curid=2075836", "title": "Ministri dell'interno del Regno delle Due Sicilie", "text": "Successione cronologica dei ministri dell'interno e dei direttori dell'Interno nel Regno delle Due Sicilie: "}
{"id": "2075838", "revid": "316089", "url": "https://it.wikipedia.org/wiki?curid=2075838", "title": "Trevor Zeitlan", "text": ""}
{"id": "2075842", "revid": "287204", "url": "https://it.wikipedia.org/wiki?curid=2075842", "title": "HH 46/47", "text": "HH 46/47 \u00e8 un oggetto di Herbig-Haro situato nei pressi della Nebulosa di Gum, nella parte occidentale della costellazione delle Vele, ad una distanza di circa 450\u00a0parsec (circa 1500 anni luce) dal sistema solare.\nCaratteristiche.\nGli oggetti di Herbig-Haro sono generati dai venti stellari bipolari originati dalle stelle di nuova formazione. Fra gli oggetti di questo tipo, HH 46/47 \u00e8 uno dei pi\u00f9 brillanti, e quindi uno fra i pi\u00f9 noti e studiati. Il suo getto, che si origina da un singolo globulo di Bok, che emette radiazione infrarossa, \u00e8 formato da una complessa struttura simile ad una concatenazione di aree filamentose ed altre pi\u00f9 dense; questa struttura pu\u00f2 essere spiegata tramite dei cambiamenti della velocit\u00e0 di espulsione del getto stesso e della direzione. Il flusso di nord-est \u00e8 quello diretto verso di noi, mentre quello di sud-ovest \u00e8 quello pi\u00f9 lontano.\nHH 46/47 \u00e8 situato sul bordo meridionale della Nebulosa di Gum, sulla punta di una nube oscura dall'aspetto cometario nota come Sa\u00a0111; a causa della sua particolare facilit\u00e0 di osservazione e dell'elevata collimazione fra i due capi del getto, questa struttura \u00e8 stata oggetto di numerosi studi. Il corpo principale della struttura a getto \u00e8 costituita da HH 47A, da cui si diramano due deboli strutture ad arco, mentre l'estremit\u00e0 opposta del getto \u00e8 nota come HH 46; la lunga scia di aspetto nodoso che mette in comunicazione i due getti principali \u00e8 catalogata come HH 47B. La sorgente del getto \u00e8 nascosta nel globulo e l'estremit\u00e0 maggiore, composta da HH 46 e HH 47A, B e D, \u00e8 la parte rivolta verso il Sole; la parte remota e sospinta nella direzione opposta a noi \u00e8 invece identificata come HH 47C. Data la distanza media di circa 450\u00a0parsec, l'oggetto possiede una lunghezza di circa 3\u00a0parsec.\nLa parte centrale della componente HH 46 ha le caratteristiche proprie di una nebulosa a riflessione, la cui fonte di illuminazione \u00e8 probabilmente una stella T Tauri, nota come HH 46\u00a0IRS; nel corso degli anni \u00e8 stato osservato che la luminosit\u00e0 della nebulosa centrale non si mantiene costante, ma varia sensibilmente, probabilmente a causa della variabilit\u00e0 della stella centrale. HH 47A mostra inoltre un'elevata densit\u00e0 elettronica, ma allo stesso tempo mostra un'elevata eccitazione dei suoi gas, mentre le altre componenti della struttura mostrano una densit\u00e0 elettronica inferiore ma un grado di eccitazione pi\u00f9 elevato."}
{"id": "2075846", "revid": "131358", "url": "https://it.wikipedia.org/wiki?curid=2075846", "title": "Julio Gervasio P\u00e9rez", "text": ""}
{"id": "2075848", "revid": "599013", "url": "https://it.wikipedia.org/wiki?curid=2075848", "title": "Julio P\u00e9rez", "text": "Carriera.\nP\u00e9rez gioc\u00f2 tra il 1950 e il 1957 con il Nacional di Montevideo, con cui vinse 5 campionati uruguaiani. Chiuse la carriera nell'Internacional di Porto Alegre.\nConta 22 presenze e 8 gol con la Nazionale uruguaiana, con cui esord\u00ec il 29 marzo 1947 contro il Brasile (0-0).\nFece parte della selezione che vinse i Mondiali nel 1950, dove disput\u00f2 tutte e 4 le partite dell'Uruguay segnando una rete nella prima gara contro la Bolivia (8-0), e di quella che giunse al quarto posto nel 1954, dove tuttavia non scese mai in campo.\nHa inoltre partecipato al Campionato Sudamericano del 1955, concluso al quarto posto dall'Uruguay, dove realizz\u00f2 una rete."}
{"id": "2075850", "revid": "339392", "url": "https://it.wikipedia.org/wiki?curid=2075850", "title": "Vitaly Potapenko", "text": ""}
{"id": "2075852", "revid": "287204", "url": "https://it.wikipedia.org/wiki?curid=2075852", "title": "Dick Tracy (film)", "text": ""}
{"id": "2075857", "revid": "767487", "url": "https://it.wikipedia.org/wiki?curid=2075857", "title": "Luis Rijo", "text": "Carriera.\nRijo trascorse tutta la carriera nel Central.\nFece parte della selezione che vinse i Mondiali nel 1950, dove non scese mai in campo."}
{"id": "2075860", "revid": "173469", "url": "https://it.wikipedia.org/wiki?curid=2075860", "title": "Maria Teresa Giuseppa d'Austria", "text": ""}
{"id": "2075865", "revid": "1305772", "url": "https://it.wikipedia.org/wiki?curid=2075865", "title": "Thorndike", "text": ""}
{"id": "2075870", "revid": "1573940", "url": "https://it.wikipedia.org/wiki?curid=2075870", "title": "Chiesa di San Domenico (Noto)", "text": "La chiesa di San Domenico \u00e8 una architettura religiosa di Noto, fra le pi\u00f9 importanti e meglio conservate testimonianze del barocco netino.\nStoria.\nLa chiesa fu edificata come istituzione conventuale dei padri domenicani, presenti gi\u00e0 in Noto antica, ad opera dell'architetto Rosario Gagliardi, fra il 1703 ed 1727.\nLa facciata \u00e8 a due ordini, il primo dorico ed il secondo ionico mentre la parte centrale sporge verso la strada con forma convessa.\nL'interno, ben conservato, \u00e8 strutturato su una pianta a croce greca allungata con cinque cupole riccamente decorate da stucchi ed altari laterali con dipinti settecenteschi, tra i quali spicca in particolare la Madonna del Rosario di Vito D'Anna.\nL'ex convento, oggi adibito a scuola, \u00e8 stato in gran parte ricostruito eccetto che nell'ala verso sud dove \u00e8 sito un portale bugnato del Sinatra.\nConvento.\nNona istituzione dell'Ordine dei frati predicatori in terra di Sicilia fondata nel 1344, originariamente sotto il titolo dell'\u00abAnnunziata\u00bb."}
{"id": "2075874", "revid": "1543377", "url": "https://it.wikipedia.org/wiki?curid=2075874", "title": "Polo (indumento)", "text": "La polo, utilizzata originariamente dai giocatori di polo in India (da cui il nome), \u00e8 una t-shirt dotata di un colletto chiuso da due o tre bottoni, e a volte dotata di un taschino. In alcuni casi i bottoni sono sostituiti da una cerniera, oppure non presenti affatto. Sono di solito realizzate in maglina con lavorazione a piqu\u00e9 di cotone thailandese o fibre sintetiche. Anche se i termini vengono usati raramente, \u00e8 conosciuta anche come \"maglietta da tennis\" o \"da golf\".\nLe origini della maglia Polo.\nAlla fine del XIX secolo si era diffuso un nuovo costume igienista, che supportava le attivit\u00e0 all'aria aperta come salutari per l'Uomo.\nLa nobilit\u00e0 e la borghesia inglesi fanno propria questa nuova tendenza, che ben presto raggiunge Parigi e da l\u00ec si diffonde in tutta Europa, introducendo il termine sport (in italiano inizialmente \"diporto\") nel lessico internazionale. \nCon il diffondersi delle attivit\u00e0 sportive cresce la necessit\u00e0 di un abbigliamento adeguato: nascono quindi capi adatti alla caccia, alla pesca e anche capi per le discipline che coinvolgono l'uso di cavalli. In particolare per l'equitazione si parla di pantaloni Jodhpur (pantaloni alla cavallerizza) e di polo.\nI due capi di abbigliamento furono introdotti in Inghilterra dagli ufficiali inglesi di stanza in India, dove avevano appreso il gioco del polo. Fu proprio in India che gli ufficiali inglesi lo conobbero e ne rimasero subito coinvolti, tanto che il primo Polo Club fu fondato nel 1859 (mentre il Polo Club di Calcutta fu fondato nei primi anni 60 dell'Ottocento). Foto risalenti a quegli anni testimoniano gi\u00e0 l'uso di maglie polo per i giocatori.\nL'introduzione della maglia polo nel Tennis.\nNel diciannovesimo e all'inizio del ventesimo secolo, si giocava a tennis vestiti con pantaloni, giacca e cravatta. Ovviamente si trattava di un abbigliamento molto poco confortevole per lo sport.\nIl tennista francese Ren\u00e9 Lacoste disegn\u00f2 un nuovo tipo di abbigliamento consistente di una T-shirt (che lui chiam\u00f2 \"jersey petit piqu\u00e9\") e che indoss\u00f2 per la prima volta nel 1926 \nLacoste prese l'idea di utilizzare questo tipo di maglia da quella gi\u00e0 utilizzata dai giocatori di polo, che tra la fine dell'Ottocento e l'inizio del Novecento avevano importato il gioco dall'India. Il polo, presto adottato come sport di riferimento dagli aristocratici inglesi, facilit\u00f2 l'introduzione e la diffusione della maglia polo come capo di stile. Dal 1927 Lacoste applic\u00f2 il disegno di un piccolo coccodrillo sulle sue magliette, al punto che i giornali soprannominarono il tennista \"l'alligatore\". \nNel 1933, dopo essersi ritirato dal tennis professionistico, Lacoste, insieme all'amico Andr\u00e9 Gillier, cominci\u00f2 a commercializzare le proprie creazioni in Europa e Nord America. Insieme formarono l'azienda Chemise Lacoste, il cui simbolo distintivo rimarr\u00e0 negli anni proprio il piccolo coccodrillo cucito sulle magliette.\nLa maglia polo dai campi di polo all'uso informale.\nIl termine \"polo\" in origine significava palla (dal tibetano \"pula\"), e fu presto esteso dal gioco alla maglia. Alla fine dell'Ottocento nelle occasioni pi\u00f9 formali i giocatori di polo utilizzavano camicie a maniche lunghe come parte della divisa; poich\u00e9 a quei tempi i colletti erano molto lunghi, durante il gioco spesso si sollevavano dando fastidio ai giocatori. Furono cos\u00ec aggiunti dei piccoli bottoni sulle punte dei colletti per fissarli alla camicia. Fu in occasione di una partita di polo nel 1896 che John Brooks not\u00f2 lo stratagemma e lo introdusse nella produzione delle proprie camicie \"button-down\" . L'azienda dei fratelli Brooks produce tuttora questo tipo di camicia.\nGi\u00e0 dagli anni cinquanta il termine polo era stato abbondantemente esteso a tutte le magliette utilizzate per il tennis. Nel 1972 Ralph Lauren (all'epoca Ralph Lifschitz) incluse le sue \"polo shirt\" come parte importante della sua nuova linea di moda chiamata, appunto, \"Polo\", consacrando definitivamente l'abbinamento del nome con quel tipo di indumento. Nel corso degli anni le polo sono state adottate come divisa ufficiale anche nell'ambito del golf.\nNel 1985 La Martina, azienda argentina, si affaccia sul mercato; nata come produttore e fornitore di equipaggiamento tecnico per il gioco del polo, La Martina non solo produce selle e stivali, ma anche maglie polo per le squadre.\nL'azienda \u00e8 un punto di riferimento per le maglie polo perch\u00e9 oltre ad essere il fornitore ufficiale delle maglie della Federazione Internazionale Polo e del Guards Polo Club (il Club delle Guardie della Regina Elisabetta II d'Inghilterra) ha portato sul mercato le maglie conosciute come Replica, ovvere delle copie esatte delle maglie indossate dai giocatori sul campo di polo. Si tratta di maglie molto colorate, con loghi e grafiche molto curati e ricami con grandi numeri sulla schiena (il polo si gioca su campi molto grandi; i giocatori devono quindi essere riconoscibili anche sulle lunghe distanze).\nAl giorno d'oggi l'uso delle polo \u00e8 diffuso in tutto il mondo occidentale. In particolare, in situazioni/contesti dove non \u00e8 richiesto un abbigliamento formale, ma dove un abbigliamento totalmente casual potrebbe comunque risultare fuori luogo, l'uso di una polo, a manica corta o a manica lunga, abbinata a dei pantaloni in tessuto \u00e8 generalmente ritenuta una valida soluzione."}
{"id": "2075884", "revid": "104458", "url": "https://it.wikipedia.org/wiki?curid=2075884", "title": "Lupo australe", "text": ""}
{"id": "2075887", "revid": "31886", "url": "https://it.wikipedia.org/wiki?curid=2075887", "title": "Banquette", "text": "Il nome banquette viene attribuito agli accumuli di foglie morte di fanerogame che spesso formano masse imponenti sulle spiagge antistanti le praterie di \"Posidonia oceanica\".\nLa \"banquette\" ha una notevole importanza ecologica in quanto ospita al suo interno una comunit\u00e0 particolare ben strutturata e ricca di specie endemiche.\nCaratteristiche ecologiche.\nLa \"banquette\", per merito del riparo fornito dallo spesso strato di foglie morte, offre condizioni ambientali di minore severit\u00e0 rispetto ad altre facies del piano sopralitorale, sia per quanto riguarda l'umidit\u00e0, trattenuta piuttosto a lungo, che per la temperatura, che tende a rimanere su valori moderati. Le risorse trofiche sono abbondanti a causa della grande quantit\u00e0 di materiale organico in decomposizione che foraggia una densa popolazione di detritivori, che a loro volta sono prede di predatori appartenenti a diversi phylum.\nPopolamento animale.\n\u00c8 costituito principalmente da artropodi come crostacei anfipodi ed isopodi, principalmente detritivori e da insetti ditteri (soprattutto stadi larvali), coleotteri e dermatteri, che sono soprattutto predatori."}
{"id": "2075889", "revid": "639480", "url": "https://it.wikipedia.org/wiki?curid=2075889", "title": "Adidas Stan Smith", "text": "Le Stan Smith sono un modello di scarpa da tennis della Adidas, intitolato a Stan Smith.\nStan Smith era una star del tennis americano degli anni sessanta e settanta. Adidas gli propose di indossare la scarpa Haillet nel 1971. La scarpa, generalmente realizzata con una tomaia di pelle, ha un design semplice e, a differenza della maggior parte dei prodotti Adidas, non presenta le iconiche strisce esterne. Al loro posto vi sono tre righe di perforazioni.\nNel 2011, quarant'anni esatti dopo, \u00e8 stato rilasciato sul mercato un nuovo modello celebrativo che sulla linguetta presenta una figura stilizzata del giocatore di tennis.\nL'Adidas ha prodotto una versione Stan Smith II all'inizio del ventunesimo secolo.\nC'\u00e8 stato un ritorno sul mercato nel 2014."}
{"id": "2075891", "revid": "339392", "url": "https://it.wikipedia.org/wiki?curid=2075891", "title": "Pittsburgh Civic Arena", "text": ""}
{"id": "2075894", "revid": "124123", "url": "https://it.wikipedia.org/wiki?curid=2075894", "title": "Pere Coromines i Montanya", "text": "Le sue opere pi\u00f9 importanti sono \"Putexinel-lis\", del 1927, in cui riun\u00ec due opere teatrali, \" Estudis sobre 'l pensament filos\u00f3fich dels espagnols a l'Etat Mitja\" del 1913, \"Revisi\u00f3 de valors del segle dinou\" del 1930, \"Interpretaci\u00f3 del vuicents catal\u00e1\" del 1933. Suo figlio, Joan Coromines i Vigneaux, fu un famoso linguista."}
{"id": "2075896", "revid": "767487", "url": "https://it.wikipedia.org/wiki?curid=2075896", "title": "Dick Tracy (serial cinematografico)", "text": "Dick Tracy \u00e8 un serial cinematografico del 1937 della Republic Pictures basato sulla striscia a fumetti creata da Chester Gould nel 1931.\nNei cinema.\nQuesto serial in pratica costituiva un \"film esteso\" ed era costituito da 15 episodi (di circa 20 minuti), ognuno dei quali veniva proiettato per una settimana nello stesso cinema. La conclusione di ogni episodio era caratterizzata dal \"cliffhanger\", ovvero dal finale aperto, in sospeso, questo ovviamente per invitare il pubblico ad andare al cinema anche la settimana successiva."}
{"id": "2075903", "revid": "25152", "url": "https://it.wikipedia.org/wiki?curid=2075903", "title": "Pere Coromines i Montany\u00e0", "text": ""}
{"id": "2075904", "revid": "110157", "url": "https://it.wikipedia.org/wiki?curid=2075904", "title": "Circondario di Osterholz", "text": "Il circondario di Osterholz (targa OHZ) \u00e8 un circondario (\"Landkreis\") della Bassa Sassonia, in Germania.\nComprende 1 citt\u00e0 e 10 comuni.\nCapoluogo e centro maggiore \u00e8 Osterholz-Scharmbeck."}
{"id": "2075906", "revid": "1566286", "url": "https://it.wikipedia.org/wiki?curid=2075906", "title": "Furio Meniconi", "text": ""}
{"id": "2075907", "revid": "200568", "url": "https://it.wikipedia.org/wiki?curid=2075907", "title": "Dolcevita", "text": "Il dolcevita \u00e8 un maglione dotato di collo alto, a volte risvoltato, aderente al collo dell'indossatore. \nEtimologia.\nL'indumento sembra prendere il nome dal film \"La dolce vita\" , in cui un personaggio, il dandy Pierone (interpretato da Gi\u00f2 Stajano), indossa una maglia a collo alto in una scena al tavolino all'esterno di via Veneto . Inoltre, lo stesso protagonista del film, Marcello Rubini (Marcello Mastroianni), nella scena finale, indossa una camicia nera con un foulard nero che, osservati da media distanza, sembrano vagamente ricordare questo tipo di maglia.\nDescrizione.\nDifferisce dal lupetto, perch\u00e9 quest'ultimo ha il colletto che termina a met\u00e0 del collo di chi lo indossa, mentre nel dolcevita lo copre completamente, rivoltandosi poi su se stesso.\nIl dolcevita trova ampia applicazione nella moda casual e sportiva. Nato inizialmente come abito da lavoro maschile, divenne un capo unisex con l'avvento del femminismo. Erano soliti mostrarsi in pubblico con il dolcevita il senatore Ted Kennedy, il pianista/direttore d'orchestra Vladimir Ashkenazy, il giornalista Indro Montanelli, lo scienziato Carl Sagan e l'artista Andy Warhol"}
{"id": "2075911", "revid": "149727", "url": "https://it.wikipedia.org/wiki?curid=2075911", "title": "Landkreis Osterholz", "text": ""}
{"id": "2075915", "revid": "767487", "url": "https://it.wikipedia.org/wiki?curid=2075915", "title": "Bucky Buckwalter", "text": ""}
{"id": "2075920", "revid": "21880", "url": "https://it.wikipedia.org/wiki?curid=2075920", "title": "Setto (anatomia)", "text": "Il setto in anatomia \u00e8 la suddivisione o una parete, che pu\u00f2 essere di osso o di cartilagine.\nMalformazioni.\nLa deviazione del setto nasale \u00e8 tipica per quanto riguarda il naso.\nEsami.\nCon il termine setto si indica anche il setto di silicone, che si utilizza nel trattamento endovenoso."}
{"id": "2075923", "revid": "287204", "url": "https://it.wikipedia.org/wiki?curid=2075923", "title": "Caldara di Manziana", "text": "La Caldara di Manziana \u00e8 un'area naturalistica all'interno del Parco naturale regionale di Bracciano-Martignano, nel comune di Manziana, in provincia di Roma.\nStoria.\nIl territorio di Manziana e di Canale Monterano era consacrato dagli Etruschi al dio dell'oltretomba \"Manth\" (in latino \"Mantus\"): da questo prendeva il nome la \"Silva Mantiana\", grande area boscosa che dominava le colline a occidente del Lago di Bracciano, di cui il vicino Bosco Macchia Grande \u00e8 l'unico settore che ancora si conserva. L'associazione tra il bosco e il dio degli Inferi \"Manth\" deriv\u00f2 probabilmente dall'aspetto tetro e impenetrabile della foresta e dalla presenza diffusa di polle di acqua sulfurea, anticamente considerate una emanazione del mondo sotterraneo.\nIl 19 luglio 2006 la Commissione europea, con la decisione 2006/613/CE, ha adottato l'area della Caldara di Manziana come sito di importanza comunitaria per la regione biogeografica mediterranea con il codice IT6030009.\nL'area, inizialmente protetta come Monumento naturale, \u00e8 stata successivamente ricompresa nel Parco naturale regionale di Bracciano-Martignano.\nTerritorio.\nLa caldara \u00e8 facilmente raggiungibile:\nLa caldara occupa una depressione circolare, probabilmente un piccolo cratere (caldera, da cui il nome), testimonianza attuale della antica presenza del Vulcano Sabatino che 600.000 anni fa occupava tutta la fossa tettonica compresa fra i Monti della Tolfa e il Monte Soratte.\nNella caldara sono riconoscibili tre ambienti naturali distintivi:\nLa polla gorgogliante.\nLa zona centrale della caldara \u00e8 occupata da una palude, nella quale l'acqua gorgoglia in varie polle a seguito di emissioni gassose, il cui componente principale \u00e8 l'anidride carbonica. La palude \u00e8 stata generata dal progressivo depositarsi sul fondo della conca di minerali argillosi, che formano uno spesso strato di colore tra il bianco e il giallo e che, essendo impermeabili, trattengono l'acqua piovana o proveniente dai ruscelli circostanti.\nIl fenomeno delle polle gorgoglianti \u00e8 un classico esempio di vulcanismo secondario, associato a risalita di convogli gassosi verso la superficie e interazione con acqua superficiale. Nel caso specifico di Manziana, questi convogli gassosi generalmente risalgono da profondit\u00e0 di migliaia di metri (&gt; 2.000 m.), sono costituiti per il 98-99 % di anidride carbonica e per il restante da acido solfidrico, metano e componenti minori. L'anidride carbonica ha la sua origine nelle rocce carbonatiche presenti alle profondit\u00e0 prima indicate e che, sottoposte a elevate temperature (&gt;200 \u00b0C), sono oggetto di reazioni di decarbonatazione. L'acido solfidrico ha un'origine simile, molto probabilmente associata alla riduzione di rocce solfatiche (anidridi) in presenza di anidride carbonica. L'acido solfidrico, quando arriva in superficie, si ossida liberando ioni H+ e ossidi di zolfo, responsabili del tipico odore che caratterizza la Caldara di Manziana e molte localit\u00e0 termali limitrofe.\nIl boschetto di betulle.\nLa vegetazione della Caldara \u00e8 principalmente costituita da macchia mediterranea e da querceti decidui. Tuttavia nella parte pi\u00f9 esterna del bordo del cratere, su un terreno argilloso, \u00e8 presente un boschetto di betulle bianche (\"Betula pendula\"). La presenza di questa specie, tipica dei territori nordici con clima freddo, risulta assai particolare a queste latitudini e a soli 250 m. di altitudine.\nSull'origine di questo boschetto ci sono almeno due ipotesi. La prima \u00e8 che le condizioni locali della caldara con il suo acquitrino hanno creato un micro-clima favorevole alla sopravvivenza della betulla, residuo di un periodo post-glaciazione. Una seconda ipotesi \u00e8 che il boschetto sia di origine artificiale, piantato nella zona nei secoli scorsi e sopravvissuto grazie alle condizioni climatiche locali.\nLa torbiera.\nLa caldara, con la sua conformazione, costituisce un ambiente ideale per la formazione della torba. La conca centrale tende a raccogliere l'acqua piovana, trattenuta a causa dei fanghi impermeabili che si trovano sul fondo. In questo ambiente, la vegetazione che cresce sul terreno (tipicamente \"Graminacee\" e \"Cyperaceae\") progressivamente si decompone accumulandosi sul terreno, mentre sopra ne cresce di nuova. Il basso spessore dell'acqua e un ambiente privo di ossigeno inibiscono i batteri e favoriscono dei processi chimici, che provocano un progressivo arricchimento di carbonio nel materiale vegetale sepolto, dando cos\u00ec origine alla torba."}
{"id": "2075925", "revid": "7", "url": "https://it.wikipedia.org/wiki?curid=2075925", "title": "Teatrale", "text": ""}
{"id": "2075928", "revid": "309289", "url": "https://it.wikipedia.org/wiki?curid=2075928", "title": "Jaz'va", "text": "La Jaz'va \u00e8 un fiume della Russia europea orientale (kraj di Perm'), affluente di sinistra della Vi\u0161era (bacino idrografico della Kama).\nNasce dal versante occidentale degli Urali settentrionali e scorre nel loro pedemonte, mantenendo direzione mediamente occidentale; sfocia nella Vi\u0161era alcuni chilometri a valle della cittadina di Krasnovi\u0161ersk.\nI suoi maggiori tributari sono Molmys, Mel', Gluchaja Vil'va, Kolynva dalla sinistra idrografica, Kol\u010dim dalla destra."}
{"id": "2075929", "revid": "80339", "url": "https://it.wikipedia.org/wiki?curid=2075929", "title": "Vesljana (affluente della Kama)", "text": "La Vesljana () \u00e8 un fiume della Russia europea orientale, affluente di sinistra della Kama (bacino idrografico del Volga). Scorre nel territorio della Repubblica dei Komi (\"rajon\" Ust'-Kulomskij) e del Territorio di Perm' (\"rajon\" Gajnskij).\nIl fiume si origina in un'area paludosa vicino al confine sud-orientale del distretto di Ust'-Kulom, circa 8 km a est della palude di Goriku\u0161. Il bacino idrografico del fiume si estende all'estremit\u00e0 orientale degli Uvali settentrionali, nella pianura paludosa di Vesljanskaja. Per met\u00e0 del suo corso scorre in direzione sud-occidentale, dopo un ampio giro svolta in direzione sud-orientale. Ha una lunghezza di 266\u00a0km, il suo bacino \u00e8 di 7\u00a0490\u00a0km\u00b2. Sfocia nella Kama a 1\u00a0193\u00a0km dalla foce, vicino al villaggio Ust'-Vesljana. Il maggior affluente \u00e8 la \u010c\u00ebrnaja (lunga 149\u00a0km) proveniente dalla destra idrografica. "}
{"id": "2075930", "revid": "80339", "url": "https://it.wikipedia.org/wiki?curid=2075930", "title": "Veslyana", "text": ""}
{"id": "2075931", "revid": "767487", "url": "https://it.wikipedia.org/wiki?curid=2075931", "title": "Washington Ortu\u00f1o", "text": "Carriera.\nOrtu\u00f1o gioc\u00f2 tra il 1946 e il 1951 con il Pe\u00f1arol, prima nelle giovanili e poi in prima squadra, con cui vinse 2 campionati uruguaiani.\nFece parte della selezione che vinse i Mondiali nel 1950, dove tuttavia non scese mai in campo.\nChiuse la carriera nel 1951 a causa di un infortunio, anche se prov\u00f2 inutilmente a giocare ancora nel 1954."}
{"id": "2075932", "revid": "80339", "url": "https://it.wikipedia.org/wiki?curid=2075932", "title": "Jazva", "text": ""}
{"id": "2075933", "revid": "1833487", "url": "https://it.wikipedia.org/wiki?curid=2075933", "title": "Lupetto (indumento)", "text": "Il lupetto \u00e8 un capo di abbigliamento caratterizzato da un collo che arriva a met\u00e0 altezza della gola dell'indossatore. A differenza del dolcevita, il colletto non \u00e8 risvoltato.\nDescrizione.\n\u00c8 un capo sia per uomini che per donne, e pu\u00f2 essere sia invernale che primaverile, a seconda del materiale in cui \u00e8 realizzato. Possono esistere infatti lupetti di lana per l'inverno, e lupetti di cotone o addirittura a maniche corte per le stagioni pi\u00f9 calde; magliette lupetto sono state introdotte anche nella maglieria intima.\n\u00c8 un indumento versatile e pu\u00f2 essere indossato anche sotto la maglietta o la camicia.\nFa parte di un guardaroba piuttosto casual, anche se lo si \u00e8 visto spesso indossato sotto una giacca, in contesti pi\u00f9 formali."}
{"id": "2075934", "revid": "80339", "url": "https://it.wikipedia.org/wiki?curid=2075934", "title": "Yazva", "text": ""}
{"id": "2075937", "revid": "1305772", "url": "https://it.wikipedia.org/wiki?curid=2075937", "title": "Emma Bovary", "text": ""}
{"id": "2075938", "revid": "712828", "url": "https://it.wikipedia.org/wiki?curid=2075938", "title": "Monda (personaggio)", "text": ""}
{"id": "2075939", "revid": "712828", "url": "https://it.wikipedia.org/wiki?curid=2075939", "title": "Polluce (One Piece)", "text": ""}
{"id": "2075940", "revid": "712828", "url": "https://it.wikipedia.org/wiki?curid=2075940", "title": "Hamburg (personaggio)", "text": ""}
{"id": "2075941", "revid": "712828", "url": "https://it.wikipedia.org/wiki?curid=2075941", "title": "Kapoty", "text": ""}
{"id": "2075942", "revid": "712828", "url": "https://it.wikipedia.org/wiki?curid=2075942", "title": "Big Pan", "text": ""}
{"id": "2075943", "revid": "106908", "url": "https://it.wikipedia.org/wiki?curid=2075943", "title": "Pickles", "text": ""}
{"id": "2075944", "revid": "712828", "url": "https://it.wikipedia.org/wiki?curid=2075944", "title": "Itomimizu", "text": ""}
{"id": "2075946", "revid": "309289", "url": "https://it.wikipedia.org/wiki?curid=2075946", "title": "Ju\u017enaja Kel'tma", "text": "La Ju\u017enaja Kel'tma (\"Kel'tma meridionale\"; anche \"Ju\u017enaja Keltma\") \u00e8 un fiume della Russia europea orientale, affluente di sinistra della Kama (bacino idrografico del Volga). Scorre nel \u010cerdynskij rajon del Territorio di Perm'.\nPercorso.\nNasce nell'estremo nord del kraj di Perm', presso il confine con la Repubblica dei Comi, dai bassi rilievi degli Uvali settentrionali; scorre con direzione mediamente meridionale, in un territorio spesso paludoso, senza incontrare alcun centro urbano rilevante, sfociando successivamente nell'alto corso della Kama (a 1.060\u00a0km di distanza dalla sua confluenza nel Volga). Il maggiore affluente \u00e8 il Tim\u0161or, proveniente dalla destra idrografica; altri affluenti minori sono D\u017euri\u010d, Ol'chovka, Verchnij Mal e Ni\u017enij Mal, che confluiscono tutti dalla sinistra.\nBacino idrografico.\nIl bacino della Ju\u017enaja Kel'tma, tramite il suo affluente D\u017euri\u010d, \u00e8 collegato con il fiume \"gemello\" Severnaja Kel'tma (affluente della Vy\u010degda), per mezzo del canale Severo-Ekaterininskij, costruito fra il 1785 e il 1822, che ha cos\u00ec messo in comunicazione diretta i bacini del Volga e della Dvina Settentrionale e, indirettamente, il mar Caspio e il mar Glaciale Artico."}
{"id": "2075947", "revid": "1591878", "url": "https://it.wikipedia.org/wiki?curid=2075947", "title": "Federico Zardi", "text": "\u00c8 ricordato per essere stato l'autore di due fortunatissimi sceneggiati televisivi degli anni sessanta. Fu infatti l'autore, nel 1955, del dramma teatrale \"I Giacobini\", messo in scena l'anno successivo dal Piccolo Teatro di Milano diretto da Giorgio Strehler e poi trasposto nel 1960 in versione di prosa radiofonica e nel 1962 in sceneggiato televisivo. Successivamente scrisse, specificatamente per la televisione lo sceneggiato televisivo I grandi camaleonti che venne realizzato e messo in onda nel 1964 per la regia di Edmo Fenoglio. La citt\u00e0 di Milano gli ha intitolato una via.\nBiografia.\nZardi - che come aderente al Gruppo Universitario Fascista \u00e8 stato fra i vincitori dei Littoriali della cultura e dell'arte organizzati dal regime - inizi\u00f2 la sua attivit\u00e0 di autore in pieno ventennio, nel 1938, con la commedia \"E chi lo sa?\". L'anno successivo pubblic\u00f2 il suo lavoro successivo, \"Gli imbecilli\". La censura fascista, tuttavia, viet\u00f2 la rappresentazione di quest'opera. \nDeluso dall'esito delle vicende politiche italiane abbandon\u00f2 temporaneamente l'attivit\u00e0 di drammaturgo per dedicarsi quasi esclusivamente al giornalismo (fra gli altri fatti di cui si occup\u00f2 vi \u00e8 la strage di Marzabotto).\nNel 1951, a guerra mondiale abbondantemente finita, ritorn\u00f2 a dedicarsi al teatro, con la messa in scena de \"La livrea\", testo di satira sociale scritto alcuni anni prima ma osteggiato anch'esso dalla censura.\nDel 1952 \u00e8 invece un testo - \"Emma\" - allestito poi da Strehler, ispirato alla figura di Emma Bovary\nI primi anni cinquanta sono stati probabilmente i pi\u00f9 prolifici per questo autore: a met\u00e0 decennio scrisse la sua opera pi\u00f9 nota, \"I Giacobini\", ambientato all'epoca della rivoluzione francese ed in cui rivaluta la figura di Maximilien de Robespierre. Si tratt\u00f2 di un'opera di rivalutazione in chiave grottesca di ritratti umani, che \u00e8 proseguita poi l'anno seguente con la pubblicazione de \"I tromboni\" (1956), commedia nella quale Vittorio Gassman interpretava 9 personaggi, ognuno rappresentativo del costume nazionale; si va dallo \"sportivo\" al \"consigliere delegato\", dall'\"intellettuale marxista\" all'\"onorevole\". \nDel 1957 \u00e8 poi \"Alla periferia\", portato sulla scena da Edmonda Aldini. La sua opera pi\u00f9 nota presso il grande pubblico, che fu scritta specificatamente per la televisione, fu lo sceneggiato televisivo \"I grandi camaleonti\" che venne realizzato in otto puntate e messo in onda nel 1964 per la regia di Edmo Fenoglio. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nLa collaborazione con Gassman e l'attivit\u00e0 di sceneggiatore.\nAttivo come sceneggiatore cinematografico ed autore di testi per la televisione, Zardi ha collaborato con Vittorio Gassman per la realizzazione di una fortunata trasmissione televisiva - \"Il Mattatore\" - prima di consegnare a quello che era il programma nazionale altri due lavori di rilievo diretti: \"I Marziani\", del 1960, e \"Serata di Gala\", 1968, per la regia di Luigi Squarzina."}
{"id": "2075952", "revid": "767487", "url": "https://it.wikipedia.org/wiki?curid=2075952", "title": "Paolo Marzocchi", "text": "Biografia.\nNato a Pesaro, ha studiato al conservatorio \"Gioachino Rossini\" diplomandosi in pianoforte, composizione e musica elettronica.\nNegli ultimi anni esegue prevalentemente proprie composizione insieme a brani del repertorio classico.\nLa sua attivit\u00e0 ha toccato numerosi e diversi ambiti: dalle installazioni audiovisive, alle colonne sonore per film e documentari sperimentali, fino alla composizione pura. Fondamentale l'incontro con il maestro Salvatore Sciarrino, di cui si sentono chiare influenze in particolare nei pezzi giovanili.\nHa collaborato con numerosi artisti, tra i quali quali i direttori Michele Mariotti, Johannes Wildner, Diego Matheuz, Ryan McAdams, Ayyub Guliyev, Carlo Tenan, Francesco Lanzillotta, i musicisti Alessio Allegrini, Danusha Waskiewicz, Edicson Ruiz, Avi Avital, il tenore Juan Diego Florez, i videoartisti Stefano Franceschetti e Cristiano Carloni, il poeta Gianni D'Elia, i registi Chiara Sambuchi, Michal Kosakowski, lo scrittore Goran Mimica, il regista Henning Brockhaus, il critico e scrittore Guido Barbieri.\nNel 2008 Marzocchi \u00e8 stato curatore della prima edizione critica dell'opera integrale per pianoforte di Julius Reubke.\nHa insegnato \"Comunicazione Musicale\", \"Sound Design\" e \"Musica per i media\" presso l'Universit\u00e0 degli studi di Macerata presso l'Accademia di Belle Arti di Macerata e di Urbino."}
{"id": "2075954", "revid": "309289", "url": "https://it.wikipedia.org/wiki?curid=2075954", "title": "Jajva (fiume)", "text": "La Jajva \u00e8 un fiume della Russia europea orientale, affluente di sinistra della Kama (bacino idrografico del Volga). Scorre nei \"rajon\" Aleksandrovskij e Usol'skij del Territorio di Perm'.\nPercorso.\nIl fiume ha origine dal versante occidentale degli Urali centrali (catena Kvarku\u0161); scorre successivamente nella loro regione pedemontana, mantenendo per la maggior parte del percorso direzione mediamente sud-occidentale. Alcune decine di chilometri a monte della foce volge il suo corso verso nord-ovest, mantenendo questa direzione fino alla sua foce nella Kama, in corrispondenza del bacino artificiale omonimo non lontano dalla citt\u00e0 di Berezniki. Ha una lunghezza di 304\u00a0km, il suo bacino \u00e8 di 6\u00a0250\u00a0km\u00b2. Il maggior affluente \u00e8 la Vil'va (lunga 107\u00a0km) proveniente dalla sinistra idrografica.\nRegime.\nIl fiume \u00e8 gelato, in media, dai primi di novembre alla fine di aprile; nei mesi rimanenti, viene spesso utilizzato per la fluitazione del legname ed \u00e8 navigabile negli ultimi 15 chilometri di corso.\nBacino idrografico.\nLa Jajva attraversa una regione poco popolata per ragioni climatiche; il principale centro urbano toccato dal fiume \u00e8 la cittadina omonima."}
{"id": "2075956", "revid": "1305772", "url": "https://it.wikipedia.org/wiki?curid=2075956", "title": "Jajva", "text": "Jajva \u00e8 un toponimo russo che pu\u00f2 riferirsi a:"}
{"id": "2075957", "revid": "712828", "url": "https://it.wikipedia.org/wiki?curid=2075957", "title": "Kumacy", "text": ""}
{"id": "2075959", "revid": "110157", "url": "https://it.wikipedia.org/wiki?curid=2075959", "title": "Amt Nennhausen", "text": "La comunit\u00e0 amministrativa di Nennhausen (\"Amt Nennhausen\") si trova nel circondario della Havelland nel Brandeburgo, in Germania.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione.\nComprende 4 comuni:\nCapoluogo e centro maggiore \u00e8 Nennhausen."}
{"id": "2075961", "revid": "1043175", "url": "https://it.wikipedia.org/wiki?curid=2075961", "title": "Montedio Yamagata", "text": "Il Montedio Yamagata \u00e8 una societ\u00e0 calcistica professionistica giapponese con sede nella prefettura di Yamagata. Attualmente milita nella J2 League.\nIl nome Montedio deriva dall'unione delle parole italiane \"Monte\" e \"Dio\".\nStoria.\nIl club venne fondato nel 1984 con la denominazione di NEC Yamagata Soccer Club. Ottenne la promozione in Japan Football League nel 1994. Dopo aver cambiato denominazione in Montedio Yamagata nel 1996, nel 1999 venne ammessa in J. League Divisione 2; nel 2008 \u00e8 stata promossa in J. League 1 nella quale ha debuttato nel 2009 salvandosi con tre giornate d'anticipo.\nOrganico.\nRosa.\n\"Aggiornata al 18 gennaio 2021.\""}
{"id": "2075962", "revid": "309289", "url": "https://it.wikipedia.org/wiki?curid=2075962", "title": "Siva (fiume)", "text": "La Siva () \u00e8 un fiume della Russia europea orientale, affluente di destra della Kama (bacino idrografico del Volga). Scorre nel Territorio di Perm', nei \"rajon\" \u010castinskij, Ochanskij e Bol'\u0161esosnovskij, e nel Votkinskij rajon dell'Udmurtia.\nNasce e scorre nella parte occidentale delle alture della Kama, con direzione mediamente sud-occidentale e corso grossolanamente parallelo a quello della Kama; vi confluisce non lontano dalla citt\u00e0 di \u010cajkovskij, alla testa del bacino artificiale di Votkinsk, a 329\u00a0km dalla foce della Kama. I maggiori affluenti ricevuti sono But', Sosnova, \u010cernaja, Lyp, Votka, tutti provenienti dalla destra idrografica.\nIl pi\u00f9 grande insediamento nella valle della Siva \u00e8 la citt\u00e0 di Votkinsk, che si trova non lontano dalla confluenza del tributario Votka.\nLa Siva, cos\u00ec come tutti i fiumi del bacino, \u00e8 gelata per lunghi periodi ogni anno (mediamente, da novembre ad aprile)."}
{"id": "2075964", "revid": "712828", "url": "https://it.wikipedia.org/wiki?curid=2075964", "title": "Laura (One Piece)", "text": ""}
{"id": "2075965", "revid": "80339", "url": "https://it.wikipedia.org/wiki?curid=2075965", "title": "Yuzhnaya Keltma", "text": ""}
{"id": "2075966", "revid": "714843", "url": "https://it.wikipedia.org/wiki?curid=2075966", "title": "Spatola (cucina)", "text": ""}
{"id": "2075968", "revid": "80339", "url": "https://it.wikipedia.org/wiki?curid=2075968", "title": "Ju\u017enaja Keltma", "text": ""}
{"id": "2075969", "revid": "458786", "url": "https://it.wikipedia.org/wiki?curid=2075969", "title": "Envigado F\u00fatbol Club", "text": "L'Envigado F\u00fatbol Club \u00e8 una societ\u00e0 calcistica colombiana, con sede a Envigado. Milita nella Liga \u00c1guila, la massima serie del calcio colombiano.\nStoria.\nFondato il 14 ottobre 1989, non ha mai vinto titoli nazionali di massima serie, e ha disputato 13 stagioni in prima divisione."}
{"id": "2075970", "revid": "80339", "url": "https://it.wikipedia.org/wiki?curid=2075970", "title": "Juznaja Keltma", "text": ""}
{"id": "2075971", "revid": "287204", "url": "https://it.wikipedia.org/wiki?curid=2075971", "title": "Juznaja Kel'tma", "text": ""}
{"id": "2075977", "revid": "309289", "url": "https://it.wikipedia.org/wiki?curid=2075977", "title": "Kojva", "text": "La Kojva () \u00e8 un fiume della Russia europea orientale, affluente di destra della \u010cusovaja (bacino idrografico della Kama). Scorre nel Gornozavodskij rajon e nel distretto della citt\u00e0 di \u010cusovoj del Territorio di Perm'.\nNasce e scorre nella regione pedemontana occidentale degli Urali centrali, dapprima con direzione meridionale, successivamente (a partire incirca da met\u00e0 corso) occidentale; sfocia nella \u010cusovaja a 66\u00a0km dalla foce, alcuni chilometri a monte della citt\u00e0 di \u010cusovoj. Il fiume ha una lunghezza di 180\u00a0km, il suo bacino \u00e8 di 2\u00a0250\u00a0km\u00b2. \u00c8 prevalentemente un fiume di montagna, tortuoso e veloce. Sulle rive ci sono foreste di conifere."}
{"id": "2075978", "revid": "80339", "url": "https://it.wikipedia.org/wiki?curid=2075978", "title": "Koyva", "text": ""}
{"id": "2075980", "revid": "80339", "url": "https://it.wikipedia.org/wiki?curid=2075980", "title": "Koiva", "text": ""}
{"id": "2075982", "revid": "80339", "url": "https://it.wikipedia.org/wiki?curid=2075982", "title": "Verkhnyaya Pyshma", "text": ""}
{"id": "2075984", "revid": "729019", "url": "https://it.wikipedia.org/wiki?curid=2075984", "title": "Anello Magni", "text": "L'anello Magni era un dispositivo tecnico ideato dall'ingegnere italiano Piero Magni, precursore della cappottatura NACA, applicato ad alcuni prototipi costruiti da Magni al fine di una commercializzazione sul mercato aeronautico.\nPrincipio di funzionamento.\nL'anello Magni \u00e8 sostanzialmente un tubo, che avvolge il motore, caratterizzato da una strozzatura centrale della sua luce libera attraverso la quale passa la quantit\u00e0 d'aria necessaria al raffreddamento del motore. L'ingresso dell'aria \u00e8 sempre frontale, mentre lo scarico invece avviene generalmente attraverso una sezione anulare fra l'anello e la fusoliera o la gondola motore.\nAll'entrata della cappottatura si ha una pressione dinamica dipendente dalla velocit\u00e0 dell'aereo, mentre l'uscita viene a coincidere con una forte depressione. La differenza di pressione tra l'entrata e l'uscita provoca una circolazione d'aria attraverso il motore, vincendo la resistenza al passaggio dell'aria attraverso i deflettori e le alette di raffreddamento dei cilindri.\nIl lavoro derivante da questa differenza di pressione nel far passare la portata d'aria attraverso il motore, si tradurrebbe in una maggiore resistenza all'avanzamento dell'anello Magni rispetto a quella che si avrebbe se questo fosse chiuso e ben profilato; ma nel passaggio dell'aria attraverso il motore, questa si riscalda. Aumentando l'aria di volume, aumenta pure la sua velocit\u00e0 di passaggio attraverso i deflettori del motore: quest'aumento di velocit\u00e0 comporta un aumento corrispondente di energia cinetica che, almeno in parte, compensa le perdite di carico dovute al passaggio dell'aria attraverso il motore, a spese del calore stesso attraverso le pareti del cilindro.\nNel flusso d'aria attraverso l'anello Magni si sovrappongono quindi due fenomeni: il passaggio di una portata d'aria attraverso una sezione ristretta e conseguentemente una perdita di carico, e il riscaldamento di una massa d'aria con conseguente acquisto di energia che va a diminuire la perdita di carico totale dovuta ad attriti e ad altre resistenze. A prescindere dalla funzione di tubo di convogliamento, l'anello Magni deve avere una buona penetrazione e ridurre al minimo la sua resistenza frontale e perci\u00f2 si realizza il bordo d'attacco con un profilo esterno simile a quello di un profilo alare. Il profilo interno invece non ha particolare importanza, date le basse velocit\u00e0 nell'interno.\nCome sul dorso di un'ala, sulla parte esterna dell'anello si hanno forti depressioni che variano da profilo a profilo. Si \u00e8 cercato di sfruttare questo effetto per realizzare cappottature a flusso invertito, le quali scaricano l'aria di raffreddamento attraverso una fessura regolabile nella zona di massima depressione.\nApplicazioni.\nIl sistema ebbe particolare successo nei motori radiali e, nella configurazione studiata dalla NACA, il suo uso venne praticamente esteso a tutti i velivoli, dato il consistente miglioramento nella penetrazione aerodinamica rispetto ad un motore non rivestito."}
{"id": "2075987", "revid": "712828", "url": "https://it.wikipedia.org/wiki?curid=2075987", "title": "Crocus (personaggio)", "text": ""}
{"id": "2075988", "revid": "1836770", "url": "https://it.wikipedia.org/wiki?curid=2075988", "title": "Asociaci\u00f3n Deportivo Pasto", "text": "La Asociaci\u00f3n Deportivo Pasto \u00e8 una societ\u00e0 calcistica colombiana, con sede a Pasto. Milita nella Categor\u00eda Primera A, la massima serie del calcio colombiano.\nStoria.\nFondato il 12 ottobre 1949, non ha mai vinto titoli nazionali di massima serie, e ha disputato 12 stagioni in prima divisione.\nHa disputato l'edizione 2007 della Coppa Libertadores, venendo eliminato nella fase a gironi con 6 sconfitte in 6 incontri disputati.\nOrganico.\nRosa.\n\"Aggiornato al 4 giugno 2020\""}
{"id": "2075989", "revid": "712828", "url": "https://it.wikipedia.org/wiki?curid=2075989", "title": "Marco (One Piece)", "text": ""}
{"id": "2075990", "revid": "712828", "url": "https://it.wikipedia.org/wiki?curid=2075990", "title": "Jozu", "text": ""}
{"id": "2075991", "revid": "196390", "url": "https://it.wikipedia.org/wiki?curid=2075991", "title": "Satch", "text": ""}
{"id": "2075992", "revid": "712828", "url": "https://it.wikipedia.org/wiki?curid=2075992", "title": "Dori (One Piece)", "text": ""}
{"id": "2075994", "revid": "712828", "url": "https://it.wikipedia.org/wiki?curid=2075994", "title": "Brogi (personaggio)", "text": ""}
{"id": "2075995", "revid": "309289", "url": "https://it.wikipedia.org/wiki?curid=2075995", "title": "Us'va", "text": "La Us'va () \u00e8 un fiume della Russia europea orientale, affluente di destra della \u010cusovaja (bacino idrografico della Kama). Scorre nel Gornozavodskij rajon e nei distretti delle citt\u00e0 di Gremja\u010dinsk e \u010cusovoj del Territorio di Perm'.\nIl fiume ha origine sul versante occidentale della dorsale principale degli Urali centrali, ai piedi del monte Chariusnyj Kamen'; scorre dapprima in direzione settentrionale, poi gira a sud-ovest; dopo aver passato il villaggio di Us'va si dirige a sud e sfocia nella \u010cusovaja a 32\u00a0km dalla foce, nella citt\u00e0 di \u010cusovoj. Il fiume ha una lunghezza di 266\u00a0km, il suo bacino \u00e8 di 6\u00a0170\u00a0km\u00b2. Il corso del fiume \u00e8 tortuoso, le rive, ripide e rocciose, sono coperte da foreste. Il maggior affluente \u00e8 la Vil'va (lunga 170\u00a0km) che confluisce da sinistra a soli 4\u00a0km dalla foce. "}
{"id": "2075998", "revid": "1543377", "url": "https://it.wikipedia.org/wiki?curid=2075998", "title": "Begid\u017ejan", "text": "Il Begid\u017ejan o Begidjan () \u00e8 un fiume della Russia siberiana orientale (Repubblica Autonoma della Jacuzia), affluente di destra della Lena.\nNasce dai modesti rilievi dei monti Byrandja, nel sistema dei monti di Verchojansk, scorrendo poi nel suo basso corso nel bassopiano della Jacuzia centrale; i maggiori affluenti ricevuti sono i piccoli fiumi Ary\u010dyn (63\u00a0km) dalla sinistra idrografica, Tarynnach (67\u00a0km) dalla destra.\nIl fiume non incontra centri urbani di rilievo in tutto il suo corso; \u00e8 gelato, mediamente, dalla prima met\u00e0 di ottobre alla fine di maggio."}
{"id": "2076000", "revid": "287204", "url": "https://it.wikipedia.org/wiki?curid=2076000", "title": "Begidzjan", "text": ""}
{"id": "2076003", "revid": "80339", "url": "https://it.wikipedia.org/wiki?curid=2076003", "title": "Begidzhjan", "text": ""}
{"id": "2076004", "revid": "300067", "url": "https://it.wikipedia.org/wiki?curid=2076004", "title": "Doug Moe", "text": "Ebbe una buona carriera come giocatore e un grande successo come capo-allenatore nella NBA, dove guid\u00f2 tre diverse franchigie per un totale di 15 stagioni.\nSi distinse da giovane nel campionato universitario statunitense, e dopo due stagioni nella Serie A italiana torn\u00f2 negli Stati Uniti, dove fece un'ottima carriera nel campionato ABA senza mai arrivare per\u00f2 a giocare in NBA. Iniziata la carriera di allenatore nel 1982 in qualit\u00e0 di assistant-coach, nel 1986 divent\u00f2 il capo allenatore dei San Antonio Spurs. Il suo nome \u00e8 comunque legato alla panchina dei Denver Nuggets, con i quali rimase 10 stagioni.\nCarriera.\nGiocatore.\nCampionati studenteschi.\nDopo un solo anno giocato alla Erasmus Hall High School di Brooklyn, nel quartiere dove era nato e cresciuto, grazie alle buone prestazioni di fine stagione fu scelto dalla prestigiosa University of North Carolina, con la quale tra il 1958 e il 1961 partecip\u00f2 al campionato della NCAA. Divenne uno dei punti di forza della squadra e fu inserito due volte nella NCAA All-America. Nel 1961, al secondo giro del Draft NBA, fu la 22\u00aa scelta dei Chicago Packers, ma il suo coinvolgimento in uno scandalo gli precluse l'accesso alla massima lega americana.\nScandalo delle partite truccate.\nNel 1960, gli era stato offerto di truccare le partite di North Carolina e Moe sostenne di aver rifiutato tale offerta, accettando per\u00f2 75 dollari per le spese sostenute per andare all'appuntamento. Nell'estate del 1961 lo scandalo venne a galla e Moe fu prosciolto, ma il fatto di aver accettato del denaro e di non aver rivelato l'accaduto alle autorit\u00e0 gli pregiudic\u00f2 la carriera. Fu espulso da North Carolina e messo al bando dall'NBA; i Chicago Packers dichiararono nullo il contratto che aveva gi\u00e0 firmato e fin\u00ec gli studi al piccolo Elon College, dove fece la sua prima esperienza come allenatore in seconda della squadra locale. Finiti gli studi e deluso per non poter entrare nel basket professionistico, lavor\u00f2 per un periodo nelle assicurazioni ed esplet\u00f2 il servizio militare.\nCampionato italiano.\nNel 1965 furono aperte in Italia le frontiere della pallacanestro, consentendo alle squadre della massima serie di tesserare uno straniero. Fu cos\u00ec che Moe arriv\u00f2 in Italia, dove gioc\u00f2 per due stagioni con il Petrarca Padova. Per la prima volta la polisportiva padovana invest\u00ec nella squadra di basket, e insieme a Moe arriv\u00f2 l'allenatore jugoslavo Aza Nikoli\u0107. Nel campionato 1965-1966, Moe divenne l'idolo dei tifosi trascinando la squadra al terzo posto, il miglior piazzamento di sempre del Petrarca. \u00c8 stato in quella stagione il miglior marcatore della massima serie segnando 674 punti.\nCampionato ABA.\nMoe torn\u00f2 in patria nella stagione 1967-1968 per vestire la maglia dei New Orleans Buccaneers, formazione del campionato ABA; fu il capocannoniere della lega con 1884 punti, e con il suo apporto i Buccaneers vinsero la Western Division, perdendo poi in finale contro i Pittsburgh Pipers; l'anno successivo riusc\u00ec a vincere il campionato con la maglia degli Oakland Oaks, gioc\u00f2 quindi per i Carolina Cougars e i Virginia Squires fino al 1972.\nPrese parte per tre volte consecutive all'ABA All-Star Game nel 1968, 1969 e 1970.\nAllenatore.\nChiusa nel 1972 la carriera agonistica, costellata da diversi infortuni alle ginocchia, intraprese quella di allenatore come assistente prima all'Elon College e poi ai Carolina Cougars della ABA. Il capo allenatore dei Cougars era Larry Brown, con il quale era grande amico ed aveva giocato insieme a North Carolina e nei Virginia Squires. Nel 1974 segu\u00ec Larry Brown ai Denver Nuggets, squadra che giocava nella ABA e che avrebbe in seguito segnato la sua carriera di coach. Il secondo anno la squadra arriv\u00f2 alla finale del campionato, dove fu sconfitta dai New York Nets del grande Julius Erving.\nNBA.\nAlla fine della stagione 1975-1976, la ABA fu assorbita dalla NBA e per la stagione 1976-1977 Moe divenne capo-allenatore dei San Antonio Spurs, provenienti dall'ABA e nelle cui file militava George Gervin. Accett\u00f2 a fatica l'offerta grazie alle pressioni di Brown, dichiarando che sarebbe rimasto volentieri a Denver come suo secondo. Alla sua prima stagione, gli Spurs raggiunsero i play-off, dove furono eliminati al primo turno dai Boston Celtics, i campioni uscenti. Sotto la sua guida, nel 1978 raggiunsero la semifinale di Conference e l'anno dopo la finale. Di natura pigro, non fu benvoluto dal padrone della squadra, un agente di borsa che preferiva quelli che lavoravano duramente, e nel 1980 fu licenziato dopo un discreto inizio di campionato.\nPer la stagione 1980-1981 torn\u00f2 ai Denver Nuggets, questa volta come capo-allenatore, dove rimase fino al 1990. I maggiori traguardi raggiunti a Denver in 10 stagioni furono la finale di Conference del 1985 e tre semifinali. Ad eccezione del primo anno, dove subentr\u00f2 nel corso del campionato, per ben nove volte di fila la squadra raggiunse i play-off. Nel 1988 ricevette il Premio di allenatore dell'anno della NBA. La caratteristica dei Denver di Moe era il gioco d'attacco, dove veniva praticata in prevalenza la tecnica del corri e tira; in sei delle dieci stagioni sotto la guida di Moe, furono la squadra che segn\u00f2 di pi\u00f9 nell'intera NBA. Nella stagione del suo debutto in panchina, i Denver ebbero l'altissima media realizzativa di 126,5 punti a partita.\nNel 1992 inizi\u00f2 la stagione sulla panchina dei Philadelphia 76ers, ma fu licenziato prima della fine del torneo. Chiuse la carriera come assistant coach sulla panchina dei Denver Nuggets dal 2005 al 2008.\nStatistiche.\nGiocatore.\n\"Statistiche aggiornate al 1\u00ba gennaio 2009\""}
{"id": "2076006", "revid": "80339", "url": "https://it.wikipedia.org/wiki?curid=2076006", "title": "Begidzhyan", "text": ""}
{"id": "2076010", "revid": "303985", "url": "https://it.wikipedia.org/wiki?curid=2076010", "title": "Beljanka", "text": "Il Beljanka () \u00e8 un fiume della Russia siberiana orientale, affluente di destra della Lena. Scorre nel Kobjajskij ulus della Sacha (Jacuzia).\nDescrizione.\nIl fiume ha origine dalla confluenza dei due rami sorgentizi Munni e Tagyndja che scendono dai monti Munnijskij (\u041c\u0443\u043d\u043d\u0438\u0439\u0441\u043a\u0438\u0439 \u0425\u0440\u0435\u0431\u0435\u0442). La lunghezza del Beljanka \u00e8 di 114\u00a0km, l'area del suo bacino \u00e8 di 4\u00a0560\u00a0km\u00b2. Il fiume scorre in direzione sud e incontra la Lena a 1\u00a0277\u00a0km dalla sua foce. "}
{"id": "2076011", "revid": "80339", "url": "https://it.wikipedia.org/wiki?curid=2076011", "title": "Belyanka", "text": ""}
{"id": "2076012", "revid": "80339", "url": "https://it.wikipedia.org/wiki?curid=2076012", "title": "Belianka", "text": ""}
{"id": "2076013", "revid": "1573940", "url": "https://it.wikipedia.org/wiki?curid=2076013", "title": "Scolitantides orion", "text": "Scolitantides orion , \u00e8 un lepidottero appartenente alla famiglia Lycaenidae, sottofamiglia Polyommatinae; questa specie \u00e8 la sola rappresentante del genere Scolitantides .\nDescrizione.\nIl maschio \u00e8 grande da 13 a 16\u00a0mm, e il volo ha luogo in luglio. Vive in aree rocciose fino ai 1.000 m di altitudine, su piante come Sedum telephium e Sedum album. Si trova dalla Spagna, Francia fino a tutto il Giappone."}
{"id": "2076014", "revid": "123529665", "url": "https://it.wikipedia.org/wiki?curid=2076014", "title": "Partito Borghese Democratico", "text": "Il Partito Borghese Democratico (PBD) (in tedesco \"B\u00fcrgerlich-Demokratische Partei\" - \"BDP\", in francese \"Parti bourgeois d\u00e9mocratique Suisse\" - \"PBD\" e in romancio \"Partida burgais democratica Svizra\" -\"PBD\") \u00e8 stato un partito politico svizzero fondato a livello nazionale il 1\u00ba novembre 2008 da una scissione interna all'Unione Democratica di Centro (UDC), ma precedentemente esistente nei cantoni di Grigioni, Berna e Glarona.\n\u00c8 stato un partito rappresentato in Consiglio federale, dove, poteva contava due rappresentanti: Samuel Schmid e Eveline Widmer-Schlumpf.\nOrigini.\nIl 12 dicembre 2007 l'Assemblea federale svizzera estromise Christoph Blocher (in carica come rappresentante dell'UDC) dal Consiglio federale in favore della compagna di partito Eveline Widmer-Schlumpf (il cui nome venne proposto e sostenuto soprattutto dal Partito Popolare Democratico, dal Partito Socialista Svizzero e dal Partito Ecologista Svizzero) con 115 voti contro 125 al secondo turno di scrutinio.\nIn seguito a questa elezione l'UDC decise di passare direttamente all'opposizione, e dichiar\u00f2 pertanto i propri rappresentanti in Consiglio federale \"senza partito\". La politica intrapresa dalla direzione dell'UDC port\u00f2 a un peggioramento dei gi\u00e0 esistenti dissidi tra le due ali dell'UDC (quella nazional-conservatrice legata a Blocher e quella liberale e pi\u00f9 moderata legata a Widmer-Schlumpf). Il 2 aprile 2008 il comitato centrale del partito, dopo la diffusione di un reportage della televisione svizzera di lingua tedesca in cui si sosteneva che la candidata fosse al corrente delle manovre in atto tra gli altri partiti per estromettere Christoph Blocher, intim\u00f2 alla neoeletta consigliera federale di dimettersi dal partito e dal governo.\nIl rifiuto di Eveline Widmer-Schlumpf di abbandonare la carica spinse l'UDC nazionale ad ordinare alla sezione grigionese (cui apparteneva Widmer-Schlumpf, unica istanza in grado di attuare tale provvedimento) l'avvio di una procedura d'espulsione dal partito. I delegati dell'UDC grigionese si rifiutarono tuttavia di allontanare la propria rappresentante. Come risposta, il 1\u00ba giugno 2008 l'assemblea del partito nazionale decise per l'espulsione dell'intera sezione cantonale considerata dissidente.\nIl giorno seguente, parte della sezione UDC bernese (tra cui il consigliere federale Samuel Schmid) decisero di staccarsi a loro volta dal partito e di appoggiare i colleghi grigionesi.\nFondazione delle prime sezioni cantonali del PBD e nascita del PBD svizzero.\nIl 16 giugno 2008, a Landquart, viene fondata la sezione grigionese del Partito Borghese Democratico seguita una settimana dopo da quella bernese e, nel mese successivo, da quelle zurighese e glaronese.\nIl 1\u00ba novembre 2008, alla presenza di delegati provenienti anche da Argovia e Turgovia, si tiene a Glarona l'assemblea costitutiva del partito, in cui viene eletto alla presidenza il consigliere nazionale Hans Grunder.\nPer l'UDC, a livello federale, la scissione ha rappresentato la perdita di 4 consiglieri nazionali su 62, di 1 consigliere agli stati su 7 e di entrambi i consiglieri federali, tutti inizialmente eletti come rappresentanti democentristi e poi passati al PBD (uno per scelta, l'altra per espulsione dal partito d'origine)."}
{"id": "2076016", "revid": "287204", "url": "https://it.wikipedia.org/wiki?curid=2076016", "title": "Malagodi", "text": ""}
{"id": "2076022", "revid": "1870933", "url": "https://it.wikipedia.org/wiki?curid=2076022", "title": "Club Deportivo Atl\u00e9tico Huila", "text": "Il Club Deportivo Atl\u00e9tico Huila \u00e8 una societ\u00e0 calcistica colombiana, con sede a Neiva. Milita nella Copa Mustang, la massima serie del calcio colombiano.\nStoria.\nFondato nel 1990, non ha mai vinto titoli nazionali di massima serie."}
{"id": "2076024", "revid": "755885", "url": "https://it.wikipedia.org/wiki?curid=2076024", "title": "Born to Run (singolo)", "text": "Born to Run \u00e8 una canzone del cantautore statunitense Bruce Springsteen, pubblicata nel 1975 come primo singolo tratto dall'album omonimo.\nIl brano, che fu il primo successo di Springsteen entrando nella classifica dei singoli, \u00e8 stato inserito alla posizione n\u00b021 della classifica delle 500 migliori canzoni della storia stilata dalla rivista \"Rolling Stone\".\nClassifiche.\n\"Born to Run\" fu il primo successo internazionale di Springsteen, bench\u00e9 almeno inizialmente ebbe poca risonanza al di fuori degli Stati Uniti. In America il singolo ricevette una massiccia programmazione radiofonica nelle stazioni radio rock, mentre relativamente poca nelle radio pop. Il singolo infatti raggiunse al suo massimo la posizione 23 della classifica \"Billboard\" Hot 100."}
{"id": "2076026", "revid": "438678", "url": "https://it.wikipedia.org/wiki?curid=2076026", "title": "Umberto Massola", "text": "Biografia.\nOperaio, gi\u00e0 a sedici anni, nel 1920, si iscrive al Partito Socialista e l'anno successivo al Partito Comunista d'Italia, partecipando alla difesa della redazione della rivista \u00abL'Ordine Nuovo\u00bb. Viene arrestato nel 1927 e deferito al Tribunale speciale per aver organizzato una riunione politica in occasione del Primo maggio; dopo pi\u00f9 di un anno trascorso in carcere in attesa di giudizio, viene assolto per insufficienza di prove.\nNel 1929 espatria in Francia per lavorare nel centro estero del partito e viene eletto nel comitato centrale della FGCI. Nel 1930 \u00e8 ancora in Italia come ispettore nel Veneto e Friuli. Negli anni a seguire viene inviato a Mosca per seguire i corsi della Scuola leninista. Nel 1933 torna a Parigi. Nel 1937 entra a far parte del comitato centrale del partito, dirigendo l'ufficio organizzazione. Nel 1939, assieme a Domenico Ciufoli e Cesare Massini, viene ancora inviato in Italia per organizzare il centro interno ma, tradito, \u00e8 di nuovo costretto a riparare in Francia.\nNel giugno 1940, assieme a Rigoletto Martini, \u00e8 in Jugoslavia, incaricato di organizzare una base per il lavoro in Italia, ma lo scoppio della guerra far\u00e0 ritardare la realizzazione del progetto fino all'estate dell'anno successivo. Il primo agosto 1941 Massola entra clandestinamente in patria per organizzare la stampa del partito, promuovendo, in primo luogo, la redazione e la diffusione del \u00abQuaderno del lavoratore\u00bb (periodico manoscritto, nato per pubblicare documenti e appelli del partito, nonch\u00e9 le notizie diffuse da Radio Mosca, da Radio Londra) e del \u00abGrido di Spartaco\u00bb, riuscendo finalmente, nel luglio 1942, a far stampare \u00abl'Unit\u00e0\u00bb clandestina. La proficua attivit\u00e0 di propaganda e le capacit\u00e0 organizzative di Massola contribuiscono sicuramente al successo degli scioperi del marzo 1943.\nCon la caduta del fascismo e il rientro in Italia del centro estero, Massola entra a far parte della direzione del partito, partecipando alla riunione svoltasi a Milano il 20 settembre 1943 nella quale si gettano le basi per la costituzione delle Brigate Garibaldi delle quali, nelle fasi salienti della lotta di liberazione, viene nominato ispettore generale. Alla fine della guerra entra a far parte della segreteria nazionale del partito.\nMembro dell'Assemblea Costituente, viene poi eletto deputato nelle prime due legislature repubblicane, dal 1948 al 1958. Con il V congresso del partito, tenutosi nel 1946, entra a far parte del comitato centrale, ricoprendo inoltre l'incarico di segretario del comitato regionale delle Marche."}
{"id": "2076027", "revid": "246700", "url": "https://it.wikipedia.org/wiki?curid=2076027", "title": "Rodolfo Pini", "text": "Carriera.\nPini trascorse tutta la carriera al Nacional di Montevideo.\nConta 7 presenze e 2 gol con la Nazionale uruguaiana, con cui esord\u00ec il 17 maggio 1944 contro il Brasile (0-4).\nFece parte della selezione che vinse i Mondiali nel 1950, dove tuttavia non scese mai in campo."}
{"id": "2076029", "revid": "4711", "url": "https://it.wikipedia.org/wiki?curid=2076029", "title": "CB Girona", "text": ""}
{"id": "2076030", "revid": "2210568", "url": "https://it.wikipedia.org/wiki?curid=2076030", "title": "Duca di Fife", "text": "Duca di Fife \u00e8 un titolo nobiliare nella par\u00eca del Regno Unito, che prende il nome da Fife in Scozia. Ci sono state due creazioni del titolo, la prima nel 1889 e la seconda nel 1900, entrambe in favore di Alexander Duff, VI conte Fife nella paria d'Irlanda ed I conte di Fife nei pari del Regno Unito. Il I Duca di Fife era il marito della principessa Luisa, terzogenita e maggiore delle figlie femmine del re Edoardo VII e della regina Alessandra.\nLe lettere patenti della regina Vittoria del 29 giugno 1889 conteneva la restante norma \"eredi maschi del corpo.\" Le lettere patenti del 24 aprile 1900 concedeva un secondo ducato di Fife con una trasmissione speciale che permetteva che il titolo passasse alle figlie del primo Duca, in mancanza di un maschio, e poi agli eredi maschi di quelle figlie. Il titolo pass\u00f2 alla figlia maggiore del primo Duca, la principessa Alessandra (nata lady Alexandra Duff), il cui unico figlio maschio, Alastair Windsor, II duca di Connaught e Strathearn le premor\u00ec; il ducato pass\u00f2 dunque a suo nipote, Lord Carnegie, figlio di Charles Carnegie, XI conte di Southesk, e di sua moglie, la principessa Maud (nata lady Maud Duff). L'attuale duca di Fife \u00e8 un bisnipote in linea femminile di Edoardo VII ed un membro della famiglia reale britannica estesa. Il suo legittimo erede \u00e8 David Carnegie, conte di Southesk.\nIl ducato di Fife \u00e8 stato l'ultimo ducato creato nei pari del Regno Unito, eccetto quelli creati per i figli, nipoti o consorti del sovrano.\nDal 1790 fino al 1809 (estinta) e dal 1827 fino alla sua estinzione nel 1857, il titolo \"Barone Fife\" (GB / UK) fu detenuto dal \"Conte Fife\". Nel 1735 il titolo di \"Barone Braco\" (I) fu creato per il successivo I Conte Fife.\nI titoli di \"Marchese di Macduff\" (creato nel 1889), \"Conte Fife\" (1759), \"Conte di Fife\" (1885), \"Visconte Macduff\" (1759), \"Barone Braco\" (1735), e \"Barone Skene\" (1857) si estinsero insieme al primo ducato di Fife. \"Marchese di Macduff\", \"Conte di Fife\", e \"Barone Skene\" sono nei pari del Regno Unito, tutti gli altri nella paria d'Irlanda.\nI titoli sussidiari detenuti dall'attuale Duca sono: \"Conte di Macduff\" (creato nel 1900), \"Conte di Southesk\" (1633), \"Lord Carnegie di Kinnaird\" (1616), \"Lord Carnegie\" (1633) e \"Barone Balinhard\" (1869). \"Conte di Macduff\" e \"Barone Balinhard\" sono nei pari del Regno Unito, tutti gli altri nei pari di Scozia. E tutti i titoli sussidiari tranne il \"Conte di Macduff\" sono stati titoli sussidiari del \"Conte di Southesk\".\nL'attuale residenza principale della famiglia \u00e8 Elsick House nei pressi di Stonehaven, The Mearns, all'interno del bacino del Burn of Elsick."}
{"id": "2076038", "revid": "588403", "url": "https://it.wikipedia.org/wiki?curid=2076038", "title": "Equidad Club Deportivo", "text": "L'Equidad Club Deportivo \u00e8 una societ\u00e0 calcistica colombiana, con sede a Bogot\u00e0. Milita nella Copa Mustang, la massima serie del calcio colombiano.\nStoria.\nIl club \u00e8 di propriet\u00e0 della compagnia di assicurazioni colombiana Equidad Seguros.\nFondato nel 1982, non ha mai vinto titoli nazionali di massima serie e milita in prima divisione dal 2007.\nNel 2008 si \u00e8 aggiudicato la Copa Colombia. Grazie a questo successo ha partecipato all'edizione 2009 della Copa Sudamericana, venendo eliminato al primo turno dai cileni dell'Uni\u00f3n Espa\u00f1ola"}
{"id": "2076039", "revid": "179980", "url": "https://it.wikipedia.org/wiki?curid=2076039", "title": "La Equidad", "text": ""}
{"id": "2076040", "revid": "179980", "url": "https://it.wikipedia.org/wiki?curid=2076040", "title": "Atl\u00e9tico Huila", "text": ""}
{"id": "2076042", "revid": "179980", "url": "https://it.wikipedia.org/wiki?curid=2076042", "title": "Deportivo Pasto", "text": ""}
{"id": "2076044", "revid": "339392", "url": "https://it.wikipedia.org/wiki?curid=2076044", "title": "Envigado F.C.", "text": ""}
{"id": "2076045", "revid": "123538337", "url": "https://it.wikipedia.org/wiki?curid=2076045", "title": "Angiolo Gambaro", "text": "Biografia.\nSacerdote, fu coinvolto per un periodo di tempo nella crisi modernista, di cui parl\u00f2 nella sua tesi di laurea in Lettere, pubblicata anonimamente nel 1912.\nAvviatosi alla carriera universitaria, divenne docente di Storia della Filosofia e di Pedagogia a Torino.\nFu partecipe alle vicende moderniste come interventista alla Prima guerra mondiale. Quando Benedetto XV proclam\u00f2 neutralit\u00e0 davanti all'incombente entrata in guerra dell'Italia, per i cattolici si prospett\u00f2, come disse il 5 gennaio 1915 il presidente dell'Unione popolare, \"neutralit\u00e0 condizionata dal patrimonio morale della nazione\".\nA sinistra tuttavia erano schierati Eligio Cacciaguerra, Giuseppe Donati ed Eugenio Vaina, cattolici autonomi della Lega democratica cristiana che a Cesena avevano pubblicato il settimanale \"L'Azione\". A sostegno delle imprese di Cacciaguerra e Donati arrivarono ben presto, a poca distanza dall'esordio italiano nel conflitto mondiale, due articoli con acceso tono interventista: l'uno, \"Il cuore d'Italia a Quarto\", il 9 maggio 1915 firmato dallo stesso Angiolo Gambaro, l'altro, \"L'ora delle tenebre\", il 16 maggio 1915 da Eugenio Vaina.\nA Lisbona (dal 1907 al 1911) fu inoltre precettore di Camilla Paulucci di Calboli e dell'eroe di guerra Fulcieri Paulucci di Calboli che, durante la guerra, scrisse una lettera al Gambaro:\nRaccolse e illustr\u00f2 gli scritti di Raffaello Lambruschini per La Nuova Italia.\nTra i suoi meriti vi fu anche quello di pubblicare la prima, ottima, edizione e traduzione italiana del dialogo latino di Erasmo \"Ciceronianus, sive de optimo dicendi genere\" (\"Il Ciceroniano, o dello stile migliore\", Brescia, La Scuola, 1965), molto importante per la storia dei rapporti tra l'umanesimo italiano e quello nordico negli anni della Riforma. A tale lavoro si dedic\u00f2 per pi\u00f9 di vent'anni (\"Intr\". p.\u00a0XV).\nGrazie al suo impulso la biblioteca dell'Alma Universitas Taurinensis ha acquistato libri rari e di pregio, oggi riuniti nel \"Fondo Gambaro\"."}
{"id": "2076052", "revid": "287204", "url": "https://it.wikipedia.org/wiki?curid=2076052", "title": "Alessandra di Oldenburg", "text": "Biografia.\nFamiglia d'origine.\nAlessandra era la maggiore degli otto figli di Pietro di Oldenburg (1812-1881) e della sua sposa Teresa di Nassau-Weilburg (1815-1871). I suoi nonni paterni erano il duca Giorgio di Holstein-Oldenburg (1784-1812) e la duchessa Ekaterina Pavlovna Romanova (1788-1819), nata granduchessa di Russia; quelli materni il duca Guglielmo di Nassau (1792-1839) e la sua prima moglie, la duchessa Luisa di Sassonia-Hildburghausen (1794-1825).\nNonostante appartenesse a una famiglia tedesca, Alessandra nacque e crebbe in Russia, poich\u00e9 la sua famiglia era strettamente imparentata con la dinastia dei Romanov. Suo padre, che era una persona molto erudita e un filantropo, era anche nipote dello zar Paolo I di Russia e fece carriera militare nell\"Esercito Imperiale Russo\".\nAlessandra crebbe con un esemplare modello di vita famigliare. I suoi genitori vigilarono attentamente sull'educazione dei loro figli, in particolare la loro figlia maggiore svilupp\u00f2 interesse per lo studio della medicina e per i problemi sociali legati ai poveri.\nLa famiglia trascorreva gli inverni nella citt\u00e0 di Peterhof e si trasferiva nella residenza di \"Kamenoi-Ostroff\" durante le estati.\nMatrimonio.\nIl padre di Alessandra organizz\u00f2 uno splendido matrimonio per lei. Il 25 ottobre 1855 la fidanz\u00f2 con il granduca Nicola di Russia, figlio dello zar Nicola I di Russia e della zarina Aleksandra F\u00ebodorovna, nata Carlotta di Prussia. Alessandra, che era stata educata nella fede luterana, si convert\u00ec all'ortodossia il 7 gennaio del 1856, assumendo il nome di Aleksandra Petrovna.\nIl matrimonio venne celebrato il 5 febbraio del 1856 a Peterhof. La coppia ebbe due figli:\nAlessandra era sensibile e poco sofisticata. Le piaceva la semplicit\u00e0, preferiva vestire in modo modesto e cercava di evitare la vita pubblica. Dedicava gran parte del suo tempo alla religione e alla pratica della medicina. Era anche una pittrice di talento. Non era ritenuta bella, per\u00f2 la sua sincerit\u00e0 e i suoi modi gradevoli le attiravano molta simpatia. Fu molto considerata e apprezzata dalle sue cognate Maria Massimiliana d'Assia-Darmstadt e Alessandra di Sassonia-Altenburg.\nIn un primo tempo il marito accett\u00f2 la sua idea di finanziare un ospedale nella citt\u00e0 di San Pietroburgo nel quale, per volere di Alessandra, i poveri venivano curati gratuitamente. In seguito continu\u00f2 lei da sola a finanziare il progetto. Fond\u00f2 anche un istituto per la formazione delle infermiere, sempre nella citt\u00e0 di San Pietroburgo.\nVerso la fine dell'anno 1860 il suo matrimonio entr\u00f2 in crisi, in quanto marito e moglie avevano poco in comune. Priva di fascino e poco amante della societ\u00e0 Alessandra preferiva restare fuori dalla vita di corte. Questo irritava il marito che spesso si lamentava della sua poca bellezza e della sua modestia nel vestire. Dopo la sua conversione alla fede ortodossa gli unici interessi di Alessandra erano la religione e la medicina.\nBen presto Nikolaj inizi\u00f2 una relazione stabile con Ekaterina Gawrilovna Tschislova, una ballerina del teatro di Krasnoe Selo, rapporto che il granduca non si cur\u00f2 di nascondere. Egli ebbe dall'amante cinque figli.\nSecondo alcune fonti Alessandra, per reazione all'infedelt\u00e0 del marito, nel 1868 diede alla luce un figlio illegittimo. Non si hanno per\u00f2 prove certe per dimostrare la veridicit\u00e0 di queste dicerie.\nNel 1870 Alessandra passava lunghi periodi a Kiev, mentre il marito divideva la sua vita tra i figli avuti da lei e la sua seconda famiglia. Quando il granduca Nikolaj tent\u00f2 di insignire l'amante e i figli da lei avuti di un titolo nobiliare, Alessandra si rivolse allo zar Alessandro II chiedendogli di intervenire. Lo Zar si limit\u00f2 a suggerire al fratello di essere pi\u00f9 discreto.\nUltimi anni.\nNel 1880 Alessandra lasci\u00f2 definitivamente San Pietroburgo per iniziare una nuova vita a Kiev. In un primo tempo si stabil\u00ec nel palazzo \"Mariyinsky\" poi si ritir\u00f2 in un convento. Non concesse il divorzio al marito e non lo perdon\u00f2. Quando egli mor\u00ec nel 1891 in Crimea, Alessandra non assist\u00e9 ai funerali e non gli rese nemmeno un ultimo omaggio quando il corteo funebre pass\u00f2 per la citt\u00e0 di Kiev per arrivare alla Cattedrale dei Santi Pietro e Paolo di San Pietroburgo dove il Granduca doveva essere sepolto.\nAlessandra, che aveva preso i voti diventando \"sorella Anastasia\" il 3 novembre del 1889, quando il marito era ancora in vita, fond\u00f2 un convento di monache infermiere con un proprio ospedale e anche diversi ricoveri e dispensari per distribuire cure mediche gratuite ai poveri. Dedic\u00f2 il resto della sua vita a queste opere e ai suoi figli.\nMor\u00ec a causa di un tumore allo stomaco nel monastero di Kievo Pechersky di Kiev all'et\u00e0 di sessantuno anni. \u00c8 sepolta nel giardino del convento."}
{"id": "2076056", "revid": "287204", "url": "https://it.wikipedia.org/wiki?curid=2076056", "title": "Luis Horna", "text": "Carriera.\nJunior.\nHa ottenuto grandi risultati a livello giovanile, raggiungendo la top-5 sia in singolare che nel doppio. Gioca la finale del Trofeo Bonfiglio 1997, al Roland Garros dello stesso anno vince il torneo di doppio e fa finale in singolare mentre vince il secondo Slam in doppio a Wimbledon.\nProfessionista.\nHorna divenne professionista nel 1998 e in stagione conquist\u00f2 quattro Futures, nel 1999 gioca la finale del Challenger di Ascaffenburg.\nNel 2000 raggiunge le finali a Salinas e di nuovo ad Aschaffenburg. \nNel 2001 vinse il suo primo International Series a Umago, sconfiggendo Martin Damm.\nIl 2002 fu l'anno della consacrazione: grazie alle vittorie nei Challenger di Zagabria, F\u00fcrth e Weiden divenne il primo peruviano ad entrare nella Top 100 del \"ranking\" ATP.\nNel 2003 debutt\u00f2 nei Grande Slam e all'Roland Garros riusc\u00ec nel impresa di superare l'allora numero 5 del \"raking\" Roger Federer al primo turno, perdendo poi il secondo turno contro Martin Verkerk che giunse in finale. Nell'anno vince il Challenger di Siviglia.\nNel 2004 stabil\u00ec il suo nuovo \"best raking\", la 33\u00aa posizione, raggiunta con la vittoria del Challenger di Bermuda e la conquista di altri buoni risultati.\nNel 2005 si distinse soprattutto nel doppio, dove vinse insieme all'argentino Mart\u00edn Garc\u00eda il Torneo di Amersfoort. Riusc\u00ec ad arrivare al terzo turno al Roland Garros.\nNel 2006 conquist\u00f2 il terzo turno dell'Australian Open e vinse a Palermo il suo secondo titolo di doppio ancora con Mart\u00edn Garc\u00eda.\nNel 2007 si aggiudic\u00f2 il Torneo di Vi\u0148a Del Mar, in Cile.\nNel 2008 giunse l'inaspettata vittoria del Roland Garros nel doppio con l'uruguaiano Pablo Cuevas, prima coppia di sudamericani a vincere un Grande Slam.\nCaratteristiche tecniche.\nHorna utilizza la mano destra, il suo colpo migliore \u00e8 il dritto. Gioca il rovescio ad una mano e la sua superficie preferita \u00e8 la terra battuta."}
{"id": "2076063", "revid": "287204", "url": "https://it.wikipedia.org/wiki?curid=2076063", "title": "La saga di Finn MacCool", "text": "La saga di Finn MacCool (\"Finn MacCool\") \u00e8 un romanzo storico-fantastico di Morgan Llywelyn pubblicato nel 1994, che ripropone la storia di un personaggio della mitologia irlandese, Fionn mac Cumhaill, narrata nel ciclo feniano. In Italia il romanzo \u00e8 apparso anche col titolo \"Il condottiero d'Irlanda\"."}
{"id": "2076071", "revid": "124522612", "url": "https://it.wikipedia.org/wiki?curid=2076071", "title": "Minuscule", "text": "Minuscule o Minuscule - La vie priv\u00e9e des insectes (dal francese \"la vita privata degli insetti\") \u00e8 una serie animata francese di 78 episodi da 6' circa l'uno, creato da H\u00e9l\u00e8ne Giraud e Thomas Szabo, prodotto dalla Futurikon e trasmesso in onda il 18 ottobre 2006 sul canale televisivo France 2. In Italia \u00e8 stato trasmesso inizialmente su Disney Channel Italia, poi su Rai 3 dal dicembre 2008 e in seguito su Rai YoYo. \nMescolando ambientazioni reali e animazioni 3D, la serie presenta la quotidianit\u00e0 degli insetti vista in chiave volutamente comica.\nTecnica.\nGli ambienti sono reali, cio\u00e8 ripresi dal vivo; sugli stessi vengono aggiunti gli insetti ricreati in computer grafica, che hanno il corpo \"quasi\" reale (cio\u00e8 riprodotto fedelmente) ma con qualche particolare da cartone animato, per esempio gli occhi.\nAltra particolarit\u00e0: gli episodi sono \"muti\", non c'\u00e8 neanche la voce narrante e si sente solo l'audio del suono \"ambientale\" e i \"versetti\" degli insetti.\nGli esseri umani sono quasi assenti nella serie, anche se diversi episodi sono girati in una casa o in citt\u00e0; se compare un essere umano, non ne compare mai il viso ma fa parte dell'ambiente (ripreso in live action).\nIl finale di ogni episodio \u00e8 accompagnato da un motivo musicale, che sottolinea \"la morale\" della puntata.\nEpisodi.\nLista degli episodi sulla base dell'edizione in DVD.\nStagione 2.\nDa marzo 2012 \u00e8 stata prodotta la seconda serie:\nNumero episodio - Titolo - Anno : tutti 2012\nFilm.\nIn Estonia il 17 novembre 2013 al Tallinn Black Nights Film Festival \u00e8 stato proiettato in anteprima il film \"Minuscule - La valle delle formiche perdute\", uscito in Francia il 29 gennaio 2014, e in italia il 22 gennaio 2015 \u00e8 conosciuto anche con il titolo \"Minuscule: Valley of the Lost Ants\", il film \u00e8 in tecnica 3-D CinemaScope."}
{"id": "2076072", "revid": "287204", "url": "https://it.wikipedia.org/wiki?curid=2076072", "title": "Ghoghardiha", "text": "Ghoghardiha \u00e8 una citt\u00e0 dell'India di 14.523 abitanti, situata nel distretto di Madhubani, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 16' 60 N e 86\u00b0 28' 0 E e ha un'altitudine di 58 .\nSociet\u00e0.\nEvoluzione demografica.\nAl censimento del 2001 la popolazione di Ghoghardiha assommava a 14.523 persone, delle quali 7.474 maschi e 7.049 femmine. I bambini di et\u00e0 inferiore o uguale ai sei anni assommavano a 2.584, dei quali 1.324 maschi e 1.260 femmine. Infine, coloro che erano in grado di saper almeno leggere e scrivere erano 6.277, dei quali 3.967 maschi e 2.310 femmine."}
{"id": "2076075", "revid": "339392", "url": "https://it.wikipedia.org/wiki?curid=2076075", "title": "Vecchia scuola hip hop", "text": ""}
{"id": "2076076", "revid": "729019", "url": "https://it.wikipedia.org/wiki?curid=2076076", "title": "Fiat G.5", "text": "Il Fiat G.5, designato anche Fiat CMASA G.5, CMASA G.5 o Aeronautica d'Italia G.5, era un monomotore da turismo ad ala bassa, progettato dall'ingegnere Giuseppe Gabrielli e prodotto in serie negli stabilimenti dalla Costruzioni Meccaniche Aeronautiche Societ\u00e0 Anonima (CMASA) di Marina di Pisa negli anni trenta.\nStoria.\nSviluppo.\nNei primi anni trenta Giuseppe Gabrielli, che dal 1931 alternava la sua attivit\u00e0 di docente a quella di responsabile dell'ufficio progettazione della Fiat Aviazione, inizi\u00f2 la progettazione di un velivolo monoplano ad uso civile che potesse rispondere alle esigenze di una clientela da turismo, dotato di manovrabilit\u00e0 tale da essere anche impiegato come addestratore ed aereo acrobatico.\nCome molti progetti del tempo venne prevista l'opportunit\u00e0 di equipaggiare un motore radiale, il Fiat A.54 a 7 cilindri da 140 CV (103 kW), o in linea, il Fiat A.60 a 4 cilindri da 142 CV (104\u00a0kW). La proposta venne approvata dal Ministero dell'Aeronautica che ne richiese due esemplari entrambi per\u00f2 dotati dei motori radiali, ai quali vennero date le matricole MM.212 ed MM.213, da fornire al Centro Sperimentale di Guidonia per le conseguenti valutazioni.\nLa realizzazione dei due prototipi venne affidata ad un'azienda controllata Fiat, la Aeronautica d'Italia con sede a Torino, che complet\u00f2 in breve tempo la costruzione del primo esemplare, immatricolato MM.212, portato in volo per la prima volta il 30 maggio 1933. Successivamente vennero entrambi inviati a Guidonia nel febbraio del 1935 che a seguito dei test effettuati ne certificarono l'idoneit\u00e0 per la produzione di serie. Tuttavia il progetto iniziale venne bloccato in favore di una nuova versione, denominata G.5bis, equipaggiata con un pi\u00f9 potente radiale Fiat A.70 da 200 CV (147\u00a0kW) che permetteva delle migliori prestazioni.\nQuesta venne affidata ad un'altra controllata Fiat, la Costruzioni Meccaniche Aeronautiche Societ\u00e0 Anonima (CMASA), che a partire dalla met\u00e0 degli anni trenta ne inizi\u00f2 la produzione di una piccola serie nei propri stabilimenti toscani di Marina di Pisa.\nDei pochi esemplari prodotti alla fine della seconda guerra mondiale risultava ancora un solo esemplare, immatricolato I-BFFI nel 1939, rimasto in condizioni di volo fino al 1959.\nImpiego operativo.\nIl G.5bis venne utilizzato esclusivamente come aereo da turismo privato.\nDescrizione tecnica.\nIl G.5 era un velivolo dall'impostazione classica, monomotore biposto monoplano ad ala bassa con carrello fisso.\nLa fusoliera, realizzata con struttura in tubi d'acciaio saltato ricoperta in tela, presentava due abitacoli aperti posti in tandem, l'anteriore destinato al pilota ed il posteriore per il passeggero (o istruttore), entrambi protetti da un parabrezza. Posteriormente terminava in un impennaggio classico cruciforme monoderiva dotato di piani orizzontali controventati.\nL'ala, realizzata in legno con rivestimento in compensato e tela, era montata bassa ed a sbalzo sotto la quale erano collegate le gambe di forza anteriori del carrello.\nIl carrello d'atterraggio, un triciclo classico fisso, era dotato anteriormente di gambe di forza ammortizzate e carenate, integrato posteriormente da un ruotino d'appoggio posizionato sotto la coda.\nLa propulsione era affidata ad un motore radiale posizionato all'apice anteriore della fusoliera, inizialmente un Fiat A.54 7 cilindri a singola stella raffreddato ad aria capace di erogare una potenza pari a 140 CV (103 kW), racchiuso in un anello Townend ed abbinato ad un'elica bipala. Successivamente, nella versione G.5bis avviata alla serie, venne sostituito da un pi\u00f9 potente Fiat A.70 da 200 CV (147\u00a0kW).\nEsemplari attualmente esistenti.\nL'unico esemplare attualmente esistente \u00e8 il G.5bis MM.290 marche I-BFFI esposto presso il Museo storico dell'Aeronautica Militare di Vigna di Valle nel comune di Anguillara Sabazia, sul lago di Bracciano (RM)."}
{"id": "2076077", "revid": "287204", "url": "https://it.wikipedia.org/wiki?curid=2076077", "title": "Forbesganj", "text": "Forbesganj \u00e8 una suddivisione dell'India, classificata come \"municipality\", di 41.982 abitanti, situata nel distretto di Araria, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 18' 0 N e 87\u00b0 15' 0 E e ha un'altitudine di 45 .\nSociet\u00e0.\nEvoluzione demografica.\nAl censimento del 2001 la popolazione di Forbesganj assommava a 41.982 persone, delle quali 22.370 maschi e 19.612 femmine. I bambini di et\u00e0 inferiore o uguale ai sei anni assommavano a 6.644, dei quali 3.391 maschi e 3.253 femmine. Infine, coloro che erano in grado di saper almeno leggere e scrivere erano 25.730, dei quali 15.051 maschi e 10.679 femmine."}
{"id": "2076078", "revid": "135224", "url": "https://it.wikipedia.org/wiki?curid=2076078", "title": "Emma Calv\u00e9", "text": "Carriera.\nEmma Calv\u00e9 dopo aver studiato a Parigi con Mathilde Marchesi e Manuel Garc\u00eda (figlio) debutt\u00f2 nel teatro lirico il 23 settembre 1881 al La Monnaie/De Munt di Bruxelles, nel ruolo di Margherite nel \"Faust\" di Gounod e vi rimase per tre anni per poi andare a Parigi, prima al Th\u00e9\u00e2tre de la com\u00e9die italienne e poi dal marzo 1885 all'Op\u00e9ra Comique. Il 16 dicembre 1884 canta nella prima assoluta di \"Aben-Hamet\" di Th\u00e9odore Dubois al Th\u00e9\u00e2tre du Ch\u00e2telet. Nel novembre 1885 a Nizza \u00e8 Leila ne I pescatori di perle con successo. Nel maggio 1886 \u00e8 Rosina ne Le nozze di Figaro all'Op\u00e9ra Comique.\nIn Italia debutta nel 1887 al Teatro alla Scala di Milano come Lidia in \"Flora mirabilis\" di Spiro Samara ed al Teatro Costanzi di Roma nel 1888 \u00e8 la protagonista nella prima assoluta di \"Medg\u00e9\" di Spiro Samara e nel 1891 Suzel nella prima assoluta di \"L'amico Fritz\" diretta da Rodolfo Ferrari con Fernando De Lucia e Paul Lh\u00e9rie, Leila ne \"I pescatori di perle\" e Santuzza in \"Cavalleria rusticana\". A Roma prende lezioni da Domenico Mustaf\u00e0.\nAl Teatro La Fenice di Venezia debutta nel 1889 come Ofelia in Hamlet con Giuseppe Kaschmann seguita da Leila ne \"I pescatori di perle\".\nAncora alla Scala nel 1890 \u00e8 Ofelia in \"Hamlet\" con Mattia Battistini e Francesco Navarrini con successo.\nNel 1891 \u00e8 Santuzza in Cavalleria rusticana nel Teatro San Carlo di Napoli.\nNel 1893 canta nella prima assoluta di \"Amy Robsart\" di Isidore de Lara al Royal Opera House, Covent Garden di Londra e nel 1894 Anita nella prima assoluta di \"La Navarraise\" di Jules Massenet a Londra.\nAl Metropolitan Opera House di New York debutta nel novembre 1893 come Santuzza in \"Cavalleria rusticana\" diretta da Enrico Bevignani seguita dalla protagonista in \"Carmen\" diretta da Luigi Mancinelli con Jean de Reszke, nel 1894 Suzel ne \"L'amico Fritz\" con De Lucia, Mario Ancona e Sofia Scalchi e la protagonista in \"Mignon\", nel 1895 Oph\u00e9lie in \"Hamlet\" ed Anita in \"La Navarraise\", nel 1896 Margherita/Elena in \"Mefistofele\" diretta da Anton Seidl con \u00c9douard de Reszke e Giuseppe Cremonini Bianchi, nel 1897 Marguerite in \"Faust\" e nel 1902 la protagonista in \"Messaline\" di Isidore de Lara con Antonio Scotti e Marcel Journet cantando al Met fino al 1904 in 262 recite. \nNel 1894 compra il castello medievale di Cabri\u00e8res (Gard).\nNel 1897 \u00e8 Fanny Legrand nella prima assoluta di \"Sapho\" (Massenet) al Th\u00e9\u00e2tre de la Ville per l'Op\u00e9ra Comique.\nNel 1899/1900 compie un viaggio in oriente con Vivekananda.\nNel 1902 canta nella prima assoluta di \"La Carm\u00e9lite\" di Reynaldo Hahn all'Op\u00e9ra Comique.\nNel 1903 canta nella prima assoluta di \"Maguelone\" di Edmond Missa a Londra.\nSi afferm\u00f2 nei teatri europei e americani, dapprima in ruoli leggeri e poi drammatici. Sorretta da notevole capacit\u00e0 interpretativa, sia vocale che mimica, fu Ofelia, Salom\u00e9 (\"Herodiade\"), Suzel (\"L'amico Fritz\"), Sapho (\"Sapho\" di Massenet), Anite (\"La Navarraise\"), ma la sua fortuna \u00e8 legata alla Carmen (opera) di Bizet, da lei portata in America in una felice tourn\u00e9e. Colette testimonia che ritrovando la Calv\u00e9 a Nizza, lei le confid\u00f2 di aver ricevuto una proposta dall'America per interpretare Carmen in un film, ma che lei \"non avrebbe accettato questa soperchieria dello schermo\" (Colette E.C. in En pays connus 1949). Continu\u00f2 a cantare fino al 1910 e poi si ritir\u00f2 dalle scene.\nNel 1919 partecipa ad un tour inglese con Arthur Rubinstein.\nNel 1922 partecipa ad un tour in Inghilterra, Scozia ed Irlanda con Alfred Cortot e Jacques Thibaud.\nNel 1925 torna a vivere nel Midi (Francia) nella sua casa di Millau dove insegna.\nTestimonianze.\nLa prima volta, pranzai con lei nella sua casa all'angolo della place des Etas-Unis. Ha sempre saputo che l'ammiravo e che la sua semplicit\u00e0 di paysanne francese mi univa a lei. Mi piaceva che portasse trionfalmente nel mondo intero, la sua bella piccola testa latina, cos\u00ec ben costruita, il suo viso dai tratti delicati, sopra un collo robusto che celava i tesori del suo canto (Colette: E.C da Trait pour Trait in En pays connus 1949)\nMi ricordo della Calv\u00e9 ai suoi bei tempi. Veniva la sera a cantare da Madame Strauss con la sua voce potente, con una \"furia\" (sic) che ci entusiasmava (G.Schlumberger: Mes souvenirs (1844-1928) Plon 1934 I, p.\u00a0353)\nLa sua mobilit\u00e0, l'intensit\u00e0, l'agitazione della sua vita, la seduzione del suo charme innato, la bellezza mediterranea del suo volto, espressivo talvolta fino all'eccesso, i suoi doni di cantante per l'esportazione universale della sua gloria, tutto in lei raggiava d'esaltazione e d'arte molto sicura di s\u00e9. Malconcia ai tornanti della sua esistenza di donna onesta, vezzeggiata da tutti, sensibile soprattutto alla stima di un'\u00e9lite, prendeva volentieri l'aria di una che avesse fallito nella propria vita, malgrado l'evidenza dei trionfi e lo splendore della fama raggiunta.\nLei era l'orgoglio, il tormento, l'amore e la disperazione di colui che lei amava con un trasporto di bella fanciulla, mistica e fedele fino a deformare tutte insieme le realt\u00e0 del presente e le certezze della verit\u00e0. Metteva passione in tutte le cose, anche nella sua grande generosit\u00e0 o nelle sue opinioni su ciascuno (Gheusi: Cinquante ans de Paris p.\u00a078-9)"}
{"id": "2076084", "revid": "287204", "url": "https://it.wikipedia.org/wiki?curid=2076084", "title": "Fatwah", "text": "Fatwah \u00e8 una citt\u00e0 dell'India di 38.362 abitanti, situata nel distretto di Patna, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 31' 0 N e 85\u00b0 19' 0 E e ha un'altitudine di 48 .\nSociet\u00e0.\nEvoluzione demografica.\nAl censimento del 2001 la popolazione di Fatwah assommava a 38.362 persone, delle quali 20.598 maschi e 17.764 femmine. I bambini di et\u00e0 inferiore o uguale ai sei anni assommavano a 6.462, dei quali 3.414 maschi e 3.048 femmine. Infine, coloro che erano in grado di saper almeno leggere e scrivere erano 20.265, dei quali 12.445 maschi e 7.820 femmine."}
{"id": "2076086", "revid": "2148996", "url": "https://it.wikipedia.org/wiki?curid=2076086", "title": "Jason Rich", "text": "Carriera.\nDopo l'esperienza universitaria alla Florida State University, approda in Italia, a Cant\u00f9. Viene scelto dalla societ\u00e0 canturina per le sue doti di atletismo fuori dal comune, ma dimostra anche di avere una buona mano al tiro da tre. Dopo due stagioni in Israele e una in Belgio, il 31 gennaio 2012 ritorna in Italia, firmando fino alla fine della stagione con la Vanoli Cremona. Nell'estate del 2012 passa in Russia, firmando per l'Enisey. Il 10 agosto del 2013, torna a vestire la maglia di Cremona dopo appena una stagione, per poi approdare nell'ottobre del 2014 nel campionato francese allo Chalon. Nell'estate 2015 gioca per due stagioni con il Metropolitans 92. Il 1\u00ba luglio del 2017 fa ritorno in Italia per la quarta volta, firmando con la Scandone Avellino. Con la societ\u00e0 irpina, tuttavia vincer\u00e0 poi a fine stagione il premio di MVP della regular season della Serie A 2017/2018. Nell'ottobre 2018 trova un ingaggio in Turchia, firmando con il Besiktas. Nell'aprile del 2019, a causa dei ritardi sui pagamenti, decide di lasciare il Besiktas dopo nemmeno sei mesi. Nell'ottobre successivo approda al Gaziantep militando sempre nel campionato turco. Il 29 giugno 2020 torna in Italia per la quinta volta, firmando con la Pallacanestro Varese, ma il 9 luglio successivo a solamente undici giorni di distanza dalla firma con la societ\u00e0 biancorossa, lascia la squadra. \nIl 1\u00b0 agosto 2021 viene ingaggiato dal Napoli Basket, nel roster del prossimo campionato di Serie A."}
{"id": "2076088", "revid": "114600621", "url": "https://it.wikipedia.org/wiki?curid=2076088", "title": "I Giacobini", "text": "I Giacobini \u00e8 un dramma teatrale scritto intorno al 1955 da Federico Zardi. Fu messo in scena dal Piccolo Teatro di Milano diretto da Giorgio Strehler nella stagione 1956-1957. La prima rappresentazione si ebbe il 13 aprile 1957.\nGli interpreti interpreti principali erano: Aldo Allegranza, Antonio Cannas, Tino Carraro, Elsa De Giorgi, Ottavio Fanfani, Sergio Fantoni, Valentina Fortunato, Franco Graziosi, Virna Lisi, Andrea Matteuzzi, Gianfranco Mauri, Franco Moraldi, Quinto Parmeggiani, Massimo Pianforini, Gigi Pistilli, Carlo Ratti, Luigi Vannucchi, Ornella Vanoni.\nI costumi erano di Ezio Frigerio; le scene di Luciano Damiani; le musiche di Gino Negri; le maschere di Amleto Sartori.\nDel testo teatrale lo stesso Zardi cur\u00f2 nel 1960 la riduzione radiofonica e nel 1962 quella per uno sceneggiato televisivo omonimo - appunto, \"I Giacobini\" - diretto da Edmo Fenoglio e trasmesso in sei puntate dall'allora programma nazionale.\nIl testo di Zardi \u00e8 stato ed \u00e8 oggetto di studi a livello accademico.\nArgomento.\nIl fenomeno del giacobinismo e la rivoluzione francese - come \u00e8 facile desumere fin dal titolo - sono al centro del racconto che si sviluppa nell'arco temporale che va dal 1785 al 1794 (Termidoro e caduta di Maximilien de Robespierre - la cui figura viene qui rivalutata sul piano storico - e dei suoi fedelissimi).\nVi sono partecipi diversi personaggi (Saint Just su tutti) che restituiscono il senso di una vicenda storica - quella appunto che vide protagonisti i giacobini - per certi versi esemplare di una grande crisi politica."}
{"id": "2076090", "revid": "287204", "url": "https://it.wikipedia.org/wiki?curid=2076090", "title": "Dumraon", "text": "Dumraon \u00e8 una suddivisione dell'India, classificata come \"municipality\", di 45.796 abitanti, situata nel distretto di Buxar, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 33' 0 N e 84\u00b0 9' 0 E e ha un'altitudine di 60 .\nSociet\u00e0.\nEvoluzione demografica.\nAl censimento del 2001 la popolazione di Dumraon assommava a 45.796 persone, delle quali 24.378 maschi e 21.418 femmine. I bambini di et\u00e0 inferiore o uguale ai sei anni assommavano a 7.902, dei quali 4.118 maschi e 3.784 femmine. Infine, coloro che erano in grado di saper almeno leggere e scrivere erano 24.740, dei quali 15.488 maschi e 9.252 femmine."}
{"id": "2076100", "revid": "124106249", "url": "https://it.wikipedia.org/wiki?curid=2076100", "title": "Niccol\u00f2 Squarcina", "text": "Carriera.\n\u00c8 cresciuto nell'Auxilium, squadra della sua citt\u00e0 Torino con la quale ha giocato una finale nazionale Under-21 e debuttato in B2.\nNel 2005 \u00e8 passato alla Pallacanestro Cant\u00f9 in Serie A, rimanendovi quattro anni senza per\u00f2 mai partire da titolare. Durante questo periodo ha collezionato 42 presenze, 48 considerando anche le partite di play-off.\nNella stagione 2009-10 \u00e8 di scena in Legadue, nel roster della neopromossa Nuova Pallacanestro Vigevano che a fine stagione finir\u00e0 per chiudere i battenti. Un anno pi\u00f9 tardi \u00e8 ad Agrigento in Serie A Dilettanti (terza serie nazionale), mentre dal 2011 scende di un'ulteriore categoria giocando a Castelfiorentino in Divisione Nazionale B.\nDal 2013 al 2018 gioca nella A.P.L Lissone.\nDal 2018 gioca per la Virtus Cermenate Basket.\nDal 2020 ha deciso di portare i suoi talenti alla Scuola Basket 83 Cermenate"}
{"id": "2076104", "revid": "767487", "url": "https://it.wikipedia.org/wiki?curid=2076104", "title": "Steve Blake", "text": "Carriera.\nHigh school.\nBlake frequenta dapprima la \"Miami High School\", dalla quale viene espulso da ogni attivit\u00e0 sportiva legata a quell'istituto, poi la \"Oak Hill Academy\".\nUniversit\u00e0.\nLasciata la high school, Steve Blake frequenta l'Universit\u00e0 del Maryland. Blake viene schierato titolare sin dalla sua prima partita da \"freshman\" ed \u00e8 il primo giocatore della Atlantic Coast Conference a raggiungere 1.000 punti, 800 assist, 400 rimbalzi e 200 rubate: terminata la sua esperienza nella NCAA, infatti, si ritrova al 5\u00ba posto della classifica di tutti i tempi riguardo al numero complessivo di assist nella NCAA con 972.\nLargamente conosciuto per la sua capacit\u00e0 di passaggio, Steve Blake, guidando le sortite offensive della propria squadra, ha raggiunto una \"Final Four\" NCAA nel 2001 e conseguito il titolo nel 2002; quanto a doti realizzative, non si afferma come una vera e propria macchina da punti, come testimoniato dagli 11 punti di media della sua stagione da \"senior\". La sua esperienza universitaria termina nel 2003, quando il playmaker di Hollywood si dichiara eleggibile per il \"draft\" NBA di quell'anno.\nNBA.\nViene scelto alla nona chiamata del secondo giro (38\u00aa scelta assoluta) dai Washington Wizards: con la franchigia della capitale statunitense, colleziona 5,9 punti e 2,8 assist di media in 18,6 minuti di gioco a partita (75 complessive) nella sua stagione da \"rookie\". In quella successiva, invece, le sue possibilit\u00e0 di gioco diminuiscono molto: chiude infatti l'annata con appena 44 partite giocate (14,7 minuti di media).\nNel settembre del 2005, prima dell'inizio della stagione 2005-06, riceve un'offerta dai Portland Trail Blazers, che riescono a portare l\"'unrestricted free agent\" nell'Oregon, ritrovando cos\u00ec l'ex compagno di squadra Juan Dixon, anch'egli appena ingaggiato dai Blazers. Qui riesce ad imporsi come playmaker titolare per via dell'infortunio di Sebastian Telfair, riuscendo a ritagliarsi uno spazio maggiore rispetto a quello della stagione precedente: i suoi minuti di gioco da 14,7 passano a 26,2, il numero complessivo di partite giocate passa da 44 (una da titolare) a 68 (57 in quintetto base). Blake si mette in evidenza come buon passatore ed ottimo playmaker, concludendo la stagione con al terzo posto nella statistica \"assist/palle perse\". Tra l'altro, incrementa la propria percentuale di tiro dell'11%.\nNel luglio del 2006 viene coinvolto in uno scambio che lo porta ai Milwaukee Bucks (insieme a Brian Skinner e Ha Seung-jin) in cambio di Jamaal Magloire. Tuttavia, la sua esperienza in maglia Bucks dura soltanto fino all'11 gennaio dell'anno seguente, quando passa ai Denver Nuggets in cambio di Earl Boykins e Julius Hodge. Guida l'attacco delle \"pepite\" per tutte e 49 le restanti gare della stagione (40 da titolare) e per le 5 gare (tutte in quintetto base) della serie di \"play-off\" persa 4-1 contro i San Antonio Spurs.\nRitornato \"unrestricted free agent\" il 1\u00ba luglio 2007, dopo 12 giorni sigla un contratto triennale con i Portland Trail Blazers, dando cos\u00ec avvio alla sua seconda esperienza con la franchigia dello Stato dell'Oregon. Chiude la stagione 2007/08 con 5,1 assist e 8,5 punti (massimo in carriera) di media. Il 22 febbraio 2009 mette a segno un record di 14 assist contro i Los Angeles Clippers.\nIl 16 febbraio 2010 i Blazers, bisognosi di un centro a causa di una lunga serie di infortuni, lo cedono ai Los Angeles Clippers insieme a Travis Outlaw e a 1,5 milioni di dollari in cambio di Marcus Camby.\nIl 2 luglio 2010 viene messo sotto contratto dai Los Angeles Lakers (4 anni a 16 milioni di dollari). Nella sua prima stagione ha una media di 4 punti in 20 minuti. Nella sua seconda stagione ha una media di 5,2 punti in 23,2 minuti a partita, giocando anche 5 partite su 53 da titolare. Nel novembre 2012 viene multato di 25.000 $ dall'NBA per linguaggio inappropriato verso un tifoso.\nIl 19 febbraio 2014 viene ceduto ai Golden State Warriors in cambio di Kent Bazemore e MarShon Brooks. Nel corso della stagione scende in campo 28 volte con la maglietta della squadra di Oakland.\nIl 10 luglio 2014 firma un contratto biennale a 4,2 milioni di dollari con i Portland Trail Blazers, compagine di cui difende i colori per 81 volte. Il 19 febbraio 2015, con il consenso della NBA, cambia numero di maglia passando dal 5 al 25 in onore dello scomparso Jerome Kersey, che ha militato 11 stagioni nelle file dei Blazers.\nA fine stagione lascia la squadra, firmando per i Detroit Pistons."}
{"id": "2076105", "revid": "287204", "url": "https://it.wikipedia.org/wiki?curid=2076105", "title": "Dumra", "text": "Dumra \u00e8 una citt\u00e0 dell'India di 14.538 abitanti, situata nel distretto di Sitamarhi, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 34' 0 N e 85\u00b0 31' 0 E e ha un'altitudine di 56 .\nSociet\u00e0.\nEvoluzione demografica.\nAl censimento del 2001 la popolazione di Dumra assommava a 14.538 persone, delle quali 8.249 maschi e 6.289 femmine. I bambini di et\u00e0 inferiore o uguale ai sei anni assommavano a 1.603, dei quali 841 maschi e 762 femmine. Infine, coloro che erano in grado di saper almeno leggere e scrivere erano 11.220, dei quali 6.604 maschi e 4.616 femmine."}
{"id": "2076106", "revid": "1013865", "url": "https://it.wikipedia.org/wiki?curid=2076106", "title": "Jabat", "text": "Jabat (o Jabot) \u00e8 un'isola dell'Oceano Pacifico. Appartenente alle isole Ralik \u00e8 amministrativamente una municipalit\u00e0 delle Isole Marshall. Ha una superficie di 1\u00a0km\u00b2 e 95 abitanti (1999)."}
{"id": "2076108", "revid": "767487", "url": "https://it.wikipedia.org/wiki?curid=2076108", "title": "Pier Paolo Scarrone", "text": "Carriera.\nFiglio d'arte (il padre Secondo gioc\u00f2 in Serie B con Alessandria e Marzotto negli anni cinquanta), centrocampista di classe, ambidestro e all'occorrenza anche rifinitore dietro le punte, Scarrone crebbe nelle giovanili dell'Alessandria, non tardando a diventare oggetto di interesse per le grandi squadre: lo acquist\u00f2 nel 1970 il , contando di trovare in lui un possibile erede di Gianni Rivera.\nNel Milan tuttavia Scarrone gioc\u00f2 poco, chiuso oltre che dal suo illustre concittadino, anche da Benetti, Bigon e Sogliano, finendo per disputare solamente tre partite nell'arco di due campionati, con una rete all'attivo realizzata contro il Cagliari all'esordio in serie A. Nel 1972-73 venne ceduto al Genoa come contropartita per il passaggio di Maurizio Turone in rossonero e diede cos\u00ec l'addio alla Serie A.\nIl prosieguo della sua carriera lo port\u00f2 infatti a militare nelle file del per due anni in Serie B e tre anni in Serie C, e poi ancora in Serie C con , , Livorno ed Alessandria, dove \u00e8 tornato a fine carriera proseguendo a giocare in Promozione e a livello dilettantistico.\n\u00c8 stato direttore tecnico della soccer school del e, dalla stagione calcistica 2012-2013, \u00e8 allenatore esordienti 2000 dell'Europa-Bevingros Eleven, societ\u00e0 dilettantistica di Alessandria."}
{"id": "2076110", "revid": "4711", "url": "https://it.wikipedia.org/wiki?curid=2076110", "title": "Club B\u00e0squet Girona", "text": ""}
{"id": "2076112", "revid": "110157", "url": "https://it.wikipedia.org/wiki?curid=2076112", "title": "Jaluit", "text": "Jaluit \u00e8 un atollo dell'Oceano Pacifico. Appartenente alle isole Ralik \u00e8 amministrativamente una municipalit\u00e0 delle Isole Marshall. Ha una superficie di 11.3\u00a0km\u00b2, una laguna di 689,7\u00a0km\u00b2 e 1.669 abitanti (1999).\nIl 18 ottobre 1999, una superficie di 70100.00 ha \u00e8 stata dichiarata area di conservazione naturale."}
{"id": "2076113", "revid": "287204", "url": "https://it.wikipedia.org/wiki?curid=2076113", "title": "Gogri Jamalpur", "text": "Gogri Jamalpur \u00e8 una citt\u00e0 dell'India di 31.093 abitanti, situata nel distretto di Khagaria, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 24' 45 N e 86\u00b0 38' 29 E.\nSociet\u00e0.\nEvoluzione demografica.\nAl censimento del 2001 la popolazione di Gogri Jamalpur assommava a 31.093 persone, delle quali 16.569 maschi e 14.524 femmine. I bambini di et\u00e0 inferiore o uguale ai sei anni assommavano a 6.245, dei quali 3.146 maschi e 3.099 femmine. Infine, coloro che erano in grado di saper almeno leggere e scrivere erano 14.841, dei quali 9.247 maschi e 5.594 femmine."}
{"id": "2076114", "revid": "2134764", "url": "https://it.wikipedia.org/wiki?curid=2076114", "title": "Tautvydas Lydeka", "text": "\u00c8 un centro di 208\u00a0cm per 115\u00a0kg.\nCarriera.\nDopo due stagioni in patria, con la maglia del LKKA Rustenda, si \u00e8 trasferito in Ucraina, al BC Dnipro, dove \u00e8 rimasto dal 2005 al 2007. Ha iniziato il campionato 2007-08 nei Paesi Bassi, all'Hanzevast Capitals Groningen, ma \u00e8 passato, nel corso della stessa annata, prima in Grecia, all'Olimpia Patrasso, e poi in Bosnia, dove, con la maglia del KK Igokea, ha chiuso la stagione con 10,1 punti e 6 rimbalzi di media, ottenendo buone percentuali sia da due (58%) sia dalla lunetta (73%).\nNel 2008 il lungo lituano \u00e8 arrivato a Cant\u00f9, dove ha ben impressionato al suo esordio nel campionato tricolore, facendo registrare 5,4 punti (con il 55,8% da due) e 4,4 rimbalzi di media nei 12,7 minuti giocati per gara.\n\u00c8 un centro di ruolo, fisico ed agonista, che pu\u00f2 dare un sostanzioso contributo sottocanestro sia in termini di rimbalzi, sia in termini di presenza difensiva.\nNella stagione 2010-11 ha giocato per la Victoria Libertas Pesaro.\nIl 23 dicembre 2015 la Victoria Libertas Pesaro ne ufficializza il ritorno.\nIl 19 giugno 2016 passa alla Dinamo Sassari.\nNel febbraio 2018, dopo essersi svincolato dal club francese del Limoges, firma per la New Basket Brindisi, sostituendo il partente Cady Lalanne."}
{"id": "2076117", "revid": "149485", "url": "https://it.wikipedia.org/wiki?curid=2076117", "title": "Campionati mondiali di pugilato dilettanti 1986", "text": "I Campionati mondiali di pugilato dilettanti del 1986 (AIBA World Boxing Championships) si sono tenuti a Reno (Nevada), Stati Uniti d'America, dall'8 al 18 maggio."}
{"id": "2076118", "revid": "1586079", "url": "https://it.wikipedia.org/wiki?curid=2076118", "title": "Jemo", "text": "Jemo \u00e8 un atollo dell'Oceano Pacifico. Appartenente alle isole Ratak \u00e8 amministrativamente una municipalit\u00e0 delle Isole Marshall anche se disabitato. Ha una superficie di 0,16\u00a0km\u00b2"}
{"id": "2076122", "revid": "7", "url": "https://it.wikipedia.org/wiki?curid=2076122", "title": "I giacobini", "text": ""}
{"id": "2076127", "revid": "59912", "url": "https://it.wikipedia.org/wiki?curid=2076127", "title": "Kwajalein", "text": "Kwajalein \u00e8 un atollo dell'Oceano Pacifico. Appartenente alle isole Ralik \u00e8 amministrativamente una municipalit\u00e0 delle Isole Marshall. Ha una superficie di 16,4\u00a0km\u00b2, una laguna di 2174\u00a0km\u00b2 e 10.902 abitanti (1999). Nella laguna \u00e8 presente il relitto affiorante dell'incrociatore pesante Prinz Eugen, qui trainato ed in seguito affondato nel luglio 1946 dopo che venne danneggiato dai test atomici nell'atollo di Bikini.\nPopolazione.\nL'isolotto di Ebeye \u00e8 una delle isole pi\u00f9 densamente popolate del mondo, con circa 13\u00a0000 abitanti concentrati in una superficie di 0,32 km2."}
{"id": "2076128", "revid": "767487", "url": "https://it.wikipedia.org/wiki?curid=2076128", "title": "Jack McKinney", "text": ""}
{"id": "2076131", "revid": "1013865", "url": "https://it.wikipedia.org/wiki?curid=2076131", "title": "Lae (Marshall)", "text": "Lae \u00e8 un atollo dell'Oceano Pacifico. Appartenente alle isole Ralik \u00e8 amministrativamente una municipalit\u00e0 delle Isole Marshall.\nDurante la seconda guerra mondiale \u00e8 stato sede di un'importante base aerea giapponese.\nHa una superficie di 1,45\u00a0km\u00b2, e 322 abitanti (1999)."}
{"id": "2076133", "revid": "767487", "url": "https://it.wikipedia.org/wiki?curid=2076133", "title": "Increase the Dosage", "text": "Increase the Dosage \u00e8 il secondo album di studio del gruppo nu jazz statunitense Revolution Void. L'album \u00e8 stato pubblicato con licenza libera Creative Commons cc-by-3.0."}
{"id": "2076134", "revid": "1013865", "url": "https://it.wikipedia.org/wiki?curid=2076134", "title": "Lib (Marshall)", "text": "Lib \u00e8 un atollo dell'Oceano Pacifico. Appartenente alle isole Ralik \u00e8 amministrativamente una municipalit\u00e0 delle Isole Marshall. Ha una superficie di 0.93\u00a0km\u00b2, e 147 abitanti (1999)."}
{"id": "2076135", "revid": "1013865", "url": "https://it.wikipedia.org/wiki?curid=2076135", "title": "Likiep", "text": "Likiep \u00e8 un atollo dell'Oceano Pacifico. Appartenente alle isole Ratak \u00e8 amministrativamente una municipalit\u00e0 delle Isole Marshall. Ha una superficie di 10,26\u00a0km\u00b2, e 527 abitanti (1999)."}
{"id": "2076136", "revid": "1543377", "url": "https://it.wikipedia.org/wiki?curid=2076136", "title": "Schubert Gambetta", "text": "Carriera.\nGambetta trascorse la maggior parte della sua carriera al Nacional di Montevideo, con cui vinse 10 campionati uruguaiani. Gioc\u00f2 anche in Colombia con il C\u00facuta Deportivo nel 1949 e chiuse la carriera con il Mar de Fondo nel 1960.\nConta 36 presenze e 3 gol con la Nazionale uruguaiana, con cui esord\u00ec il 9 febbraio 1941 contro l'Ecuador (6-0).\nFece parte della selezione che vinse i Mondiali nel 1950, dove disput\u00f2 2 partite del girone finale, e di quella che conquist\u00f2 il Campeonato Sudamericano de Football nel 1942.\n\u00c8 stato convocato anche per il Campeonato Sudamericano de Football nel 1941 (secondo posto dietro l'Argentina), nel 1945 (4\u00ba posto) e nel 1947 (3\u00ba posto). Segn\u00f2 una rete in tutte le edizioni ad eccezione del 1945, quando fu espulso per ben due volte.\nFu anche autore di un gesto di fair play: il 5 settembre 1948, nel derby con il Pe\u00f1arol, l'arbitro assegn\u00f2 un rigore, espellendo anche un giocatore del Pe\u00f1arol; Gambetta ritenne ingiusta l'espulsione e sbagli\u00f2 volontariamente il rigore."}
{"id": "2076139", "revid": "123882205", "url": "https://it.wikipedia.org/wiki?curid=2076139", "title": "Lago di Montedoglio", "text": "Il lago di Montedoglio \u00e8 un bacino artificiale progettato nei primi anni settanta e costruito a partire dal decennio successivo sbarrando il fiume Tevere. \u00c8 il lago pi\u00f9 esteso della Toscana. Si trova sotto i centri abitati di Baldignano (antico castello di origine medievale) e Madonnuccia (edificato tra gli anni '79 e '80 del XX secolo per accogliere gli abitanti della pianura che sarebbe stata invasa dalle acque).\nGeologia ed idrologia.\nAttualmente \u00e8 utilizzato per rifornire la rete idrica della citt\u00e0 di Sansepolcro e dei paesi circostanti, per l'irrigazione e per regolare il flusso del Tevere ed evitare secche d'estate (i suoi primi affluenti sono a valle di Sansepolcro). l'acqua del lago andr\u00e0 ad irrigare il comprensorio del Lago Trasimeno evitando cos\u00ec che il livello del lago umbro scenda sotto i livelli di guardia. \nIl lago si trova nella provincia di Arezzo, nei comuni di Pieve Santo Stefano, Sansepolcro e Anghiari ed \u00e8 circondato da monti, foreste e campi coltivati.\nStoria.\nCon la sempre maggiore necessit\u00e0 dell'acqua per irrigazione e per fornire acqua potabile alle abitazioni del complesso irriguo delle province di Arezzo, Perugia, Siena e Terni, prende vita l'idea di realizzare un bacino artificiale e risolvere cos\u00ec la problematica situazione. La diga di Montedoglio \u00e8 stata progettata dal prof. Filippo Arredi e dall'ing. Ugo Ravaglioli; i lavori di costruzione durarono dal 1977 al 1993, mentre il riempimento della diga avvenne a partire dal 1990.\nAlle ore 20.15 (orario stabilito grazie all\u2019idrometro sul lago e all'idrometro di Gorgabuia posto a poche centinaia di metri a valle della diga) del giorno mercoled\u00ec 29 dicembre 2010 sono crollati circa 20 metri del muro che separa l'invaso dal canale effluente, canale che raccorda l'opera di sfioro con il corso d'acqua a valle. La breccia ha causato inizialmente la fuoriuscita di 600\u00a0m\u00b3 di acqua al secondo, flusso poi affievolito dopo alcune ore. Sono state evacuate per precauzione diverse abitazioni, soprattutto nelle zone di Sansepolcro, San Giustino e Citt\u00e0 di Castello e alcune frazioni come Piosina, Trebbio, Vannocchia, Pistrino, Pitigliano, Viaio (Anghiari).\nL'Ente irriguo Umbro Toscano che gestisce il bacino artificiale ha comunicato che nella giornata era stato raggiunto il massimo riempimento del lago ed erano stati effettuati i controlli di collaudo, con esito positivo.\nDettagli tecnici.\nLa diga di Montedoglio, essendo un invaso ancora molto giovane, non pu\u00f2 essere utilizzato a pieno e questo \u00e8 dovuto soprattutto al fatto che la quantit\u00e0 d'acqua contenuta all'interno di questo, che \u00e8 gi\u00e0 circa 130 milioni di metri cubi, non pu\u00f2 essere ancora aumentata fino al suo pieno regime, in quanto il fondo deve prima consolidarsi. A regime potrebbe raggiungere i 145 milioni di metri cubi d'acqua.\nSul fondo del lago \u00e8 stato costruito un tunnel con un diametro di 6m e una lunghezza di 420m; questo \u00e8 un tunnel di evacuazione (o scarico di fondo) grazie al quale, in caso di bisogno, il lago pu\u00f2 essere svuotato agevolmente. Nel lago troviamo anche uno sfioratore di superficie e un altro tunnel con un diametro di circa 3,5\u00a0m e una lunghezza di 4\u00a0km che ha il compito di indirizzare l'acqua nel torrente di Sovara e nel Tevere per poter assicurare il deflusso minimo vitale stabilito in di 2401 l/s.\nPatrimonio ittico.\nSono presenti numerose specie di pesci come i cavedani, scardole, barbi, vaironi, carassi, tinche, carpe, br\u00e8me, trote, rovelle, persici reali, lucci, sandre e persici sole.\nPatrimonio forestale.\nNelle zone collinari e montane intorno all'invaso di Montedoglio sono diffuse varie essenze forestali. Data l'asprezza del suolo (composto per la maggior parte da ofioliti) \u00e8 l'habitat ideale per alcune conifere introdotte e poi naturalizzate come: \"Pinus nigra\" (pino nero), \"Pinus sylvestris\" (pino silvestre), \"Juniperus\" spp. (ginepro), e, in larga misura, \"Pinus pinaster\" (pino marittimo). Questi alberi provvedono alla tenuta del suolo contro possibili frane, al miglioramento della sua qualit\u00e0 e alla forestazione dell'area (di difficile colonizzazione da parte di altre specie).\nOltre alla gran quantit\u00e0 di conifere (le pi\u00f9 diffuse), sono presenti altre essenze tipiche dei luoghi come: \"Quercus robur\" (farnia), \"Ulmus\" spp. (olmo), \"Quercus petraea\" (rovere), \"Quercus pubescens\" (roverella), \"Quercus cerris\" (cerro), \"Fraxinus ornus\" (orniello), \"Sorbus\" spp. (sorbo), \"Ostrya carpinifolia\" (carpino nero), \"Acer\" spp. (aceri), \"Mespilus germanica\" (nespolo comune).\nLungo le rive del lago e del fiume Tevere abbiamo: \"Salix\" spp. (salici), \"Populus nigra\" (pioppo nero), \"Populus tremula\" (pioppo tremulo), \"Populus alba\" (pioppo bianco), \"Ziziphus jujuba\" (giuggiolo), \"Rubus ulmifolius\" (mora di rovo), \"Robinia pseudoacacia\" (robinia), \"Prunus avium\" (ciliegio selvatico), \"Prunus spinosa\" (prugnolo), \"Rosa canina\" (rosa canina)."}
{"id": "2076141", "revid": "1013865", "url": "https://it.wikipedia.org/wiki?curid=2076141", "title": "Maloelap", "text": "Maloelap \u00e8 un atollo dell'Oceano Pacifico. Appartenente alle isole Ratak \u00e8 amministrativamente una municipalit\u00e0 delle Isole Marshall. Ha una superficie di 9,8\u00a0km\u00b2, una laguna di 972.7\u00a0km\u00b2 e 856 abitanti (1999).\nL'atollo comprende 75 isolette di cui 5 abitate: Taroa, Kaben, Airok, Ollet e Jang."}
{"id": "2076147", "revid": "1013865", "url": "https://it.wikipedia.org/wiki?curid=2076147", "title": "Mejit", "text": "Mejit \u00e8 un'isola dell'Oceano Pacifico. Appartenente alle isole Ratak \u00e8 amministrativamente una municipalit\u00e0 delle Isole Marshall. Ha una superficie di 1,86\u00a0km\u00b2 e 416 abitanti (1999)."}
{"id": "2076148", "revid": "287204", "url": "https://it.wikipedia.org/wiki?curid=2076148", "title": "Habibpur", "text": "Habibpur \u00e8 una suddivisione dell'India, classificata come \"census town\", di 9.360 abitanti, situata nel distretto di Bhagalpur, nello stato federato del Bihar. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 12' 44 N e 86\u00b0 58' 60 E.\nSociet\u00e0.\nEvoluzione demografica.\nAl censimento del 2001 la popolazione di Habibpur assommava a 9.360 persone, delle quali 4.923 maschi e 4.437 femmine. I bambini di et\u00e0 inferiore o uguale ai sei anni assommavano a 1.918, dei quali 1.003 maschi e 915 femmine. Infine, coloro che erano in grado di saper almeno leggere e scrivere erano 3.709, dei quali 2.262 maschi e 1.447 femmine."}
{"id": "2076152", "revid": "110157", "url": "https://it.wikipedia.org/wiki?curid=2076152", "title": "Mili", "text": "Mili \u00e8 un atollo dell'Oceano Pacifico. Appartenente alle isole Ratak \u00e8 amministrativamente una municipalit\u00e0 delle Isole Marshall. Ha una superficie di 16\u00a0km\u00b2, una laguna di 763\u00a0km\u00b2 e 1.032 abitanti (1999).\nPopolazione"}
{"id": "2076154", "revid": "28057", "url": "https://it.wikipedia.org/wiki?curid=2076154", "title": "Nicola Maresca Donnorso di Serracapriola", "text": "Biografia.\nAppartenente a una famiglia aristocratica napoletana, nacque nella capitale dell'Impero russo, dove suo padre, Antonino Maresca, fu ministro plenipotenziario per Ferdinando di Borbone. Anche Nicola venne avviato alla carriera diplomatica e fu, fra l'altro, ambasciatore a Parigi (1840).\nIl 28 gennaio 1848 Nicola Maresca subentr\u00f2 al Pietracatella come presidente del consiglio dei ministri e Ministro degli affari esteri di Ferdinando II (Governo Maresca Donnorso). Sotto il suo ministero l'11 febbraio 1848 Ferdinando II concesse la costituzione. Il Serracapriola rimase in carica fino al 3 aprile 1848 quando il governo costituzionale venne affidato allo storico Carlo Troya. Ricopr\u00ec quindi l'ufficio di vicepresidente della Consulta del Regno, che mantenne fino al 1860. Nel 1860 entr\u00f2 per poco tempo nel Consiglio di reggenza alla vigilia dell'ingresso di Giuseppe Garibaldi a Napoli. Dopo l'unit\u00e0 d'Italia, Maresca si ritir\u00f2 a vita privata."}
{"id": "2076155", "revid": "1013865", "url": "https://it.wikipedia.org/wiki?curid=2076155", "title": "Namorik", "text": "Namorik \u00e8 un atollo dell'Oceano Pacifico. Appartenente alle isole Ralik \u00e8 amministrativamente una municipalit\u00e0 delle Isole Marshall. Ha una superficie di 2,77\u00a0km\u00b2, una laguna di 7\u00a0km\u00b2 e 772 abitanti (1999)."}
{"id": "2076160", "revid": "1013865", "url": "https://it.wikipedia.org/wiki?curid=2076160", "title": "Namu", "text": "Namu \u00e8 un atollo dell'Oceano Pacifico. Appartenente alle isole Ralik \u00e8 amministrativamente una municipalit\u00e0 delle Isole Marshall. Ha una superficie di 6,27\u00a0km\u00b2, una laguna di 397,12\u00a0km\u00b2 e 903 abitanti (1999)."}
{"id": "2076162", "revid": "1013865", "url": "https://it.wikipedia.org/wiki?curid=2076162", "title": "Rongelap", "text": "Rongelap \u00e8 un atollo dell'Oceano Pacifico. Appartenente alle isole Ralik \u00e8 amministrativamente una municipalit\u00e0 delle Isole Marshall. Ha una superficie di 21\u00a0km\u00b2, una laguna di 1.000\u00a0km\u00b2 e 79 abitanti (2011).\nPopolazione.\nLa popolazione, vittima del fall-out radioattivo degli esperimenti nucleari americani del 1957, \u00e8 stata in gran parte trasferita sull'isola di Ebeye."}
{"id": "2076164", "revid": "1305772", "url": "https://it.wikipedia.org/wiki?curid=2076164", "title": "Taongi", "text": "Taongi o Bokak \u00e8 un atollo dell'Oceano Pacifico. Appartenente alle isole Ratak \u00e8 amministrativamente una municipalit\u00e0 delle Isole Marshall. \nHa una superficie di 3,24\u00a0km\u00b2, una laguna di 78.04\u00a0km\u00b2. Completamente disabitata, \u00e8 una riserva naturale.\nIl Dominion of Melchizedek, una micronazione che, in teoria, avrebbe propri passaporti e una propria valuta, ma che nella realt\u00e0 esiste solo in Internet (il suo fondatore, Mark Pedley, \u00e8 uno dei maggiori truffatori americani, ha scontato anni di prigione ed \u00e8 tuttora ricercato dalla polizia statunitense), dichiara la sua sovranit\u00e0 sull'atollo Taongi."}
{"id": "2076165", "revid": "287204", "url": "https://it.wikipedia.org/wiki?curid=2076165", "title": "Hilsa", "text": "Hilsa \u00e8 una citt\u00e0 dell'India di 37.748 abitanti, situata nel distretto di Nalanda, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 19' 0 N e 85\u00b0 16' 60 E e ha un'altitudine di 44 .\nSociet\u00e0.\nEvoluzione demografica.\nAl censimento del 2001 la popolazione di Hilsa assommava a 37.748 persone, delle quali 20.378 maschi e 17.370 femmine. I bambini di et\u00e0 inferiore o uguale ai sei anni assommavano a 6.397, dei quali 3.386 maschi e 3.011 femmine. Infine, coloro che erano in grado di saper almeno leggere e scrivere erano 21.406, dei quali 13.446 maschi e 7.960 femmine."}
{"id": "2076167", "revid": "287204", "url": "https://it.wikipedia.org/wiki?curid=2076167", "title": "Toke", "text": "Toke \u00e8 un atollo dell'Oceano Pacifico. Appartenente alle isole Ratak \u00e8 amministrativamente una municipalit\u00e0 delle Isole Marshall. \nHa una superficie di 0,57\u00a0km\u00b2, una laguna di 93,14\u00a0km\u00b2 ed \u00e8 disabitato."}
{"id": "2076169", "revid": "149485", "url": "https://it.wikipedia.org/wiki?curid=2076169", "title": "Hisua", "text": "Hisua \u00e8 una citt\u00e0 dell'India di 25.045 abitanti, situata nel distretto di Nawada, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 49' 60 N e 85\u00b0 25' 00 E e ha un'altitudine di 92 .\nSociet\u00e0.\nEvoluzione demografica.\nAl censimento del 2001 la popolazione di Hisua assommava a 25.045 persone, delle quali 12.900 maschi e 12.145 femmine. I bambini di et\u00e0 inferiore o uguale ai sei anni assommavano a 4.502, dei quali 2.282 maschi e 2.220 femmine. Infine, coloro che erano in grado di saper almeno leggere e scrivere erano 12.659, dei quali 7.633 maschi e 5.026 femmine."}
{"id": "2076170", "revid": "1013865", "url": "https://it.wikipedia.org/wiki?curid=2076170", "title": "Ujae", "text": "Ujae \u00e8 un atollo dell'Oceano Pacifico. Appartenente alle isole Ralik \u00e8 amministrativamente una municipalit\u00e0 delle Isole Marshall. \nHa una superficie di 1,86\u00a0km\u00b2, una laguna di 186\u00a0km\u00b2 ed ha 440 abitanti (1999)."}
{"id": "2076172", "revid": "1013865", "url": "https://it.wikipedia.org/wiki?curid=2076172", "title": "Ujelang", "text": "Ujelang \u00e8 un atollo dell'Oceano Pacifico. Appartenente alle isole Ralik \u00e8 amministrativamente una municipalit\u00e0 delle Isole Marshall. \nHa una superficie di 1,74\u00a0km\u00b2, una laguna di 66\u00a0km\u00b2 ed \u00e8 attualmente disabitata."}
{"id": "2076173", "revid": "287204", "url": "https://it.wikipedia.org/wiki?curid=2076173", "title": "Laquearius", "text": "Laquearius, laquerarius o laqueator (pl. laquearii, laquerarii o laqueatores, letteralmente l'intrappolatore), \u00e8 il termine che indica i gladiatori romani che combattevano con un cappio o lazo (\"laqueus\") in una mano e un pugnale o una spada nell'altra.\nIl \"laquearius\", non molto conosciuto, apparve tardivamente nella storia dei giochi romani. Esso potrebbe aver costituito una classe di gladiatori ben definita che combatteva gli incontri nell'arena. Se fosse effettivamente cos\u00ec, il \"laquearius\" avrebbe seguito la medesima tattica del \"retiarius\", il gladiatore che maneggiava una rete da pesca e un tridente.\nQuesti \"laquearii\" (o gladiatori del cappio), prevalentemente dei combattenti, si confrontavano cercando di catturare i loro avversari col lazo e successivamente di colpirli con la lama.\nIndossavano un'armatura probabilmente simile a quella del reziario, che consisteva principalmente in un \"galerus\" (uno spallaccio protettivo), portato sopra la spalla sinistra.\nUn'altra possibilit\u00e0 \u00e8 che il \"laquearius\" fosse una sorta di \"paegniarius\", ovvero un pagliaccio. Questi uomini combattevano battaglie simulate nell'arena, inscenando delle pantomime come intermezzo comico tra un combattimento e l'altro.\nUna terza possibilit\u00e0 \u00e8 che il \"laquearius\" volesse rappresentare un boia; tuttavia, il fatto che la sua arma secondaria fosse la spada rende quest'ipotesi improbabile.\nQuasi tutte le classi gladiatorie si rifacevano agli armati del mondo reale. Dato che i Romani non usavano il lazo sul campo di battaglia, \u00e8 improbabile che il \"laquearius\" ricalcasse un modello romano. Invece esso potrebbe essersi basato su una delle trib\u00f9 barbare conosciute dai Romani e che adoperavano il lazo in combattimento, come i Sagartiani."}
{"id": "2076174", "revid": "110948536", "url": "https://it.wikipedia.org/wiki?curid=2076174", "title": "Utirik", "text": "Utirik \u00e8 un atollo dell'Oceano Pacifico. Appartenente alle isole Ratak \u00e8 amministrativamente una municipalit\u00e0 delle Isole Marshall. \nHa una superficie di 2,43\u00a0km\u00b2, una laguna di 55,73\u00a0km\u00b2 e 433 abitanti (1999)."}
{"id": "2076176", "revid": "1013865", "url": "https://it.wikipedia.org/wiki?curid=2076176", "title": "Wotho", "text": "Wotho \u00e8 un atollo dell'Oceano Pacifico. Appartenente alle isole Ralik \u00e8 amministrativamente una municipalit\u00e0 delle Isole Marshall. \nHa una superficie di 4,33\u00a0km\u00b2, una laguna di 94,92\u00a0km\u00b2 e 145 abitanti (1999)."}
{"id": "2076177", "revid": "712828", "url": "https://it.wikipedia.org/wiki?curid=2076177", "title": "Gonbe", "text": ""}
{"id": "2076178", "revid": "1013865", "url": "https://it.wikipedia.org/wiki?curid=2076178", "title": "Wotje", "text": "Wotje \u00e8 un atollo dell'Oceano Pacifico. Appartenente alle isole Ratak \u00e8 amministrativamente una municipalit\u00e0 delle Isole Marshall. \nHa una superficie di 8,18\u00a0km\u00b2, una laguna di km\u00b2 e 866 abitanti (1999)."}
{"id": "2076179", "revid": "712828", "url": "https://it.wikipedia.org/wiki?curid=2076179", "title": "Mr. 9", "text": ""}
{"id": "2076180", "revid": "599013", "url": "https://it.wikipedia.org/wiki?curid=2076180", "title": "Denham Brown", "text": "Carriera.\nDivenuto famoso per aver segnato 111 punti in una sola partita nel 2002 con la maglia della West Hill Collegiate High School. In seguito vinse nel 2004 con la University of Connecticut il titolo NCAA.\nNel Draft NBA 2006 viene scelto al secondo giro come 40\u00aa scelta dai Seattle SuperSonics, con cui disputa due partite di pre-season. Nell'ottobre dello stesso anno viene mandato a maturare in D-League dove con la maglia dei Tulsa 66ers raggiunge una media di circa 19 punti a partita.\nNel 2008 sbarca in Europa, dove gioca dapprima nel Galatasaray e poi nella Pallacanestro Cant\u00f9 dove, nonostante un inizio promettente, si rivela un giocatore piuttosto incostante e non ottiene la riconferma."}
{"id": "2076181", "revid": "767487", "url": "https://it.wikipedia.org/wiki?curid=2076181", "title": "Carmine Iacovazzo", "text": "Conosciuto anche come Jacovazzi, era soprannominato '\"O Lione\" per la sua carica agonistica.\nCarriera.\nSalernitana.\nCresciuto calcisticamente nella , esord\u00ec in prima squadra giovanissimo nella gara Bagnolese- 0-2 disuptatasi l'8-11-1936 valida per il campionato di serie C. Con la squadra campana nella stagione 1937-1938 ottiene la promozione in Serie B, la prima delle tre promozioni conseguite nell'arco della sua carriera. Nel campionato cadetto gioc\u00f2 parecchie gare mettendo a segno anche alcune reti, e al termine della stagione 1939-1940 retrocesse nuovamente in Serie C, categoria nella quale milit\u00f2 fino al 1943.\nDopo la sospensione dei campionati per motivi bellici, nel periodo 1943-1945, Iacovazzo riprese l'attivit\u00e0 agonistica, sempre con la Salernitana, partecipando al campionato Centro-Sud che comprendeva squadre miste di Serie A e Serie B. In seguito il giocatore contribu\u00ec alla storica promozione, nel campionato 1946-1947, della Salernitana in Serie A.\nNella squadra allenata da Giuseppe Viani disput\u00f2 26 gare, e fu la sua unica partecipazione alla massima serie, in quanto la stagione si concluse con la retrocessione in Serie B della squadra con la quale gioc\u00f2 anche nel campionato successivo. Il lungo rapporto con il sodalizio campano si concluse nella stagione 1948-1949, dopo 256 presenze nell'arco di undici anni, per poi spostarsi a Nocera Inferiore.\nNocerina e Toma Maglie.\nCon la conta 29 presenze ed una rete, nella stagione di Serie C 1949-1950 girone D. A stagione conclusa, la sua carriera prosegu\u00ec in provincia di Lecce, nel Toma Maglie, nuovamente in Serie C. Con tale casacca disput\u00f2 3 stagioni, dal 1950 al 1953 prima di concludere la sua carriera."}
{"id": "2076184", "revid": "1776051", "url": "https://it.wikipedia.org/wiki?curid=2076184", "title": "Bored Generation", "text": "Bored Generation \u00e8 una compilation punk del 1996 edita da Epitaph Records."}
{"id": "2076187", "revid": "290948", "url": "https://it.wikipedia.org/wiki?curid=2076187", "title": "SATP", "text": ""}
{"id": "2076188", "revid": "290948", "url": "https://it.wikipedia.org/wiki?curid=2076188", "title": "Temperatura e Pressione Standard", "text": ""}
{"id": "2076189", "revid": "767487", "url": "https://it.wikipedia.org/wiki?curid=2076189", "title": "Torneo interzonale", "text": "Un torneo interzonale era un torneo scacchistico usato nelle qualificazioni per il campionato del mondo tra il 1948 e il 1993. Prende questo nome perch\u00e9 vi si affrontavano giocatori provenienti da diverse \"zone\" amministrative della FIDE.\nI tornei interzonali furono istituiti dalla FIDE in previsione del secondo campionato del mondo da essa gestito (il primo, del 1948, era stato ad inviti). Si poneva ad un livello intermedio tra i \"tornei zonali\" (organizzati nella varie zone della FIDE) e i tornei dei candidati, il cui vincitore aveva il diritto di sfidare il campione del mondo; il primo si svolse a Saltsj\u00f6baden tra il 2 aprile e il 16 maggio 1948.\nFino alla fine degli anni ottanta, i partecipanti ai tornei interzonali erano usualmente una ventina, e il formato previsto era quello del girone all'italiana; nei primi cicli (fino a quello relativo al mondiale 1972) si teneva un solo interzonale, mentre in seguito il numero fu ampliato a due (fino al campionato del mondo 1981) e poi a tre. Nel ciclo per il mondiale 1993, la FIDE introdusse il sistema svizzero, concentrando 64 giocatori in un unico torneo. Tale formato fu conservato per il campionato FIDE 1996, cos\u00ec come per il rivale campionato del mondo 1995 organizzato dalla PCA dopo la divisione del titolo mondiale. A partire dal mondiale 1998, la FIDE non tenne pi\u00f9 interzonali, sostituendo il campionato del mondo con un unico torneo ad eliminazione diretta.\nStorico degli interzonali.\nNota: la numerazione ha solo valore indicativo, non esistendo una numerazione ufficiale."}
{"id": "2076190", "revid": "212348", "url": "https://it.wikipedia.org/wiki?curid=2076190", "title": "Interzonale", "text": ""}
{"id": "2076193", "revid": "1522738", "url": "https://it.wikipedia.org/wiki?curid=2076193", "title": "Buck Rogers", "text": "Buck Rogers \u00e8 un personaggio immaginario protagonista di una serie di strisce a fumetti, \"Buck Rogers in the 25th Century\", pubblicata dal 1929 sui quotidiani statunitensi in syndication fino al 1967, capostipite dei fumetti di fantascienza americani e protagonista poi anche di serie televisive, serial cinematografici e radiofonici e di due lungometraggi. Le storie a fumetti, i film, le trasposizioni radiofoniche e televisive sono divenute parte della cultura pop statunitense e al personaggio \u00e8 stato riconosciuto di avere introdotto nei media popolari il concetto di esplorazione dello spazio, seguendo le orme di pionieri letterari quali Jules Verne, H.G. Wells ed Edgar Rice Burroughs con il suo John Carter di Marte.\nStoria editoriale.\nJohn F. Dille, presidente del National Newspaper Service di Chicago commission\u00f2 allo scrittore Philip Francis Nowlan l'ideazione di un nuovo fumetto che venne realizzato da quest'ultimo traendo spunto dal suo racconto \"Armageddon 2419 A.D.\" nel quale compariva il personaggio di Anthony Rogers.\nLa serie a strisce quotidiane esord\u00ec il 7 gennaio 1929, disegnata da Dick Calkins il quale, dal 1940 al 1947, si occuper\u00e0 anche di scriverne le sceneggiature; successivamente venne sostituito ai testi da Bob Barton fino al 1951 e poi da Rick Yager fino al 1958, mentre i disegni vennero realizzati da Murphy Anderson fino al 1949, Leon Dworkins fino al 1951, da Yager fino al 1958 e di nuovo da Anderson fino al 1959; le tavole domenicali esordirono il 30 marzo 1930 disegnate da Calkins insieme a Russell Keaton e poi a Rick Yager che le continuer\u00e0 fino al 1958 quando, sia le strisce che le tavole, vennero realizzate fino alla conclusione nel 1967 da George Tuska che fino al 1965 scriver\u00e0 anche i testi insieme a contributi di Fritz Leiber, Jerry Siegel e Howard Liss. Nel 1979, sulla scia del successo di un nuovo film e di una serie di telefilm venne prodotta un'altra serie di fumetti per i quotidiani, scritta da Jim Lawrence e Cary Bates e disegnata da Gray Morrow e Jack Sparling.\nIn Italia il personaggio appare gi\u00e0 dagli anni trenta come Elio Fiamma sulla rivista \"La risata\" e sul settimanale \"Paperino\" della Mondadori che poi lo ripropone sugli \"Albi d'Oro\". Negli anni sessanta viene ripreso da altri editori come l'Editoriale Corno e Milano Libri.\nGenesi del personaggio.\nPhilip Francis Nowlan aveva pubblicato nel 1928 un breve romanzo a puntate, \"Armageddon 2419 A.D.\" pubblicato sulla rivista pulp \"Amazing Stories\", nel quale compariva il personaggio di Anthony Rogers.\nTra i modelli per il personaggio \u00e8 possibile citare John Carter, nato dalla fantasia di Edgar Rice Burroughs (il creatore di Tarzan), protagonista di alcuni volumi di una saga ambientata su Marte e pubblicati a partire dal 1912. Come Carter, anche Buck Rogers \u00e8 un militare, un pilota dell'aviazione statunitense.\nCaratterizzazione del personaggio.\nBuck Rogers \u00e8 un militare pilota dell'aviazione statunitense il quale acquisisce dei superpoteri dopo essere stato costretto per 500 anni in uno stato di semi-ibernazione in una grotta dove ha inalato del gas radioattivo. Al suo risveglio nel XXV secolo si ritrova in un mondo popolato da astronavi, raggi laser, robot. Anche nel futuro, Buck torna a fare quello che sapeva fare meglio e cio\u00e8 il pilota, ma questa volta di astronavi. Le sue avventure, in cui \u00e8 affiancato dalla bella Wilma Deering e dal dottor Elias Huer, lo vedono opposto al perfido Killer Kane, un imperatore mongolo col preciso intento di conquistare la Terra in combutta con la Principessa Ardala.\nQuesti elementi vengono ripresi nel 1934 da Flash Gordon che affiancher\u00e0 Buck Rogers nelle strisce a fumetti dei quotidiani.\nMerchandising.\nTra il 1990 e il 1993 la TSR pubblic\u00f2 Buck Rogers XXVc, una serie di giochi di ruolo basati su un reboot della serie originaria. Il gioco, anche se supportato da diversi supplementi, fumetti e romanzi, non incontr\u00f2 un successo del pubblico, e dopo un secondo breve tentativo (High Adventure Cliffhangers Buck Rogers Adventure Game) con un'ambientazione basata direttamente sulla striscia a fumetti originaria, la linea di prodotti venne chiusa."}
{"id": "2076198", "revid": "24443", "url": "https://it.wikipedia.org/wiki?curid=2076198", "title": "Prealpi carniche", "text": ""}
{"id": "2076200", "revid": "124596840", "url": "https://it.wikipedia.org/wiki?curid=2076200", "title": "Giuseppe Pisanelli", "text": "Biografia.\nNacque a Tricase da Michelangelo e Angela Mellone e studi\u00f2 Giurisprudenza e diritto penale a all'Universit\u00e0 di Napoli.\nFu rappresentante della provincia di Terra d'Otranto, collegio di Tricase, al Parlamento Napoletano in occasione dei moti rivoluzionari del 1848, poi ripar\u00f2 in esilio a Torino, Parigi, e Londra.\nFu ministro di grazia e giustizia nel Regno delle Due Sicilie (nel governo di Giuseppe Garibaldi, 1860).\nDopo l'Unificazione italiana, fu deputato del Regno d'Italia da 1861 al 1873.\nInsieme al senatore Cataldo Nitti, si batt\u00e9 per l'Arsenale di Taranto in funzione del potenziamento militare marittimo della nazione.\nPer il Regno d'Italia, svolse inoltre il ruolo di ministro di grazia e giustizia nel Governo Farini e nel primo mandato governativo di Minghetti.\nContribu\u00ec alla progettazione del Codice civile italiano del 1865 e redasse un progetto di Codice di procedura civile, i primi a entrare in vigore nel neonato regno. Prima dell'approvazione, present\u00f2 al Senato le relazioni ministeriali sul progetto di entrambi i codici. Quest'opera di codificazione \u00e8 stata molto rivalutata , perch\u00e9 considerata pi\u00f9 liberale del codice del 1940 (giudicato talvolta troppo autoritario, se non proprio ideologicamente vicino al fascismo).\nSuo figlio adottivo fu Alfredo Codacci Pisanelli, giurista e deputato del Regno d'Italia. Suo genero fu Vito Sansonetti (Mottola, 4 giugno 1839 - Roma 8 marzo 1896), professore universitario e giurista che spos\u00f2 Elisa Codacci Pisanelli, sorella di Alfredo."}
{"id": "2076202", "revid": "1515147", "url": "https://it.wikipedia.org/wiki?curid=2076202", "title": "Modello svedese", "text": "Per modello svedese, modello scandinavo o modello nordico si intende il peculiare sistema socio-economico affermatosi progressivamente in Svezia e negli altri Paesi nordici (Norvegia, Finlandia, Danimarca, Islanda) a partire dagli anni trenta, per effetto delle politiche di governo dei partiti socialdemocratici facenti parte del SAMAK, e che inizi\u00f2 a guadagnare attenzione dopo la seconda guerra mondiale.\nQuesto modello include uno stato sociale globale e una contrattazione collettiva multilivello, integrata nei meccanismi propri di un sistema capitalistico, con un'alta percentuale della forza lavoro sindacalizzata e una grande percentuale della popolazione occupata nel settore pubblico. In questo senso, \u00e8 considerato da alcuni una sintesi di successo tra le caratteristiche del sistema socialista e quelle del sistema liberista.\nIl \"modello svedese\", a partire dagli anni '80, \u00e8 stato in parte cambiato in favore di politiche pi\u00f9 liberiste, come deregolazioni e privatizzazioni; ciononostante, la spesa per i servizi di welfare in questi paesi \u00e8 rimasta comunque molto alta (rispetto alla media europea), e viene garantito un elevato livello di protezione sociale, definito spesso \"dalla culla alla tomba\", assieme ad una forte promozione dell\u2019uguaglianza di status.\nI paesi nordici sono descritti come altamente democratici e hanno tutti una forma di governo unicamerale e utilizzano sistemi elettorali proporzionali. Sebbene vi siano differenze significative tra i paesi nordici, hanno tutti alcuni tratti comuni. Questi includono: il sostegno a uno stato sociale universalista mirato specificamente a migliorare l'autonomia individuale e promuovere la mobilit\u00e0 sociale; un sistema corporativistico che prevede un accordo tripartito in cui i rappresentanti del lavoro e dei datori di lavoro negoziano i salari e la politica del mercato del lavoro mediata dal governo; e un impegno per la propriet\u00e0 privata all'interno di un'economia mista basata sul mercato con la Norvegia che costituisce un'eccezione parziale a causa di un gran numero di imprese statali e di propriet\u00e0 statali in societ\u00e0 quotate in borsa. A partire dal 2020, tutti i paesi nordici si collocano in cima all'Indice di Sviluppo Umano corretto per le disuguaglianze (ISUD) e all'Indice della Pace Globale (GPI), oltre ad essere tra i primi nel World Happiness Report.\nIl modello economico svedese non \u00e8 da confondere col cosiddetto \"modello svedese\" in materia di prostituzione, in vigore dagli anni '90 e 2000 in Svezia, Islanda e Norvegia, per il quale \u00e8 opportuno parlare di modello abolizionista o neo-proibizionista, in quanto si pone l'obiettivo di abolire la prostituzione, vietando l'acquisto di prestazioni.\nPanoramica.\nIl sistema presenta tali caratteristiche:"}
{"id": "2076205", "revid": "547034", "url": "https://it.wikipedia.org/wiki?curid=2076205", "title": "Red Holzman", "text": "\u00c8 membro del Naismith Memorial Basketball Hall of Fame dal 1986 come allenatore\nHolzman era di origini rumene e russe.\nCarriera.\nGiocatore.\nDopo la Marina, Holzman si un\u00ec alla NBL con i Rochester Royals, che vinse il campionato NBL nella prima stagione di Holzman, e fu nominato Rookie of the Year nel 1944-1945. Nel 1945-1946 e 1947-1948 fece parte della first team All League della NBL; nell'anno ad interim era nel second team. Holzman rimase con la squadra durante il passaggio all'NBA e al successivo campionato NBA nel 1951. Nel 1953, Holzman lasci\u00f2 i Royals e si un\u00ec ai Milwaukee Hawks come giocatore-allenatore, ritirandosi infine come giocatore nel 1954 ma continuando come capo allenatore della squadra.\nAllenatore.\nDurante la stagione 1956-1957, Holzman condusse gli Hawks (allora a St. Louis, Missouri) a 19 sconfitte durante le prime 33 partite, e successivamente fu licenziato. Divenne quindi uno scout per i New York Knicks per i successivi dieci anni, fino al 1967, dopodich\u00e9 divenne capo allenatore della squadra fino al 1982. L'ex giocatore di Holzman, Willis Reed, lo ha sostituito come capo allenatore dei Knicks nel 1977, ma Holzman \u00e8 tornato all'inizio della stagione 1978-1979. Durante questo periodo di 15 anni come allenatore dei Knicks, Holzman ha vinto un totale di 613 partite, inclusi due campionati NBA nel 1970 e nel 1973.\nNel 1969, Holzman ha allenato i Knicks a un record NBA di 18 vittorie consecutive in una sola stagione, battendo il record di 17 partite stabilito per la prima volta nel 1946. Per i suoi sforzi che hanno portato alla vittoria del campionato 1970 dei Knicks, Holzman \u00e8 stato nominato il Allenatore dell'anno NBA per quell'anno. Ha vinto il suo secondo campionato NBA quando i Knicks hanno vinto le finali NBA del 1973 contro i Lakers. \u00c8 stato uno dei pochi individui ad aver vinto un campionato NBA sia come giocatore che come allenatore. Come allenatore, il suo record finale \u00e8 stato di 696 vittorie e 604 sconfitte. Al momento del suo ritiro nel 1982, ha ottenuto il secondo maggior numero di vittorie in carriera come allenatore nella storia della NBA.\nNel 1985, \u00e8 stato eletto nella Naismith Memorial Basketball Hall of Fame. I New York Knicks hanno ritirato il numero 613 in suo onore, eguagliando il numero di vittorie che ha accumulato come capo allenatore. \u00c8 anche membro dell'International Jewish Sports Hall of Fame.\nViveva con sua moglie in una casa che avevano comprato a Cedarhurst, New York negli anni '50. Dopo la sua lunga carriera di allenatore NBA, ad Holzman \u00e8 stata diagnosticata la leucemia ed \u00e8 morto al Long Island Jewish Medical Center di New Hyde Park, New York nel 1998. Poco prima che il coach Holzman morisse, fu eretta una torre dell'orologio in suo onore all'incrocio tra Central Avenue e Cedarhurst Avenue a Cedarhurst, New York, come parte dell' \"Operazione Downtown\", un progetto avviato dal presidente della contea di Nassau Bruce Blakeman e dal sindaco di Cedarhurst Andy Parise."}
{"id": "2076207", "revid": "1983214", "url": "https://it.wikipedia.org/wiki?curid=2076207", "title": "Fontana della Vergine", "text": "La fontana della Vergine \u00e8 la sola sorgente di Nazaret, cui attingeva tutta la popolazione e che ora sgorga sotto l'attuale chiesa greco-ortodossa di San Gabriele (sec. XIX).\nSecondo i vangeli apocrifi, Maria ricevette una prima Annunciazione mentre si trovava alla fonte (che gli arabi chiamano Ain Sitti Maryam); spaventata, si ritir\u00f2 in casa, dove la raggiunse l'arcangelo Gabriele. Per accedere alla fonte i crociati costruirono una scala.\nNella chiesa di San Gabriele, nella cripta a destra dell'altare \u00e8 il pozzo con il coperchio sul quale \u00e8 inciso il saluto dell'angelo."}
{"id": "2076221", "revid": "709565", "url": "https://it.wikipedia.org/wiki?curid=2076221", "title": "Missione Goldfinger (romanzo)", "text": "Missione Goldfinger (\"Goldfinger\", 1959) \u00e8 un romanzo di Ian Fleming, settimo della serie dedicata a James Bond.\nIl romanzo \u00e8 stato successivamente ripubblicato da Adelphi nel 2017 con il titolo di Goldfinger, attenendosi maggiormente a quello originale.\nTrama.\nAll'aeroporto di Miami, James Bond \u00e8 avvicinato da Junius du Pont, uno dei giocatori che erano al tavolo del Casin\u00f2 Royale. L'uomo ha perso venticinquemila dollari in una partita di canasta contro un suo avversario abituale, Auric Goldfinger, che sospetta essere un baro. James Bond pu\u00f2 permettersi una giornata di riposo prima di tornare a Londra e acconsente a osservare una loro partita.\nIl giorno dopo, sulla terrazza del Cabana Club, du Pont presenta Bond a Goldfinger come un imprenditore del metano giunto a Miami per offrirgli un affare. Bond si apparta, fingendo di leggere il giornale, mentre i due iniziano la partita. Goldfinger continua a vincere, ma Bond si accorge che la stanza in cui l'uomo alloggia nell'albergo \u00e8 proprio sopra di loro e gode di un'ottima vista sulla terrazza. Piega il giornale e saluta i due giocatori per rientrare in hotel. Invece di andare nella sua stanza, entra in quella di Goldfinger trovandovi Jill Masterton, la sua segretaria, che con cannocchiale e trasmettitore segnala le carte di du Pont al suo capo, che la ascolta da un auricolare. Bond si appropria del trasmettitore e ordina a Goldfinger di iniziare a perdere per restituire la somma frodata a du Pont.\nUna settimana dopo, James Bond partecipa a una riunione con il colonnello Smither alla Banca d'Inghilterra. Il capo del reparto ricerche rivela un pericoloso traffico di lingotti d'oro con l'India, che si sospetta gestito da Goldfinger. 007 si reca al campo da golf Royal St. Marks di Sandwich nella speranza di incontrarlo. Lo trova insieme al suo aiutante Oddjob e lo sfida a una partita di golf. Auric Goldfinger cerca nuovamente di barare, ma Bond se ne accorge e lo batte, vincendogli cinquemila sterline. La sera Goldfinger lo invita nella sua villa.\nNella villa, 007 fa conoscenza con la servit\u00f9 coreana. Approfittando di una telefonata d'affari del magnate, l'agente segreto passeggia tra le stanze, scopre un \"dossier\" dedicato a lui e assiste a degli strani movimenti attorno a una Rolls-Royce. La serata termina con una spaventosa prova di forza di Oddjob, messa in scena per impressionare Bond. Il giorno dopo 007 segue la Rolls Royce attraverso la Francia fino in Svizzera. Dalle parti di Ginevra, Bond si accorge di essere a sua volta seguito da una donna: \u00e8 Tilly Masterton, la sorella di Jill, che vuole assassinare Goldfinger per vendicare la sorella uccisa per soffocamento della pelle, totalmente ricoperta d'oro.\nI due sono scoperti da Oddjob e l'agente viene torturato da Goldfinger, che per\u00f2 non lo uccide: decide di portarlo con s\u00e9 negli Stati Uniti per sfruttare le sue doti nel discernere le persone. Bond e Tilly acconsentono a lavorare per Goldfinger e preparano una riunione a New York con i pi\u00f9 importanti \"gangster\" della malavita americana. Durante l'incontro, Goldfinger presenta il suo piano per svaligiare Fort Knox. Bond deve individuare eventuali traditori: compie il suo ruolo alla perfezione, consentendo a Oddjob di eliminare uno dei \"gangster\" che si defila dalla riunione.\nTra le reclute di Goldfinger c'\u00e8 Pussy Galore, un'ex trapezista a capo di una banda di donne che si vociferano lesbiche, le quali avranno il compito di simulare una missione di soccorso. 007, intenzionato a far fallire il piano di Goldfinger, riesce a contattare Felix Leiter. Il magnate riesce in un primo momento a scappare, ma grazie all'inaspettato aiuto di Pussy Bond riesce a scovarlo e dopo una breve lotta a bordo di un aereo anche a strangolarlo, uccidendolo. Al termine dell'avventura, per mettere a dura prova la presunta omosessualit\u00e0 di Pussy Galore, assapora le sue labbra."}
{"id": "2076223", "revid": "1573940", "url": "https://it.wikipedia.org/wiki?curid=2076223", "title": "Rangifer tarandus pearyi", "text": "Il carib\u00f9 di Peary (Rangifer tarandus pearyi ) \u00e8 una sottospecie di carib\u00f9 diffusa nelle isole artiche settentrionali dei territori canadesi del Nunavut e del Nord-Ovest.\nDescrizione.\n\u00c8 il pi\u00f9 piccolo dei carib\u00f9 nordamericani: le femmine pesano in media 60\u00a0kg e i maschi non superano i 110\u00a0kg. In lunghezza, le femmine misurano 1,4\u00a0m e i maschi 1,7\u00a0m.\nCome avviene in altre renne, i palchi sono presenti sia nei maschi che nelle femmine. I maschi adulti li sviluppano tra marzo e agosto, mentre le femmine tra giugno e settembre; in entrambi i sessi il velluto viene perso a ottobre.D'inverno il manto di questo carib\u00f9 \u00e8 bianco e folto. D'estate, invece, diviene meno fitto e di colore pi\u00f9 scuro, quasi grigio-ardesia. Il manto \u00e8 composto da peli cavi che aiutano l'animale a trattenere il calore corporeo e a isolarlo dal freddo esterno.\nBiologia.\nRiproduzione.\nI maschi divengono sessualmente maturi dopo i due anni d'et\u00e0, mentre le femmine dopo i tre. L'accoppiamento avviene in autunno e viene effettuato solamente se la femmina ha accumulato sufficienti riserve di grasso. Dopo un periodo di gestazione di 7 o 8 mesi viene dato alla luce un unico piccolo.\nAlimentazione.\nI carib\u00f9 di Peary si nutrono di quasi ogni tipo di erba disponibile, di Ciperacee (carici), licheni e funghi. In particolare d'estate sembrano prediligere la sassifraga viola, tanto da far divenire di quel colore i loro musi in seguito all'eccessivo consumo di questa pianta. Gli zoccoli sono appuntiti e a forma di pala, s\u00ec da permettere all'animale di scavare nella neve in cerca di cibo.\nMigrazioni.\nI territori invernali ed estivi sono distanti solo molto raramente pi\u00f9 di 150\u00a0km gli uni dagli altri. Questi carib\u00f9 sono in grado di superare in velocit\u00e0 il lupo artico, loro principale predatore, e sono inoltre buoni nuotatori. Solitamente si spostano in piccoli gruppi composti da non pi\u00f9 di dodici individui d'estate e da non pi\u00f9 di quattro in inverno.\nConservazione.\nIl numero dei carib\u00f9 di Peary \u00e8 sceso dai 40.000 esemplari del 1961 ai 1.000 del 2004. Durante questo periodo, il numero dei giorni con temperature superiori al limite di congelamento \u00e8 aumentato notevolmente, tanto da permettere la formazione di strati di ghiaccio sopra la neve pi\u00f9 soffice. Questi strati ostacolano il foraggiamento dei carib\u00f9 e sono la principale causa del drammatico declino della loro popolazione negli ultimi decenni del XX secolo.\nRapporti con l'uomo.\nIl carib\u00f9 di Peary, detto \"tuktu\" in Inuinnaqtun/Inuktitut, costituisce un'importante fonte di cibo per gli Inuit e prende il nome da Robert Peary."}
{"id": "2076225", "revid": "533647", "url": "https://it.wikipedia.org/wiki?curid=2076225", "title": "Wikipedia in turco", "text": "La Wikipedia in turco (\"T\u00fcrk\u00e7e Vikipedi\"), spesso abbreviata come tr.wiki, \u00e8 l'edizione in lingua turca dell'enciclopedia online Wikipedia. \u00c8 stata avviata il 5 dicembre 2002.\nRiconoscimenti.\nNel 2006 ha vinto il \"Alt\u0131n \u00d6r\u00fcmcek Web \u00d6d\u00fclleri\", premio per siti Internet turchi, sotto la categoria Scienze.\nEvoluzione e crescita.\nIl ritmo numerico di crescita relativo alle nuove voci \u00e8 molto basso rispetto al numero complessivo delle voci stesse, infatti la Wikipedia in turco \u00e8 stata sorpassata da 7 edizioni di Wikipedia solo nel 2010.\nDal 29 aprile 2017 le autorit\u00e0 turche hanno bloccato l'accesso a Wikipedia motivandolo con il fatto \u00abdi essere diventata la fonte di informazione per gruppi che conducono una campagna diffamatoria contro la Turchia nell\u2019arena internazionale\u00bb. Wikipedia \u00e8 tornata accessibile in Turchia il 15 gennaio 2020 in seguito ad una sentenza della Corte costituzionale della Turchia che stabiliva che il blocco attuato oltre due anni prima violava la libert\u00e0 d'informazione.\nStatistiche.\nLa Wikipedia in turco ha voci, pagine, utenti registrati di cui attivi, amministratori e una di (al ).\n\u00c8 la 28\u00aa Wikipedia per numero di voci ma, come \"profondit\u00e0\", \u00e8 la 12\u00aa fra quelle con pi\u00f9 di 100.000 voci (al 5 dicembre 2021)."}
{"id": "2076227", "revid": "1832335", "url": "https://it.wikipedia.org/wiki?curid=2076227", "title": "Kakinomoto no Hitomaro", "text": "Fu uno dei maggiori autori del \"Man'y\u014dsh\u016b\".\nHitomaro rappresenta il personaggio ideale del funzionario di corte e anche di poeta.\nHa prodotto poesia sia brevi sia lunghe.\nLa poesia breve \"Tanka\" raggiunge il massimo livello proprio con Hitomaro.\nLe sue poesie rispecchiano sempre i suoi sentimenti nella vita pubblica.\nAccanto alla sua funzione di cantore della Famiglia Imperiale c'\u00e8 anche il suo amore per le donne, tema ricorrente nelle sue opere.\nHitomaro \u00e8 famoso per le sue poesie elogiative riguardo al sistema imperiale ma anche per le poesie d'amore molto passionali.\nSi tratta di un amore molto concreto e pieno di immagini esplicite.\nIl suo nome \u00e8 incluso nella raccolta dei Trentasei Immortali della Poesia."}
{"id": "2076233", "revid": "661526", "url": "https://it.wikipedia.org/wiki?curid=2076233", "title": "The Thought Remains the Same", "text": "The Thought Remains the Same \u00e8 una compilation punk del 1998 edita da Nitro Records.\nIl disco inizialmente si doveva intitolare \"Deep Thoughts\" ma alla fine si \u00e8 deciso di chiamarlo \"The Thought Remains the Same\"."}
{"id": "2076238", "revid": "599013", "url": "https://it.wikipedia.org/wiki?curid=2076238", "title": "Fernando Cruz", "text": "Carriera.\nMilit\u00f2 nel Benfica dal 1959 al 1970, con cui vinse 8 volte la Liga portoghese, 4 volte la Coppa di Portogallo e 2 volte la Coppa dei Campioni, manifestazione di cui disput\u00f2 5 finali.\nCon la Nazionale portoghese debutto il 21 maggio 1961 in amichevole contro l'Inghilterra (1-1) e giunse terzo ai Mondiali 1966 organizzati in Inghilterra."}
{"id": "2076240", "revid": "1573940", "url": "https://it.wikipedia.org/wiki?curid=2076240", "title": "Calophyidae", "text": "Calophyidae , \u00e8 una famiglia di insetti appartenente all'ordine dei Rincoti Omotteri, superfamiglia Psylloidea.\nDescrizione.\nGli adulti sono simili a piccole cicale, con corpo lungo 2-6 mm, capo tendenzialmente largo quanto il pronoto e torace arcuato e robusto.\nIl capo porta antenne relativamente brevi composte in genere da 10 articoli, leggermente clavate. Nella maggior parte delle specie, il terzo articolo \u00e8 particolarmente sottile e allungato. I coni frontali possono essere di vario sviluppo, ma in \"Calophya\", il genere pi\u00f9 rappresentativo, sono corti.\nLe ali sono membranose e di varia forma, ripiegate a tetto in posizione di riposo. La morfologia della nervatura dell'ala anteriore \u00e8 sostanzialmente simile a quella degli Psyllidae. \u00c8 presente uno stretto pterostigma sul margine costale; la costa \u00e8 fusa con la subcosta e presenta una frattura prima dello pterostigma. La nervatura basale si biforca in due rami: quello anteriore costituisce la radio, quello posteriore si biforca a sua volta nella media e nella cubito. Marcatamente sviluppata \u00e8 la cellula Cu1a. Le zampe hanno tarsi composti da due segmenti e quelle posteriori sono atte al salto.\nBiologia.\nLe specie di questa famiglia sono principalmente associate a piante della famiglia delle Anacardiaceae e, in misura minore, ad altre famiglie delle Sapindales e le neanidi, quando conosciute, provocano la formazione di galle a forma di fossetta, in cui si insediano.\nDistribuzione.\nI Calophyidae sono diffusi prevalentemente nella regione neotropicale e nella regione orientale, con alcune specie che spingono il loro areale alle regioni temperate dell'emisfero boreale e all'Australia. In Europa \u00e8 diffusa la sola specie \"Calophya rhois\", la cui presenza \u00e8 citata anche nella penisola italiana.\nSistematica.\nLa famiglia comprende circa 90 specie ripartite fra meno di 10 generi. Il genere pi\u00f9 rappresentativo, per numero di specie e diffusione, \u00e8 \"Calophya\", nel quale si identificherebbero anche altri generi citati in letteratura:"}
{"id": "2076245", "revid": "767487", "url": "https://it.wikipedia.org/wiki?curid=2076245", "title": "Zucca di Rocchetta", "text": "La zucca di Rocchetta \u00e8 il prodotto tipico di Cengio, (dal 2014 \u00e8 prodotto De.Co.) specialmente della frazione Rocchetta, \"Borgo della Zucca\".\nLa zucca di Rocchetta \u00e8 caratterizzata da buccia color arancio, medie dimensioni, polpa densa dal sapore tendente al dolce ma non marcato. Si semina intorno alla met\u00e0 di maggio e si raccoglie quando la pianta \u00e8 ormai seccata (dopo circa 180 giorni) e il frutto normalmente pesa fra i 10 e i 30 chili. Ma in rapporto alle condizioni meteo climatiche crescono frutti fino a raggiungere i 50\u00a0kg e viceversa possono fermarsi sotto ai 10\u00a0kg.\nSi tratta di un prodotto stagionale tipico dell'autunno, la cui raccolta inizia a partire da met\u00e0 ottobre.\nStoria.\nSi ritiene che la zucca sia giunta dalla Francia nel primo dopoguerra, sia per la presenza di un forte flusso migratorio della popolazione locale che in inverno stentava a trovare lavoro che per la similitudine con le zucche Rouge Vif d'Estampes (coltivate attualmente solo negli Stati Uniti d'America).\nProgressivamente abbandonata dopo gli anni settanta, finch\u00e9 alla fine degli anni novanta era coltivata da due sole famiglie, \u00e8 stata oggetto nel 2005-2006 di un progetto di salvaguardia da parte della condotta locale di Slowfood in quanto a rischio di estinzione. Nel 2007 \u00e8 stata fondata l'Associazione Produttori e Trasformatori \"La zucca di Rocchetta\nQuesto prodotto locale \u00e8 ormai celebre in tutta la Val Bormida, grazie anche alle manifestazioni annuali (Zuccainpiazza) che si svolgono a Rocchetta.\nUso in cucina.\nPer il suo sapore neutro la zucca di rocchetta viene comunemente impiegata per torte salate, creme vellutate, ripieni e marmellate. Le marmellate, spesso con aggiunta di cacao, erano poi utilizzate per confezionare crostate e rappresentavano il modo pi\u00f9 pratico per utilizzare il prodotto entro una settimana dall'apertura, viste le dimensioni ingenti.\nNel 2013 si \u00e8 sviluppata una inedita linea di trasformazione consistente nell'essiccamento- il frutto pulito dalla buccia e dalla parte interna molle, viene tagliato determinando fette di varie dimensioni ma con spessore non superiore a 7/8 millimetri, messo in essiccatore a 37\u00b0 per circa 15 ore si ottiene un prodotto utilizzabile per molti piatti (previa messa a bagno come per i funghi secchi) in particolare per risotti e minestre.(da 1\u00a0kg di zucca tal quale si ottiene 30\u00a0g di prodotto essiccato) le confezioni di 30 gr sono indicate per risotti per 4/5 persone.\nSempre nel 2013 viene sperimenta la canditura e glassatura (antico procedimento artigianale) per alta pasticceria in particolare per praline ricoperte di fondente.\nCollegamenti esterni.\nStoria della zucca di Rocchetta"}
{"id": "2076248", "revid": "287204", "url": "https://it.wikipedia.org/wiki?curid=2076248", "title": "Gran Premio di Francia 2002", "text": "Il Gran Premio di Francia 2002 \u00e8 stato un Gran Premio di Formula 1 disputato il 21 luglio 2002 sul circuito di Magny Cours. La gara fu vinta da Michael Schumacher su Ferrari: il pilota tedesco, all'ottava vittoria stagionale, s'aggiudic\u00f2 matematicamente il quinto titolo piloti in carriera con ben sei gare d'anticipo, pareggiando il record appartenente a Juan Manuel Fangio dagli anni cinquanta. A podio giunsero anche Kimi R\u00e4ikk\u00f6nen e David Coulthard su McLaren-Mercedes.\nVigilia.\nAspetti sportivi.\nLa situazione economica della Arrows non miglior\u00f2 ed il team inglese fece effettuare ad entrambi i piloti solo un giro lanciato durante le qualifiche, per evitare la penale di 250.000 dollari prevista in caso di mancata partecipazione ad un Gran Premio da parte di una scuderia iscritta al Mondiale di Formula 1. Entrambi i piloti rallentarono volontariamente al termine del giro, non qualificandosi per la gara.\nAspetti tecnici.\nLa Ferrari introdusse delle importanti modifiche al retrotreno della F2002, integrando il punto di fissaggio dell'alettone posteriore con la struttura deformabile sopra al cambio e con la parte superiore del profilo estrattore. La Williams present\u00f2 delle grandi aperture nelle fiancate, nel tentativo di migliorare lo smaltimento di calore in vista delle elevate temperature previste per la gara. La Renault port\u00f2 in pista una versione evoluta del proprio motore, praticando inoltre un'apertura sulla fiancata destra delle monoposto per permettere il raffreddamento del radiatore dell'olio, posizionato su quel lato della vettura.\nProve libere.\nResoconto.\nDurante le prove libere del sabato mattina sulla Jordan di Giancarlo Fisichella l'alettone anteriore cedette e si incastr\u00f2 sotto le ruote anteriori della vettura nella veloce curva Estoril. Il pilota romano perse il controllo della vettura, che sbatt\u00e9 violentemente contro le barriere. Fisichella rimase illeso, ma in via precauzionale Sid Watkins, medico ufficiale della FIA, non gli diede il permesso di partecipare alla gara.\nDurante la giornata di sabato Eddie Jordan contatt\u00f2 Frentzen per sostituire Fisichella in gara, ma il pilota tedesco, ancora legato con un contratto alla Arrows e impegnato in dispute legali proprio con la scuderia irlandese per via del licenziamento subito l'anno precedente, non pot\u00e9 accettare l'offerta.\nLa stessa Arrows scese in pista solo sabato mattina, facendo effettuare ai piloti un solo giro di installazione.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nAl termine di una sessione piuttosto combattuta, Montoya ottenne la quinta pole position consecutiva, battendo di pochi millesimi di secondo Michael Schumacher. Il pilota tedesco, al quale furono annullati i tempi in due giri lanciati per dei tagli nelle chicanes, precedette il compagno di squadra Barrichello, R\u00e4ikk\u00f6nen, Ralf Schumacher e Coulthard. La quarta fila fu occupata dalle due Renault di Button e Trulli, mentre Irvine ottenne la migliore prestazione stagionale per la Jaguar facendo segnare il nono tempo.\nI piloti della Arrows effettuarono un solo giro lanciato, rallentando volontariamente nell'ultimo settore della pista e mancando la qualifica.\nWarm up.\nNel warm up di domenica mattina i migliori tempi furono i seguenti:\nGara.\nResoconto.\nAll'avvio del giro di formazione la Ferrari di Barrichello rimase ferma in griglia. La vettura del brasiliano venne spinta ai box, ma il ferrarista fu costretto al ritiro. Al via Montoya mantenne la testa della corsa, seguito da Michael Schumacher, R\u00e4ikk\u00f6nen, Ralf Schumacher e Coulthard. Pi\u00f9 indietro Sato, De la Rosa e Panis vennero a contatto, finendo nella via di fuga e compromettendo la propria gara. In testa alla corsa Montoya, penalizzato da una scelta errata sul tipo di pneumatici da utilizzare in gara, fatic\u00f2 a contenere il gruppo alle sue spalle, mantenendo per\u00f2 la prima posizione fino alla prima serie di pit stop. Il primo pilota del gruppo di testa a rifornire fu Ralf Schumacher, che rientr\u00f2 ai box al termine del 21\u00ba passaggio.\nMichael Schumacher riforn\u00ec al ventiseiesimo giro, tornando in pista davanti a Montoya. Tuttavia, nel rientrare in pista il pilota tedesco oltrepass\u00f2 la riga di delimitazione della corsia di accelerazione, incorrendo in una penalit\u00e0. Dopo le soste di R\u00e4ikk\u00f6nen e Coulthard Schumacher pass\u00f2 al comando, ma al 35\u00ba giro il pilota della Ferrari dovette scontare un drive-through, tornando in pista alle spalle di Montoya e R\u00e4ikk\u00f6nen.\nAl 46\u00ba giro Montoya inaugur\u00f2 la seconda serie di pit stop, seguito due tornate pi\u00f9 tardi dal compagno di squadra, che nell'uscire dai box commise la stessa infrazione del fratello. R\u00e4ikk\u00f6nen, salito in prima posizione, riforn\u00ec al 49\u00ba passaggio, rientrando in pista dietro a Coulthard ma davanti a Michael Schumacher e Montoya. Il pilota finlandese torn\u00f2 al primo posto al 54\u00ba giro, quando il compagno di squadra rientr\u00f2 per la seconda volta ai box (superando anch'egli la linea bianca in uscita dalla pit lane e venendo per questo penalizzato). La situazione si stabilizz\u00f2, con R\u00e4ikk\u00f6nen primo davanti a Michael Schumacher, Coulthard, Montoya, Ralf Schumacher, e Button, ordine d'arrivo in seguito al quale il campionato piloti sarebbe rimasto matematicamente aperto. A quattro tornate dalla fine, per\u00f2, sulla Toyota di McNish si ruppe il motore, che sparse una gran quantit\u00e0 d'olio sulla pista rendendola scivolosa. R\u00e4ikk\u00f6nen, tra i primi a transitare in quella zona di pista, non se ne accorse e arriv\u00f2 lungo alla frenata, venendo sopravanzato da Michael Schumacher. Il pilota tedesco controll\u00f2 il rivale negli ultimi giri di gara, tagliando il traguardo in prima posizione e conquistando il quinto titolo mondiale piloti in carriera dopo sole undici gare. Schumacher eguagli\u00f2 cos\u00ec il record di cinque titoli mondiali vinti appartenente a Juan Manuel Fangio. Coulthard chiuse in terza posizione, davanti a Montoya, Ralf Schumacher e Button.\nFonti.\nTutti i dati statistici provengono da Autosprint n.30/2002"}
{"id": "2076256", "revid": "757396", "url": "https://it.wikipedia.org/wiki?curid=2076256", "title": "Club B\u00e0squet Girona 2007-2008", "text": "Questa voce raccoglie le informazioni riguardanti il Club B\u00e0squet Girona nelle competizioni ufficiali della stagione 2007-2008.\nStagione.\nLa stagione 2007-2008 del Club B\u00e0squet Girona \u00e8 la 20\u00aa nel massimo campionato spagnolo di pallacanestro, la Liga ACB.\nRoster.\n\"Aggiornato al 14 luglio 2018.\""}
{"id": "2076263", "revid": "104458", "url": "https://it.wikipedia.org/wiki?curid=2076263", "title": "Popolo germanico orientale", "text": ""}
{"id": "2076265", "revid": "729019", "url": "https://it.wikipedia.org/wiki?curid=2076265", "title": "Aeroporto di Gerona", "text": "L'Aeroporto di Gerona-Costa Brava , noto anche come \"Barcelona-Girona\" (\"Barcellona-Gerona\"), \u00e8 un aeroporto spagnolo della Catalogna che si trova a circa 13 chilometri dalla citt\u00e0 di Gerona servendo cos\u00ec l'intera Costa Brava, e a 74 chilometri da Barcellona.\nDopo un alto tasso di crescita nei primi anni del 2000, soprattutto grazie al fatto di essere uno dei principali scali della compagnia irlandese Ryanair in Europa, l'aeroporto ha visto diminuire il numero dei propri passeggeri negli anni 2010.\nStatistiche.\nNumero di passeggeri dal 1997 al 2016:\nCollegamenti.\nL'aeroporto \u00e8 raggiungibile con tre principali collegamenti stradali:\nSono 5 le principali autolinee che collegano l'aeroporto:\nL'aeroporto non \u00e8 collegato alla linea ferroviaria. La pi\u00f9 vicina \u00e8 quella di Gerona."}
{"id": "2076272", "revid": "767487", "url": "https://it.wikipedia.org/wiki?curid=2076272", "title": "Mack Calvin", "text": ""}
{"id": "2076274", "revid": "121751945", "url": "https://it.wikipedia.org/wiki?curid=2076274", "title": "Italia d'oro/Se potesse bastare", "text": "Italia d'oro/Se potesse bastare \u00e8 un 45 giri del cantautore emiliano Pierangelo Bertoli, pubblicato nel 1992.\n\"Italia d'oro\" \u00e8 il titolo di una canzone scritta da Bertoli insieme a Marco Negri e presentata dall'interprete al Festival di Sanremo del 1992, dove si classific\u00f2 al quarto posto.\nIl tema centrale del brano era la corruzione presente in Italia in quel periodo, tanto che le venne successivamente attribuito il merito di aver anticipato la stagione di \"Tangentopoli\" e l'inchiesta \"Mani pulite\" Al termine del brano vengono citati i primi due versi del\"Canto degli Italiani\"."}
{"id": "2076276", "revid": "1310927", "url": "https://it.wikipedia.org/wiki?curid=2076276", "title": "FC Gifu", "text": "Il \u00e8 una societ\u00e0 calcistica giapponese con sede nella Prefettura di Gifu. \u00c8 stata promossa in J2 League nella stagione 2008. Il suo colore sociale \u00e8 il verde.\nStoria.\nPrima della nascita della J League la citt\u00e0 e la prefettura di Gifu erano rappresentate dalla squadra aziendale \"Seino Unyu (Transportation) Co.\", che venne retrocessa dalla vecchia JFL nel 1997 e si sciolse poco dopo.\nL'odierna squadra di Gifu venne fondata nel 2001 (l'ultimo allenatore del Seino fu tra i fondatori, e un ex giocatore del Seino, Takashi Umeda, \u00e8 stato acquistato dal club dopo aver militato per un decennio nell'Oita Trinita). Il club venne promosso in Japan Football League nel 2007 dopo aver battuto nello spareggio il Honda Lock S.C..\nIl club arriv\u00f2 terza in JFL nella stagione 2007, venendo promossa in J. League Divisione 2, dove milita tuttora."}
{"id": "2076278", "revid": "120977784", "url": "https://it.wikipedia.org/wiki?curid=2076278", "title": "Pistola semiautomatica", "text": "Una pistola semiautomatica di tipo scarrellante \u00e8 un tipo di pistola che pu\u00f2 essere utilizzata in modalit\u00e0 semiautomatica, sparando una pallottola per ogni pressione consecutiva sul grilletto.\nUna pistola semiautomatica scarrellante (o semi-automatica) \u00e8 anche detta \"pistola automatica\", ma il termine \u00e8 usato impropriamente, in quanto la pistola automatica o pistola mitragliatrice \u00e8 un tipo di arma diversa.\nStoria.\nUna delle prime pistole semiautomatiche con una discreta produzione fu la Borchardt C93, che usava un voluminoso e pesante meccanismo a ginocchiello (usato poi anche nella Luger P08, ma in seguito poco utilizzato a causa della sua delicatezza). La potenzialit\u00e0 di queste armi in guerra fu immediatamente constatata, con modelli quali la Colt M1911, e queste armi furono introdotte in guerra come armi secondarie o per soldati che, per vari motivi, non avevano in dotazione il fucile d'ordinanza (come alcuni artiglieri). Fino alla fine della Seconda guerra mondiale, le pistole d'ordinanza semiautomatiche convissero con le rivoltelle (considerate, a volte fondatamente, pi\u00f9 robuste), come nel caso delle Webley Revolver inglesi; ma oggi la maggior parte degli eserciti del mondo, se non tutti, ha pistole semiautomatiche come armi secondarie. Nelle forze di polizia, invece, le rivoltelle sono ancora molto presenti, grazie alla possibile maggiore potenza (i tamburi delle rivoltelle possono essere pi\u00f9 facilmente camerati per proiettili Magnum) e semplicit\u00e0.\nDescrizione.\nMentre altre pistole a ripetizione semplice usano pi\u00f9 camere di scoppio ma una sola canna, come con il tamburo delle rivoltelle, o pi\u00f9 canne e camere di scoppio, come nella Pepper-box, le pistole semiautomatiche usano una sola camera di scoppio e canna, che rimangono fissate linearmente l'una all'altra durante il fuoco e la ricarica.\nUna pistola semiautomatica scarrellante usa l'energia ricavata dallo sparare un colpo per caricare la cartuccia successiva. Generalmente questa forza \u00e8 impiegata attraverso il meccanismo di massa battente (anche nella sua versione di otturatore telescopico) o il meccanismo di azionamento a rinculo, due meccanismi adatti ad operare proiettili di bassa potenza. Occasionalmente \u00e8 usato anche l'azionamento a gas per munizioni pi\u00f9 potenti come con le cartucce magnum della Desert Eagle. Dopo che \u00e8 stato sparato un colpo, il meccanismo della pistola grazie allo scarrellamento, eseguir\u00e0 un ciclo, espellendo il bossolo sparato ed incamerando una nuova cartuccia dal caricatore, permettendo cos\u00ec di sparare di nuovo.\nLa maggior parte delle pistole semiautomatiche utilizza un caricatore rimovibile posto nell'impugnatura, ma altre armi usano un caricatore fisso e/o in un luogo diverso dall'impugnatura (come nella Mauser C96, dove il caricatore fisso \u00e8 davanti al grilletto).\nFunzionamento.\nGeneralmente la prima cartuccia \u00e8 incamerata manualmente, tirando indietro e rilasciando il carrello. Dopo lo sparo, il bossolo esploso viene automaticamente estratto e l'arma viene ricaricata, pronta a fare fuoco. Questa modalit\u00e0 di azionamento permette un rateo di fuoco e un numero di cartucce maggiori che in una rivoltella, ma \u00e8 anche pi\u00f9 propenso al malfunzionamento a causa della complessit\u00e0 del meccanismo.\nLe pistole semiautomatiche possono essere ad azione singola (Single Action, SA), ad azione singola/azione doppia (Single Action/Double Action, SA/DA) o ad azione esclusivamente doppia (Double Action Only, DAO).\nIl primo meccanismo, oggi non pi\u00f9 usato, richiedeva che, prima di sparare la prima cartuccia, il cane fosse tirato indietro, sia a mano, che durante il caricamento con il carrello: un esempio \u00e8 la Colt M1911.\nIl meccanismo DAO \u00e8 usato oggi in qualche pistola, nella quale per armare il cane basta tirare il grilletto; spesso queste pistole hanno cane interno per maggiore sicurezza. Le DAO sono soprattutto armi da difesa personale, con cartucce poco potenti, la cui precisione \u00e8 meno importante della velocit\u00e0 di utilizzo.\nOggi la maggior parte delle pistole \u00e8 del tipo SA/DA, come la Beretta 92, nella quale il cane pu\u00f2 essere tirato indietro a mano oppure azionando il grilletto; favorendo nel primo caso la precisione (in una pistola DA, tirare il grilletto senza il cane armato richiede una forza doppia del normale), nel secondo la velocit\u00e0. Le pistole di questo tipo possono essere portate pronte a sparare, ma con il cane abbassato."}
{"id": "2076280", "revid": "574302", "url": "https://it.wikipedia.org/wiki?curid=2076280", "title": "Niuas", "text": "Ongo Niua \u00e8 una divisione di Tonga con abitanti al censimento 2021. Il capoluogo \u00e8 Hihifo.\nLe isole Niuas si trovano a circa 600 km a nord della capitale tongana Nuku\u02bbalofa, 300-375 km a nord-ovest di Vava\u02bbu e 320-470 km a sud o sud-ovest di Samoa. L'area totale delle isole \u00e8 71,69 km2.\nNiuafo'ou \u00e8 geograficamente separata dalle altre isole, Niuatoputapu e Tafahi, situata a 200 km a ovest. \nSuddivisioni amministrative.\nLa divisione \u00e8 suddivisa in 2 distretti:\nper tre isole: Niuafo\u2018ou, Niuatoputapu e Tafahi."}
{"id": "2076281", "revid": "73843", "url": "https://it.wikipedia.org/wiki?curid=2076281", "title": "Sait Faik", "text": "Con uno stile innovativo e una prosa impressionistica e lirica, ha rappresentato la Istanbul degli anni quaranta e cinquanta, vista attraverso la lente di una singolare inquietudine esistenziale. Il premio letterario che ogni anno laurea il miglior racconto in lingua turca \u00e8 a lui intitolato.\nBiografia.\nNasce il 18 novembre 1906 ad Adapazar\u0131, nella Turchia nord occidentale, non lontana da \u0130zmit, l'antica Nicomedia in quella che allora si chiamava Bitinia. Deluso dagli studi classici, abbandona al terzo anno il corso di Lingua e Letteratura Turca all'Universit\u00e0 di Istanbul e sceglie di frequentare la Facolt\u00e0 di Letteratura Francese, a Grenoble.\nNel 1934, di ritorno in Turchia, pubblicher\u00e0 i suoi primi racconti su giornali e riviste di letteratura. Pi\u00f9 che i magri proventi della sua attivit\u00e0 letteraria, \u00e8 il lascito del padre, commerciante, a permettergli una vita dignitosa e qualche altro viaggio in Europa. Schivo e scontroso, a suo modo frequenta anche i salotti \u201ccolti\u201d della citt\u00e0, ma \u00e8 evidente che a questi ultimi preferisce le barche dei pescatori e i caff\u00e8 popolari dell'isola di Burgaz, sorta di \"buen retiro\" a un'ora di battello dal centro di Istanbul. \u00c8 qui che vive in compagnia della madre, una donna possessiva e autoritaria. Nella sonnolenta Burgaz spesso si ritrova in compagnia di scrittori e poeti come Naz\u0131m Hikmet e Orhan Veli. Scrive di notte Sait Faik, di giorno adora percorrere instancabile le strade della metropoli che lui ama ed odia insieme, in cerca di ispirazione. La Turchia dei primi anni della Repubblica, che non gli risparmia interventi censori e interferenze dei tribunali, non \u00e8 certo prodiga di onori coi suoi letterati. Per la burocrazia turca Sait Faik \u00e8 un comune disoccupato, e arriva a negargli lo status di scrittore sul passaporto, umiliandolo persino dopo che la Mark Twain Society l'avr\u00e0 eletto membro onorario.\nNel 1951 torna a Parigi per l'ultimo, inutile viaggio della speranza, alla ricerca di una cura per la cirrosi che lo sta consumando. Non se la sentir\u00e0 di affrontare il bisturi e preferir\u00e0 un precipitoso ritorno a casa. I pochi mesi che gli restano da vivere saranno anche i pi\u00f9 fecondi dal punto di vista della produzione letteraria. Dopo una lunga settimana di coma, coi pescatori di Burgaz che faranno la fila al suo capezzale per donargli il sangue, spirer\u00e0 l'11 maggio 1954. Sait Faik non ha ancora compiuto 48 anni. Il giorno seguente il funerale si svolse sotto un cielo cupo e piovoso, proprio come in uno dei tanti suoi racconti.\nScritti.\nSait Faik ci ha lasciato per lo pi\u00f9 racconti, pubblicati su riviste e in seguito raccolti in volume, divenendo cos\u00ec il pi\u00f9 autorevole rappresentante di tale genere letterario in Turchia. Ma non mancano brevi romanzi e un libro di poesie. Il premio letterario che ogni anno laurea il miglior racconto in lingua turca \u00e8 a lui intitolato.\nDi alcuni suoi scritti esistono traduzioni sia in inglese (\"Sleeping in the Forest\" \"Syracuse University Press\", 2004) che in francese per le edizioni di \"Bleu autour\".\nIn italiano \u00e8 stato pubblicato \"Con poco zucchero\" (A Oriente, Milano, 2007), che raccoglie alcuni tra i pi\u00f9 significativi racconti dell'autore e \"Un uomo inutile\" (Adelphi, Milano, 2021). \nYa\u015far Kemal, il grande scrittore di origine curda che da giovane ha avuto l'occasione di frequentare Sait Faik, gli riconosce l'inesauribile ruolo di ispiratore per generazioni di scrittori cresciuti in Turchia dopo di lui. L\"'opera omnia\" di Sait Faik \u00e8 stata recentemente ripubblicata dalla YKY di Istanbul, che ha curato anche l'edizione critica di tutto il materiale inedito, di alcune lettere e documenti."}
{"id": "2076282", "revid": "767487", "url": "https://it.wikipedia.org/wiki?curid=2076282", "title": "Culturally Modified Trees", "text": " \nCulturally Modified Trees (da cui l'acronimo CMT) \u00e8 un'espressione in lingua inglese che in italiano letteralmente traducibile con \"alberi culturalmente modificati\". Il termine sta, infatti, ad indicare le modifiche apportate alla vegetazione arborea da popolazioni indigene secondo la tradizione locale. Tali alberi hanno presso le culture indigene un significato piuttosto conosciuto, sebbene solo agli inizi degli anni ottanta gli scienziati hanno colto che i CMT potevano essere una preziosa risorsa per lo studio di alcune religioni; da qui per la prima volta il soprannome CMT archives (archivi CMT). Sebbene grandi risultati siano stati realizzati e la metodologia di analisi abbia visto un rilevante progresso, i CMT sono pressoch\u00e9 sconosciuti. Nell'ultimo periodo le targhette identificative riportanti l'espressione \"Culturally Modified Trees\" affisse allo Stanley Park di Vancouver hanno destato le attenzioni dei turisti.\nCircoscrizione del fenomeno.\nSebbene il termine CMT sia riferito alle popolazioni indigene, principalmente in India, esso \u00e8 altrettanto usato negli Stati Uniti e nel Canada occidentale. Nella Scandinavia settentrionale e Australia sudorientale l'espressione \u00e8 in riferimento, rispettivamente, alla popolazione Sami e gli australiani aborigeni."}
{"id": "2076283", "revid": "574302", "url": "https://it.wikipedia.org/wiki?curid=2076283", "title": "Tongatapu", "text": "Tongatapu \u00e8 una divisione delle Tonga con abitanti al censimento 2021. Il capoluogo \u00e8 Nuku\u02bbalofa, anche capitale del Regno di Tonga. \nIl gruppo di isole di Tongatapu si trova nella zona meridionale delle Tonga ed \u00e8 l'isola pi\u00f9 popolosa del paese, circa il 70% della popolazione nazionale, su 260 km. La sua altitudine massima \u00e8 di 28 m sul livello del mare. Tongatapu \u00e8 il centro del governo di Tonga e la sede della sua monarchia. \nStoria.\nTongatapu \u00e8 noto per avere una delle pi\u00f9 alte concentrazioni di resti archeologici del Pacifico. Le prime tracce di ceramica Lapita trovate a Tonga risalgono al 900-850 a.C. circa, 300 anni dopo la fondazione dei primi insediamenti a Tonga. L'archeologo David Burley ha scoperto le ceramiche intorno alla laguna di Fanga'uta.\nTongatapu \u00e8 sempre stata la sede della capitale dell'Impero Tu'i Tonga. Poco si sa di Toloa, la prima capitale circa 1000 anni fa nell'area in cui si trova oggi l'aeroporto di Fua\u02bbamotu. Anche dalla seconda capitale Niutoua (Heketa) sulla costa nel nord-est dell'isola \u00e8 rimasto solo un arco in pietra (Ha\u02bbamonga \u02bbA Maui). \nLa terza capitale, dal 1220 al 1851, circa nell'odierna citt\u00e0 di Mu'a, pu\u00f2 vantare numerosi monumenti tradizionali. Ci sono pi\u00f9 di 28 tumuli funerari reali (risalenti al XII secolo circa), che vanno da semplici tumuli di terra a strutture rettangolari a terrazze in pietra.\nL'arrivo degli europei.\nTongatapu \u00e8 stata avvistata per la prima volta dagli europei il 20 gennaio 1643 da Abel Tasman al comando di due navi, la \"Heemskerck\" e la \"Zeehaen\", commissionate dalla Compagnia olandese delle Indie orientali di Jakarta. Tasman la chiam\u00f2 l'isola di Amsterdam, a causa della sua abbondanza di rifornimenti.\nIl comandante James Cook vistir\u00f2 l'isola pi\u00f9 volte tra il 1773 ed il 1777. La prima menzione del nome Tongatapu (scritto \"Tongataboo\" nel testo) fu di James Cook nel 1777, mentre scriveva le sue memorie. I balenieri britannici e americani erano visitatori regolari dell'isola per provviste, acqua e legna.\nStoria recente.\nDurante la Seconda guerra mondiale fu sede di una base militare americana. La richiesta d'insediamento a Tongatapu venne presentata dall'ammiraglio King nel marzo del 1942, allo scopo di farne una posizione strategica protettiva dei convogli diretti in Australia insieme con l'isola di \u00c9fat\u00e9, in posizione simmetrica rispetto alle Figi.\nSuddivisione amministrativa.\nLa divisione \u00e8 suddivisa in 7 distretti:\nGeografia.\nL'isola principale Tongatapu ha una superficie di 257,03 km e piuttosto piatta, poich\u00e9 si \u00e8 formata con calcare corallino. L'isola \u00e8 ricoperta da un terreno fertile e denso costituito da cenere vulcanica proveniente dai vulcani vicini. Sulla ripida costa del sud, le altezze raggiungono una media di 35 m diminuendo gradualmente verso nord. A nord dell'isola ci sono molte piccole isole isolate e barriere coralline che si estendono fino a 7 km dalle coste di Tongatapu. Le lagune quasi completamente chiuse di Fanga'uta e Fangakakau sono importanti luoghi di riproduzione per uccelli e pesci poich\u00e9 vivono all'interno delle mangrovie che crescono intorno alle rive della laguna. Le lagune sono state dichiarate Riserva Naturale nel 1974."}
{"id": "2076285", "revid": "574302", "url": "https://it.wikipedia.org/wiki?curid=2076285", "title": "Vava'u", "text": "Vava'u \u00e8 una divisione delle Tonga con abitanti al censimento 2021. Il capoluogo \u00e8 Neiafu.\nStoria.\nDon Francisco Mourelle de la R\u00faa, al comando della fregata spagnola \"Princesa\", fu il primo europeo a visitare Vava'u il 4 marzo 1781. Il capitano James Cook sapeva delle isole un decennio prima, ma la gente di Ha'apai gli aveva detto che non sarebbe stato un bene per lui andarci in quanto non c'era un porto.\nMourelle invece, in disperato bisogno di un porto, lo trovo proprio a Vava'u, dopo essere passato a Fonualei e Late. L'esploratore diede al porto di Vava'u, vicino a Neiafu, il nome di \"Porto di Rifugio\" (\"Puatalefusi\" o \"Lolo-\u02bba-Halaevalu\"), sebbene il suo porto di rifugio originario fosse stato la baia sulla costa occidentale dell'isola principale, vicino a Longomapu. \nDodici anni dopo, nel 1793, Alessandro Malaspina visit\u00f2 la zona dando seguito alle indagini di Mourelle.\nLe navi baleniere furono tra i primi visitatori regolari delle isole. La prima registrata fu la \"Fanny\", il 17 giugno 1823, e l'ultima fu la \"Robert Morrison\", da luglio a settembre 1883. Queste navi attraccavano sulle isole per l'acqua, il cibo e la legna e talvolta reclutavano isolani per servire come membri dell'equipaggio a bordo. \nNel 1839, il Re di Tonga, George Tupou I, istitu\u00ec il codice di leggi a Vava\u02bbu.\nSuddivisione amministrativa.\nLa divisione \u00e8 suddivisa in 6 distretti:\nGeografia.\nVava\u02bbu \u00e8 un gruppo di isole, costituito da una grande isola, 'Utu Vava'u, e circa 80 isole pi\u00f9 piccole. Il gruppo di isole Vava'u si estende su un'area che misura circa 21 km da est a ovest e 25 km da nord a sud. \nL'isola principale di 'Utu Vava'u, circa 97 km2, \u00e8 la seconda isola pi\u00f9 grande di Tonga. "}
{"id": "2076289", "revid": "322985", "url": "https://it.wikipedia.org/wiki?curid=2076289", "title": "Cimitero di Picups", "text": ""}
{"id": "2076295", "revid": "188116", "url": "https://it.wikipedia.org/wiki?curid=2076295", "title": "Arsenale del Cremlino", "text": "L'Arsenale () \u00e8 un grande edificio trapezoidale a due piani situato nell'angolo settentrionale del Cremlino di Mosca e che attualmente ospita il Reggimento del Cremlino.\nStoria.\nNel Medioevo, il sito era occupato da granai. Dopo l'incendio di questi (negli ultimi anni del XVII secolo), lo Zar Pietro il Grande incaric\u00f2 un gruppo di architetti russi e tedeschi di costruire al loro posto il palazzo dell'Arsenale. La costruzione ebbe inizio nel 1702 e dur\u00f2 fino al 1736, quando fu completata sotto la direzione del Feldmaresciallo Munnich.\nDurante la Campagna di Russia di Napoleone, i soldati francesi in ritirata distrussero la parte centrale dell'edificio. Questa fu ristrutturata fra il 1816 e il 1828 secondo un progetto neoclassico per ospitare un museo che celebrasse la vittoria russa su Napoleone. Per questo motivo, 875 cannoni catturati alla Grande Armata in ritirata furono messi in mostra lungo le pareti dell'Arsenale. Di questi, 365 sono francesi, 189 sono austriaci, 123 sono prussiani, 70 sono italiani, 40 sono napoletani, 34 sono bavaresi e 22 olandesi. Dal 1960 lungo la parete sud dell'edificio sono esposti cannoni russi del XVI e XVII secolo."}
{"id": "2076305", "revid": "486946", "url": "https://it.wikipedia.org/wiki?curid=2076305", "title": "Aeroporto Costa Brava", "text": ""}
{"id": "2076311", "revid": "1543377", "url": "https://it.wikipedia.org/wiki?curid=2076311", "title": "Edmund Gosse", "text": "Biografia.\nEdmund Gosse nacque nel 1849, figlio del naturalista Philip Henry Gosse e di Emily Bowes, una famosa scrittrice che mor\u00ec quando Edmund Gosse aveva 7 anni; suo padre in seguito si rispos\u00f2 nel 1860. In seguito Edmund incontr\u00f2 Oscar Wilde che dopo avergli chiesto, al primo incontro, se l'avesse deluso o meno lui afferm\u00f2 che i letterati non deludono mai al contrario delle opere."}
{"id": "2076312", "revid": "1048993", "url": "https://it.wikipedia.org/wiki?curid=2076312", "title": "16\u00aa Mostra internazionale d'arte cinematografica di Venezia", "text": "La 16\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 25 agosto al 9 settembre del 1955: la direzione della Mostra \u00e8, per la seconda e ultima volta, affidata a Ottavio Croze.\nPer la seconda volta di fila non viene assegnata la Coppa Volpi alla miglior attrice.\nGiuria e premi.\nLa giuria era cos\u00ec composta:\nI principali premi distribuiti furono:"}
{"id": "2076317", "revid": "1652635", "url": "https://it.wikipedia.org/wiki?curid=2076317", "title": "Sergio Roman\u00f2", "text": "Carriera.\nOltre alla sua principale attivit\u00e0 di doppiatore, ha recitato anche nelle sitcom \"Nonno Felice\", \"Norma e Felice\", \"Due per tre\" e \"Il supermercato\"."}
{"id": "2076322", "revid": "599013", "url": "https://it.wikipedia.org/wiki?curid=2076322", "title": "Hot Rod Williams", "text": ""}
{"id": "2076331", "revid": "125617514", "url": "https://it.wikipedia.org/wiki?curid=2076331", "title": "Pomezia", "text": "Pomezia (IPA: ) \u00e8 un comune italiano di abitanti della citt\u00e0 metropolitana di Roma Capitale nel Lazio. Si tratta di una citt\u00e0 di fondazione.\nGeografia fisica.\nTerritorio.\nPomezia si trova nell'Agro Romano e si estende a sud di Roma, con ai lati la veduta dei Castelli romani e del mar Tirreno, confinando per un largo tratto con la tenuta presidenziale di Castel Porziano.\nSono rimaste poche vestigia del vecchio territorio di Pomezia, originariamente composto da vaste zone boschive (sugheri, olmi e querce), dune con vegetazione mediterranea (ginestre, pungitopo, rovi di more e fitta vegetazione di erbe) e zone paludose (due stagni litorali nei pressi di Torvajanica) tra quanto rimasto si segnalano la zona costiera delle dune tra Torvaianica e Villaggio Tognazzi e il bosco della sughereta vicino a Pomezia, divenuta ora Riserva Naturale.\nLe cause di questo cambiamento sono riconducibili essenzialmente all'opera di bonifica d'epoca fascista (per ci\u00f2 che attiene alle zone paludose ed agricole), e una forte industrializzazione del territorio prolungatasi fino agli anni '90 grazie ai fondi per la Cassa del Mezzogiorno, nonch\u00e9 alla speculazione edilizia che ha devastato uno dei pi\u00f9 bei litorali della provincia romana.\nOrografia.\nIl territorio \u00e8 di altitudine modesta, arrivando ad appena a Santa Palomba, a nord-est del territorio comunale. A grandi linee, rimane sopra i nella zona a nord est del territorio, tra i nella parte centrale, per digradare rapidamente in prossimit\u00e0 della costa. Pomezia si trova in posizione leggermente pi\u00f9 elevata rispetto al territorio circostante, arrivando ai nella piazza del Municipio.\nIdrografia.\nSono presenti tre specchi d'acqua; il primo di circa in localit\u00e0 di Vigna di Pratica, il secondo di circa in localit\u00e0 Macchia Capretta, e il terzo, il cosiddetto \"Lago delle Meraviglie\", sotto il borgo di Pratica, di circa . Sono presenti diversi torrenti che, seguendo le linee altimetriche, scorrono da nord-est verso sud ovest. I toponimi di alcuni, sono Rio Torto, Fosso dell'Orfeo, Fosso delle Monachelle, il Fosso di Santa Procula e il Fosso di Pratica.\nClima.\nIl clima della citt\u00e0 \u00e8 condizionato soprattutto dal mar Tirreno, la cui distanza da esso \u00e8 di soli sei chilometri. Per questo le estati sono calde e umide e gli inverni sono miti e caratterizzati da numerose piogge, anche se spesso capita che correnti di aria gelida provenienti dalla Russia abbassino notevolmente le temperature portando addirittura nevicate (come nel 1971, 1985-86, 2005, 2010, 2012, 2017). Le primavere e gli autunni, invece, sono caratterizzati da alti tassi d'umidit\u00e0 e frequenti precipitazioni.\nOrigini del nome.\nIl nome della citt\u00e0 deriva dal toponimo di un'antica citt\u00e0 volsca o latina, Suessa Pometia, la cui posizione \u00e8 tuttora ignota. Il nome potrebbe anche riferirsi alla \"citt\u00e0 dei pomi\" (frutti) e riconnesso all'immagine della dea romana Pomona, ma questa ipotesi ricade nel campo delle paraetimologie.\nStoria.\nPur essendo geograficamente parte dell'Agro Romano, la nascita di Pomezia fece seguito alla riqualificazione della palude pontina decisa dal governo Mussolini, con la legge di bonifica integrale del 1928, per costituire una citt\u00e0 che facesse da collegamento tra Roma e le nuove citt\u00e0 dell'Agro Pontino: Littoria (oggi Latina), Sabaudia, Pontinia.\nPrima di allora, dal punto di vista amministrativo e topografico, si faceva riferimento al villaggio di Pratica, oppure alle tenute di Campo Ascolano, Campo Jemini, Capocotta, Maggiona, Santa Procula, Solfatara e Solfatarella, comprese nell'Agro Romano.\nOriginariamente, per l'istituendo comune fu previsto il nome di \"Ausonia\" ma gi\u00e0 prima dell'inizio dei lavori esso fu mutato in Pomezia. Nel 1932 Pomezia si divide da Roma, formando un comune autonomo che inizialmente contava all'incirca 1300 abitanti, dopodich\u00e9 iniziarono i lavori di costruzione della citt\u00e0 e il conseguente ripopolamento.\nConcessionaria della costruzione fu designata l'Opera Nazionale Combattenti, che il 1\u00ba ottobre 1937 band\u00ec un concorso urbanistico vinto dagli architetti Petrucci, Tufaroli, Paolini e Silenzi.\nPochi mesi dopo, il 25 aprile 1938, fu posata la prima pietra simbolica e il 29 ottobre 1939 i primi nuovi insediamenti furono inaugurati.\nLa popolazione consist\u00e9 originariamente di famiglie coloniche: i primi arrivi, 40 nuclei, giunsero dalla Romagna nel giugno 1939; in ottobre giunse un secondo contingente e, a seguire, popolarono la zona famiglie di origine trentina provenienti dalla Bosnia.\nResponsabile delle assegnazioni era sempre l'Opera Nazionale Combattenti, e i poderi da questa consegnati ai coloni erano comprensivi di un casolare e di un appezzamento di terreno coltivabile.\nIl territorio di Pomezia sub\u00ec pesantemente gli avvenimenti bellici legati alla seconda guerra mondiale, soprattutto nel periodo tra lo sbarco di Anzio (22 gennaio 1944) e la liberazione di Roma dall'occupazione nazista del successivo 4 giugno.\nDurante tale periodo molti furono i bombardamenti effettuati dagli Alleati, ivi compresi quelli dell'aeroporto di Pratica di Mare e della Torre del Vajanico (Torvaianica), cos\u00ec come molte furono le mine che i tedeschi, ritirandosi, lasciarono lungo il litorale pometino e romano.\nLe prime elezioni libere per nominare il sindaco del comune (che comprendeva anche il territorio di Ardea) si tennero nell'aprile del 1946.\nIl litorale pometino rimase relativamente sconosciuto fino ai primi anni cinquanta. L'11 aprile del 1953 sal\u00ec prepotentemente alla ribalta a causa di un fatto di cronaca nera, il ritrovamento sulla spiaggia di Torvaianica del corpo senza vita di una giovane donna di 21 anni, Wilma Montesi. La vicenda, che giornalisticamente prese il nome di \"caso Montesi\", ebbe vasta eco a livello nazionale, ma in ambito locale ebbe l'effetto di richiamare l'attenzione sul litorale che, cos\u00ec, divenne meta preferita della \"Roma bene\" e, in seguito, dell'edilizia abusiva.\nInizialmente progettata come centro principale di una zona a vocazione agricola, nel dopoguerra Pomezia ha cambiato la sua storia diventando un importante centro industriale del Lazio, in virt\u00f9 della sua vicinanza con Roma e dell'inclusione del suo territorio tra le zone beneficiarie delle politiche di sviluppo economico dell'ente Cassa per il Mezzogiorno. Pomezia fu inclusa nel territorio della Cassa nel 1955 in virt\u00f9 del provvedimento Cervone-Villa.\nIl 6 maggio 1970 la frazione di Ardea si stacc\u00f2 da Pomezia per formare un comune autonomo.\nIl piano di sviluppo fu determinante per lo sviluppo della citt\u00e0; infatti se il censimento del 1951 cont\u00f2 abitanti e 47 attivit\u00e0 locali con 104 addetti, quello del 1991 (gli aiuti della Cassa per il Mezzogiorno erano terminati l'anno prima) cont\u00f2 abitanti, con 537 attivit\u00e0 per addetti.\nA partire dalla fine degli anni ottanta la zona di Pomezia \u00e8 stata interessata da un progressivo processo di deindustrializzazione che ha portato alla chiusura di numerose piccole e medie imprese. Alcune grandi imprese, anche se non hanno abbandonato il territorio, hanno gradualmente ridimensionato la propria presenza.\nA fronte della crisi industriale si \u00e8 registrato un progressivo sviluppo dell'economia legata al terziario e al commercio, che ha permesso alla citt\u00e0 di consolidare la sua importanza economica in ambito regionale.\nA questi fenomeni economici si \u00e8 aggiunto quello dell'arrivo nel territorio pometino di nuclei familiari provenienti da Roma, costituiti soprattutto da giovani coppie, anche a causa del forte incremento dei prezzi nel mercato immobiliare romano.\nOnorificenze.\nPer effetto e a seguito del DPR firmato dall'allora Presidente Carlo Azeglio Ciampi il 31 gennaio 2005, il comune di Pomezia ha diritto, nei suoi atti ufficiali, di fregiarsi del titolo di Citt\u00e0.\nSimboli.\nI colori dello stemma, rosso e blu, riprendono il colore della terra su cui sorge e il colore del mare su cui si affaccia.\nMonumenti e luoghi d'interesse.\nArchitetture civili.\nPomezia \u00e8 una citt\u00e0 di fondazione, vale a dire progettata a tavolino nella sua forma urbanistica completa prima ancora di essere costruita e realizzata.\nLa citt\u00e0 fu progettata - secondo gli stilemi del fascismo - avendo come linee guida la semplicit\u00e0 delle linee, l'uso di materiali di costruzione italiani, con preferenza per quelli esistenti sul posto e, dove possibile, escludendo le strutture in ferro e in cemento armato.\nLa sua struttura base si rif\u00e0 agli antichi borghi contadini, con le strade principali che si incontrano nella piazza principale della citt\u00e0 (ex Piazza dell'Impero oggi Piazza Indipendenza).\nAffacciati alla piazza sorgono il Municipio, la Torre Comunale (ricostruita dopo i bombardamenti della seconda guerra mondiale), l'ex Casa del Fascio e la Chiesa madre.\nLe principali strade della citt\u00e0 sono via Roma, dove \u00e8 possibile trovare la maggior parte dei negozi e dei servizi, e via Orazio che collega la piazza Indipendenza con piazza San Benedetto da Norcia (o piazza del Mercato) dove si trova il Monumento ai caduti di Nassirya e una fontana conosciuta come Fontana contraerea, ora demolita.\nFanno parte del centro storico anche l'ex cinema Pucci e l'ufficio postale.\nSi tratta di un borgo di campagna molto piccolo - secondo il censimento del 2001 conta solamente 17 abitanti.\nIn posizione dominante si erge il Castello Borghese, che sembra risalire al VII secolo d.C., fatto costruire molto probabilmente dai monaci benedettini. Tra l'882 e l'884 papa Marino I affid\u00f2 infatti il borgo ai monaci della Basilica di San Paolo fuori le mura, i quali vi rimasero di fatto fino al Trecento. Inizialmente fu costruita una torre fortificata alta circa 40 metri ed attorno a questa venne sviluppato il castello, che \u00e8 passato nel 1432 alla famiglia Capranica, nel 1526 ai principi Massimo ed infine nel 1617 ai Borghese, che nel corso degli anni lo hanno restaurato ed hanno contribuito al mantenimento del borgo.\nLa torre invece \u00e8 stata distrutta durante la seconda guerra mondiale.\nTorre Fausta\nEdificata nel 1927 a presidio della riserva idrica per l\u2019irrigazione dei campi. Si tratta infatti di una torre idraulica utilizzata per sollevare l\u2019acqua del pozzo sottostante a una quota utile per essere immessa nel circuito idrico. La torre apparteneva al proprietario terriero conte Giovanni Ticca. Il blasone della famiglia spicca sulla parte alta del corpo murario.\nArchitetture militari.\nLa torre \u00e8 una delle pi\u00f9 imponenti della Campagna Romana. Prende il nome dalla sua altezza di circa 30 metri e dalla sua maestosit\u00e0. Era in origine suddivisa in quattro piani oltre al piano terra. Costruita con parallelepipedi di tufo con finestre a stipiti marmorei, era circondata da un antemurale del quale si conservano tre lati di circa 30 metri ciascuno. Un rudere di fabbrica all'angolo rivela l'esistenza di una chiesetta. \u00c8 stata colpita molte volte da fulmini che l'hanno gravemente danneggiata. Nel 1334 era propriet\u00e0 dei Savelli che l'avevano edificata a difesa delle loro terre contro le mire degli Orsini.\nSiti archeologici.\nL'antico sito di Lavinium \u00e8 stato ritrovato a seguito di una campagna archeologica condotti dalla Sapienza di Roma a partire dal 1957. Gli scavi hanno permesso di identificare una serie di strutture dell'antica Lavinium, tra cui il \"Santuario delle XIII are\", l'Heroon di Enea, un tumulo sepolcrale datato al VII secolo a.C., che si vorrebbe identificare come la tomba di Enea, le mura e una porta della citt\u00e0, le Terme, ed un deposito votivo dedicato a Minerva.\nNel 2006 a Torvaianica in via Siviglia sono stati ritrovati casualmente i resti di un'antica villa romana patrizia del III sec. d.C..\nArea compresa tra l\u2019aeroporto militare di Pratica di Mare ed il litorale di Torvaianica. In questa zona le indagini archeologiche dell\u2019Universit\u00e0 \u201cLa Sapienza\u201d di Roma, hanno portato alla luce i resti di un santuario, posto dove sorgeva lo scalo portuale della citt\u00e0 e dove gli autori antichi ambientavano il leggendario sbarco di Enea.\nAltro.\nIl cimitero militare tedesco \u00e8 stato inaugurato a Pomezia nel 1960. Qui sono stati seppelliti oltre militari tedeschi caduti durante la seconda guerra mondiale, a seguito dello sbarco di Anzio e durante la battaglia di Monte Cassino.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2017 la popolazione straniera residente era di persone pari al 12,7% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nLe principali ricorrenze di Pomezia sono legate al carnevale, alla festa del patrono e a quella dell'Assunta.\nIstituzioni, enti e associazioni.\nNella citt\u00e0 di Pomezia \u00e8 presente un policlinico, la casa di cura privata convenzionata Sant'Anna, in attivit\u00e0 dal 1971, dove ha sede anche il pronto soccorso gestito dal 118.\nCultura.\nIstruzione.\nBiblioteche.\nA Pomezia \u00e8 presente una grande biblioteca comunale, intitolata ad Ugo Tognazzi, che dispone di una sede distaccata a Torvaianica.\nLa Biblioteca, che fa parte delle organizzazioni bibliotecarie regionali (OBR), raccoglie pi\u00f9 di volumi, di cui in formato multimediale. Possiede un ampio settore dedicato ai bambini ed \u00e8 dotata di 6 postazioni internet, di cui 2 destinate ai minori.\nScuole.\nA Pomezia si trovano diverse possibili scuole superiori di secondo grado, tra licei (Scientifico, Scientifico internazionale, Scientifico artistico, Linguistico, Artistico) e istituti tecnici (Tecnico Economico, Tecnico Tecnologico, Chimico-Materiali-Biotecnologie, Meccanica-Meccatronica-Energia, Industria e Artigianato).\nMusei.\n Nel 2005 \u00e8 stato aperto il - Museo Archeologico Lavinium Citt\u00e0 di Pomezia\u00a0\u2013 con la mostra \"HIC DOMUS AENEAE\".\nQui sono esposti alcuni reperti trovati nella zona, che molti studiosi identificano come l'antica \"Lavinium\", dove si stabil\u00ec Enea con i suoi compagni in fuga da Troia.\nIl museo si compone di quattro sale in cui sono esposti reperti databili tra il V e il II secolo a.C., testimonianze dell'attivit\u00e0 religiosa che qui si svolgeva, tanto che \"Lavinium\" in epoca romana era chiamata \"civitas religiosa\".\nLa \"Domus Aeneae\" sorge in prossimit\u00e0 dell'area archeologica detta delle \"Tredici are\" e del Borgo di Pratica di Mare dei principi Borghese.\nNel 2019 \u00e8 stato inaugurato un museo-laboratorio che raccoglie il patrimonio identitario del comune in chiave d\u2019arte contemporanea.\nAl suo interno cinque sezioni tematiche raccontano, attraverso immagini, fotografie, proiezioni e cartografie, il periodo che va dalla fondazione fino alla fine della Cassa del Mezzogiorno:\nMedia.\n\"Pontino Nuovo\", giornale quindicinale di Pomezia ed Ardea nato il 1986. Altri giornali che si occupano del territorio locale sono \"La chiamata di Ardea e Pomezia\", \"Il corriere della citt\u00e0\", \"Il caff\u00e8\", \"Il turno\".\nTelevisione.\nA Pomezia ha sede il gruppo televisivo Amicitv con i canali regionali Supernova canale 14, Europatv canale 96, Canalezero canale 112, Garytv canale 113.\nGeografia antropica.\nFrazioni.\nBorgo Santa Rita, Campo Ascolano, Campobello, Campo Jemini, Campo Selva, Castagnetta, Cinque Poderi, Colli di Enea, Macchiozza, Maggiona, Monachelle, Martin Pescatore, Nuova Lavinium (ex zona 167), Parco della Minerva, Pratica di Mare, Querceto, San Pancrazio, Santa Palomba, Santa Procula, Sedici Pini, Solforata, Torvaianica, Torvaianica Alta, Vicer\u00e9, Villaggio Laurentum, Villaggio Tognazzi.\nEconomia.\nL'economia cittadina attuale \u00e8 legata all'aumento della crescita delle attivit\u00e0 legate al settore industriale e al terziario, che ha permesso alla citt\u00e0 di consolidare la sua importanza economica in ambito regionale, facendo di Pomezia uno dei comuni pi\u00f9 sviluppati del centro Italia.\nAgricoltura.\nL'agricoltura pur avendo perso importanza, mantiene una forte presenza nel territorio comunale, come anche si ricava dall'individuazione di oltre 130 \"aree agricole identificate\", ossia zone con esclusiva o prevalente funzione agricola. La maggior parte di queste aree si trovano nella zona che insiste sul Borgo di Pratica di Mare, e poi anche in quelle intorno a Torvaianica, a Santa Procula e Santa Palomba.\nIndustria.\nLa maggior risorsa del comune deriva dal settore industriale, sviluppatosi fortemente grazie alle politiche statali legate alla ex Cassa per il Mezzogiorno, soprattutto nel settore farmaceutico e medico con aziende quali la Menarini (dove ha sede un importante centro di ricerca), Sigma-Tau, la Johnson &amp; Johnson e la IRBM Science Park, operante nel settore della biotecnologia molecolare, della scienza biomedicale e della chimica organica. Altri settori sviluppati sono quello dell'elettronica, della difesa, dell'avionica e della meccanica di precisione con aziende come Leonardo S.p.A. e Northrop Grumman Italia, della cartotecnica (Blasetti, la cui attivit\u00e0 si trasfer\u00ec da Roma negli anni sessanta, creando poi nel 2006 uno dei pi\u00f9 grandi e moderni complessi industriali), della plastica e della trasformazione dei prodotti agroalimentari (tra cui Ica Foods con il marchio Crik Crok, il salumificio Fiorucci, la malteria SAPLO fornitrice di Birra Peroni, stabilimenti di torrefazione del caff\u00e8).\nDal 1970 al 1981 Pomezia ha ospitato anche uno stabilimento della IBM facente funzione di archivio di documentazione, abbandonato in favore dell'impianto di Santa Palomba.\nServizi.\nPeso simile, e dal punto di vista occupazionale sempre pi\u00f9 rilevante, ha il terziario, grazie anche alla presenza di grandi centri commerciali.\nMolto attiva per contro l'edilizia, legata alla costruzione pressoch\u00e9 continua di edifici residenziali. L'attivit\u00e0 edilizia viene\nspinta dal forte flusso immigratorio, specie dal limitrofo comune di Roma (oltre mille nuove iscrizioni all'anagrafe nel solo 2005).\nNegli ultimi anni \u00e8 presente inoltre una discreta presenza di societ\u00e0 che lavorano nell'ambito dell'Informatica, delle telecomunicazioni e delle nuove tecnologie in generale. Degna di nota \u00e8 la presenza della sede italiana di HP Enterprise Service, divisione della multinazionale americana facente parte del gruppo HP.\nTurismo.\nRilevanti sono anche le attivit\u00e0 turistiche, tra le quali il recente parco acquatico Zoomarine e la vicinanza al parco divertimenti Cinecitt\u00e0 World; la citt\u00e0 ha una buona dotazione alberghiera, che serve sia le esigenze delle imprese locali che quelle del turismo romano. L'industria del tempo libero si avvale fondamentalmente del litorale di Torvaianica, molto frequentato dai romani sia nei fine settimana che nei mesi estivi. La \"Proloco Citt\u00e0 di Pomezia\" e la \"Proloco di Torvaianica\" sono parte integrante per l'impulso e lo sviluppo delle attivit\u00e0 culturali e turistiche della citt\u00e0.\nInfrastrutture e trasporti.\nStrade.\nDiverse strade di media o grande importanza collegano Pomezia con le altre citt\u00e0 limitrofe:\nFerrovie.\nA Pomezia, a pochi chilometri dalla citt\u00e0, \u00e8 presente la stazione ferroviaria di Pomezia-Santa Palomba, dove passano le linee Nettuno-Roma e Roma-Napoli.\nMobilit\u00e0 urbana.\nIl trasporto pubblico urbano \u00e8 affidato in concessione ad una societ\u00e0 privata che garantisce i collegamenti con Campobello, Torvajanica, Campo Jemini, Santa Procula, Santa Palomba, Pratica di Mare ed Ostia. Il trasporto pubblico extraurbano \u00e8 affidato alla societ\u00e0 COTRAL che garantisce i collegamenti tra Roma e Latina. Nelle zone di confine del comune di Pomezia con quello di Roma (Santa Palomba e Campo Ascolano), poi sono presenti alcune linee dell'Atac (07, 048, 061, 068 e 074), che garantiscono la mobilit\u00e0 tra i due comuni.\nAeroporti.\nL'Aeroporto militare \"Mario de Bernardi\", conosciuto meglio come \"Pratica di Mare\". Confinante col territorio comunale di Roma a sud della capitale, \u00e8 solo ad uso militare.\nAll'interno dell'aeroporto ha sede il Centro Nazionale di Meteorologia e Climatologia Aeronautica (CNMCA) ed \u00e8 alle dipendenze della 9\u00aa Brigata Aerea ISTAR-EW. Costituito nel 1978, \u00e8 l\u2019articolazione del servizio meteorologico dell\u2019Aeronautica Militare che fornisce informazioni meteorologiche e climatologiche specializzate alla Protezione Civile e a tutte le realt\u00e0 produttive del Paese. In accordo con le direttive impartite dal Reparto per la Meteorologia (REMET), il CNMCA rappresenta l\u2019impegno della Forza Armata nel fornire supporto nel settore meteo-climatico alla comunit\u00e0 nazionale.\nNel 2021 l'Aeroporto \u00e8 stato un hub strategico per la gestione e il trasporto sul territorio nazionale dei vaccini contro il coronavirus.\nSport.\nPallanuoto.\nNella pallanuoto \u00e8 presente l'Olimpia Pomezia, militante in serie D girone laziale.\nPallavolo.\nNella pallavolo la citt\u00e0 \u00e8 rappresentata dal Unipol Pomezia in ambito maschile (milita in serie B2), mentre in ambito femminile dal Volley Club Pomezia (1\u00aa e 2\u00aa Divisione), dalla Pomezia Volley e dal Pallavolo Pomezia, militante in 1\u00aa Divisione.\nRugby.\nNel rugby \u00e8 presente il Pomezia Torvaianica Rugby (1996)"}
{"id": "2076378", "revid": "2043609", "url": "https://it.wikipedia.org/wiki?curid=2076378", "title": "Chulalongkorn", "text": "Figlio primogenito della regina consorte Debsirindra e di re Mongkut, l'aristocrazia di corte lo nomin\u00f2 re alla morte del padre, nel 1868. Sal\u00ec al trono all'et\u00e0 di 15 anni e, fino a quando raggiunse la maggiore et\u00e0, nel 1873, il regno venne affidato al suo reggente, il potente Chuang Bunnag, primo ministro del regno paterno con il titolo di Chao Phraya Si Suriyawongse.\n\u00c8 tuttora venerato dai thailandesi per il ruolo che ebbe nel mantenere l'indipendenza del paese, nel periodo in cui tutti gli altri stati del sudest asiatico divennero colonie delle potenze europee, e per il contributo che diede alla modernizzazione del Siam. Il suo operato gli valse in patria l'epiteto di \"Phra Piya Maharat\" (\u0e1e\u0e23\u0e30\u0e1b\u0e34\u0e22\u0e21\u0e2b\u0e32\u0e23\u0e32\u0e0a), \"il grande ed amato re\". Al pari del padre, fu influenzato dall'occidente e nelle sue riforme si ispir\u00f2 ai modelli europei, soprattutto a quello britannico. Durante il suo regno, furono riformati il governo, gli enti locali e l'esercito, e furono istituiti il Dipartimento dell'Educazione, quello della Salute Pubblica e quello dell'Irrigazione.\nInfanzia e giovent\u00f9.\nNato nel Grande Palazzo Reale di Bangkok il 20 settembre 1853, fu il primo figlio della consorte reale ufficiale la regina Debsirindra e di re Mongkut, che aveva avuto altri figli in precedenza da consorti minori. Al pari di tutti i fratelli e le sorelle, il padre gli riserv\u00f2 un'educazione moderna affidandolo a tutori occidentali quali Anna Leonowens, insegnante inglese che tra il 1862 ed il 1867 lo form\u00f2, su princ\u00ecpi laici, sotto l'aspetto scientifico e culturale. La Leonowens lo ricord\u00f2 in seguito come un bambino gentile, studioso e consapevole della responsabilit\u00e0 di cui sarebbe stato investito. Matur\u00f2 dal padre l'idea di quanto fosse necessario adeguarsi alle riforme e alle tecnologie occidentali per conservare l'indipendenza del Paese.\nRama IV, grande appassionato di astronomia, calcol\u00f2 correttamente il tempo ed il luogo di un'eclissi solare che si sarebbe verificata il 18 agosto 1868 in un piccolo villaggio del Siam meridionale, a sud di Hua Hin. Chulalongkorn partecip\u00f2 a tale eccezionale evento assieme all'intera famiglia reale, ai nobili di corte e a numerosi astronomi francesi inviati dal loro governo.\nDurante il soggiorno a sud, sia il re che il figlio si ammalarono gravemente di malaria ed il re mor\u00ec a Bangkok il 18 ottobre 1868, poco dopo essere tornato.\nNella sua facolt\u00e0 di reggente, il potente ministro Chuang Bunnag non era sicuro che il giovane principe riuscisse a sopravvivere e fece nominare erede al trono, con il titolo di \"Palazzo Davanti\", il principe Vichaichan, cugino di Chulalongkorn. Quest'ultimo si riprese e, il 16 novembre 1868, fu nominato re col nome di Phra Chunla Chom Klao Chao Yu Hua, ma tutti continuarono a chiamarlo re Chulalongkorn. Data la giovane et\u00e0 del nuovo sovrano, che aveva 15 anni, il regno rimase affidato alla reggenza di Chuang Bunnag.\nDopo aver finito gli studi, Chulalongkorn visit\u00f2 India, Singapore, Giava e Birmania, dove pot\u00e9 rendersi conto delle riforme volute dagli Stati colonizzatori europei. Affascinato dalla portata di tali riforme e dalle grandi novit\u00e0 tecnologiche adottate in quei Paesi, si ripromise di applicarle anche in Siam e di continuare la strada del rinnovamento tracciata dal padre. Fu incoronato re per la seconda volta al raggiungimento della maggiore et\u00e0, il 16 novembre 1873.\nI primi anni di regno.\nCon l'investitura reale, Chulalongkorn dimostr\u00f2 subito di possedere grande personalit\u00e0 ed accentr\u00f2 nelle proprie mani il potere. Il titolo di \"Palazzo Davanti\", spettante al vicer\u00e9 ed erede al trono, era nelle mani del principe Vichaichan. Era questi il primogenito di Pinklao, fratello di re Mongkut ed a sua volta \"Palazzo Davanti\". Al pari del padre, Vichaichan si trov\u00f2 tra le mani un immenso potere, ma se i rapporti tra Rama IV e Pinklao furono ottimi, quelli tra Rama V e Vichaichan furono sin dall'inizio problematici. Per arginare la dilagante influenza dell'aristocrazia, la prima legge emanata prevedeva che le entrate fiscali fossero tutte poste sotto il controllo reale; fino ad allora un terzo delle entrate era appannaggio del \"Palazzo Davanti\" ed il resto era controllato dal monarca e dagli aristocratici.\nUn'altra legge che Chulalongkorn promulg\u00f2 all'inizio del suo regno, prevedeva che il potere legislativo, fino ad allora controllato dal Consiglio di Stato formato da rappresentanti della monarchia e dei nobili, fosse competenza di un nuovo consiglio, i cui rappresentanti sarebbero stati nominati esclusivamente dal re, sul modello del Consiglio privato britannico. Queste leggi scatenarono le ire del Palazzo Davanti e della nobilt\u00e0, che si vedevano privati del potere e di immense entrate. La tensione continu\u00f2 a crescere e si arriv\u00f2, nel dicembre del 1874, alla scoppio della crisi del Palazzo Davanti, che port\u00f2 alla esautorazione \"de facto\" di Vichaichan nel 1875.\nTali fatti erano avvenuti con l'intermediazione del console britannico a Bangkok, presso cui Vichaichan si era rifugiato. L'ostilit\u00e0 dell'aristocrazia conservatrice e l'intromissione britannica provocarono un ridimensionamento del re e per circa un decennio il suo controllo sul Paese attravers\u00f2 un periodo di crisi. Il Consiglio da lui creato cess\u00f2 di riunirsi e le riforme furono congelate.\nPolitica interna.\nNei suoi 42 anni di regno, Chulalongkorn continu\u00f2 l'opera di riforma e modernizzazione dello Stato iniziata dal padre. Questi aveva passato molti anni in monastero, aveva riformato il clero siamese e trasmise a Chulalongkorn gli ideali buddhisti del \"re giusto\" \"(dhammaraja)\". Dagli insegnamenti della Leonowens aveva tratto gli ideali di giustizia. Sulla base di questa educazione, Rama V impost\u00f2 il suo impegno di sovrano.\nL'ostilit\u00e0 della vecchia aristocrazia verso la politica di riforme frenarono il suo impegno dei primi anni di regno. Quando riform\u00f2 la Pubblica Istruzione, organizzando scuole di stampo occidentale per i figli dei dipendenti della pubblica amministrazione, pochi furono i figli dei nobili che si iscrissero ai nuovi corsi. Dopo aver appurato il coinvolgimento di molti aristocratici in pubblici scandali, si rese conto di poter contare esclusivamente sui propri fratelli. Di questi, negli anni ottanta, gliene erano rimasti 26, con i quali fu in grado di riprendere le riforme.\nDopo aver personalmente controllato il grado di istruzione, il livello di affidabilit\u00e0 e le competenze dei fratelli, li piazz\u00f2 a capo degli uffici amministrativi pi\u00f9 importanti; insieme ristrutturarono il corpo delle guardie reali e, in seguito, l'intero esercito. Quando cominciarono a morire i pi\u00f9 vecchi tra i nobili che gli si opponevano, fu lentamente in grado di ripartire con le riforme. In quegli anni si mantenne informato sulla politica estera, ma prese le decisioni in tale ambito con una certa cautela.\nAlcuni tra i pi\u00f9 radicali dei fratelli gli chiesero, l'8 gennaio 1885, l'istituzione della monarchia costituzionale. Chulalongkorn ribatt\u00e9 che il Paese non era ancora pronto, ma si impegn\u00f2 a fondo per una profonda ristrutturazione dello Stato. Nel giro di sette anni rimpiazz\u00f2 i corrotti nobili a capo dei ministeri con giovani ufficiali di fiducia e collaudata capacit\u00e0. Il governo siamese di quel tempo era composto da sei ministeri che facevano capo ai ministri del sud \"(kalahom)\" e del nord \"(mahatthai)\", i cui grandi poteri erano fuori dal controllo del sovrano. Il nuovo sistema preparato da Rama V, entrato in vigore il 1\u00ba aprile 1892, prevedeva la suddivisione del governo in 12 ministeri, a capo dei quali vennero messi giovani ufficiali, nove dei quali erano fratelli del re.\nPersonaggio centrale del nuovo governo fu Damrong Rajanubhab, fratellastro del re e gi\u00e0 responsabile della riforma della Pubblica Istruzione, a cui venne affidato il Ministero del Nord, che nel 1894 divenne il Ministero dell'Interno. Questi elimin\u00f2 il precedente sistema di suddivisione amministrativa basato su circa 100 province, e ne introdusse uno nuovo che prevedeva 14 circoscrizioni chiamate \"monthon\", a capo delle quali vennero posti ufficiali preparati ed affidabili che gradualmente sostituirono i vecchi governatori e sovrani tributari locali, entrambi tradizionalmente al potere per aver ereditato la carica. Nel giro di sette anni le entrate statali si raddoppiarono e furono portati anche negli angoli pi\u00f9 remoti del paese il nuovo sistema educativo e legislativo; vennero anche intrapresi nuovi lavori pubblici in tutto il Siam. Nel 1896, Chulalongkorn nomin\u00f2 ministro di Giustizia il figlio Rabi, che introdusse nel paese un nuovo sistema giudiziario e riform\u00f2 le leggi del Siam basandosi su quelle in vigore in Europa.\nA Rama V si deve la massiccia riorganizzazione dell'esercito, l'introduzione del telegrafo e la costruzione della prima ferrovia siamese da Bangkok ad Ayutthaya nel 1893. Gi\u00e0 nel 1974 e aveva fatto inaugurare ill primo museo pubblico del Siam, che sarebbe diventato il Museo nazionale di Bangkok. Nel 1899 fond\u00f2 la scuola di abilitazione al servizio civile, che nel 1917 sarebbe diventato il primo ateneo siamese ed avrebbe preso il nome di Universit\u00e0 Chulalongkorn. Tutte queste novit\u00e0 furono finanziate, fino al 1904, con le entrate governative. Il re segu\u00ec personalmente e con costanza gli sviluppi di tutte le riforme, ricompensando i funzionari pi\u00f9 bravi e stimolando a migliorarsi quelli mediocri. Fece abolire l'obbligo di prostrarsi al cospetto del re e nel 1905 dichiar\u00f2 illegale la schiavit\u00f9, pratica che rendeva il Siam agli occhi degli europei uno Stato retrogrado.\nTra i vari ammodernamenti imposti da Rama V vi furono quelli dell'architettura e delle arti in generale, soprattutto nella capitale. Il sovrano ritenne inopportuno affidare questo incarico ad artisti britannici e francesi, i cui governi coloniali stavano mettendo in pericolo l'indipendenza del Siam, ed il cambiamento del volto del Paese fu affidato principalmente ad artisti italiani, il cui governo era estraneo alle vicende interne indocinesi.. La scelta cadde sull'Italia dopo le due visite che Rama V fece a Torino, dove rimase affascinato dalla monumentale bellezza della citt\u00e0. Dalla fine dell'Ottocento, decine di ingegneri, architetti ed artisti italiani, soprattutto piemontesi, progettarono e realizzarono i pi\u00f9 grandi palazzi, ponti e monumenti che trasformarono Bangkok.\nPolitica estera.\nChulalongkorn si era reso conto che la condizione fondamentale per mantenere l'indipendenza era di mettere le potenze europee nelle condizioni di arricchirsi con gli scambi commerciali nel Paese. Per consentire a tale eventualit\u00e0 c'era bisogno di riforme, che venivano osteggiate dall'aristocrazia conservatrice. A seguito della crisi del Palazzo Davanti del 1875, aveva dovuto abbandonare la strada delle riforme. Pot\u00e9 riprenderla solo nel 1886, quando nomin\u00f2 il fratellastro Devawongse ministro degli Esteri. Dovette fare grandi concessioni ai francesi e ai britannici, ma fu l'unico modo per scongiurare la colonizzazione del Siam.\nNel 1880 i siamesi avevano occupato dei territori situati in una zona a cavallo tra le frontiere settentrionali del Laos e del Vietnam, nelle vicinanze di Dien Bien Phu, dove si era asserragliata una grossa banda di cinesi chiamata l'esercito della bandiera nera che da anni compiva scorribande nel regno vassallo di Luang Prabang. Nella zona erano stanziati i tai dam (tai neri), che al pari dei siamesi e dei laotiani facevano parte dei popoli tai. Il nuovo vasto possedimento era chiamato \"Sipsong Chao Thai\" (dodici municipalit\u00e0 thai).\nCon la conquista di Hanoi del 1885, i francesi completarono la conquista del Vietnam ed istituirono la colonia chiamata Indocina francese, che nel 1887 comprendeva tutto il Vietnam e le province orientali cambogiane. I \"Sipsong Chao Thai\" furono i primi territori che il Siam dovette cedere ai francesi. Quando questi li reclamarono, nel 1888, le truppe di Bangkok si ritirarono senza combattere. Nel 1886, al termine della terza guerra anglo-birmana, la Birmania era stata intanto assoggettata dai britannici che ne avevano fatto una provincia dell'India britannica.\nIn seguito, i francesi sostennero che il Laos era storicamente un territorio soggetto all'amministrazione vietnamita. Al termine di una lunga disputa, nel 1893 la situazione collass\u00f2 in quella che fu definita la guerra franco-siamese, in cui navi da guerra francesi ormeggiarono a Bangkok, minacciando di bombardarla se non fossero stati ceduti all'Indocina francese tutti i territori dei regni vassalli laotiani ad est del Mekong. Rama V si appell\u00f2 ai britannici che si astennero dall'intervenire e dovette concedere ai francesi i territori che richiedevano pi\u00f9 un indennizzo per i danni di guerra. I francesi si ritirarono da Bangkok, ma mantennero l'occupazione delle province di Chanthaburi e Trat.\nFu una grande delusione per Rama V, da sempre grande ammiratore della corona britannica, che pass\u00f2 un anno in preda alla depressione. Si era illuso che l'appoggio siamese alle truppe imperiali durante la conquista della Birmania fosse ricompensato, ma i britannici dimostrarono di essere unicamente interessati a coltivare i propri interessi espansionistici. Nel 1896, i britannici firmarono un accordo con la Francia che garantiva l'indipendenza del Siam centrale, ma lasciava in dubbio le sorti delle zone orientali e meridionali del paese. Per farsi garanti di tale accordo, i britannici ottennero la rinuncia siamese alla rivendicazione dei territori settentrionali shan, che rimasero cos\u00ec definitivamente sotto la giurisdizione birmana.\nNel 1897, Chulalongkorn divenne il primo sovrano asiatico a compiere un viaggio in Europa, dove cerc\u00f2 appoggio alla causa siamese specialmente dalla Germania e dalla Russia. In seguito, ulteriori pressioni dei francesi portarono il re nel 1904 a cedere vasti territori ad ovest del Mekong, nella zona di Luang Prabang e nella zona di Champasak, in cambio i francesi si ritirarono da Chanthaburi. Nel 1907, dovette infine lasciare ai francesi anche le province della Cambogia occidentale di Battambang, Siem Reap e Sisophon, che erano tributarie del Siam. I francesi lasciarono anche Trat, ma mantennero il controllo di alcune isole di confine. A loro volta, i britannici chiesero ed ottennero nel 1909 la sovranit\u00e0 sui sultanati vassalli malesi di Kedah, Kelantan, Perlis e Terengganu. Con i trattati che definirono tali cambiamenti, furono fissati i confini definitivi che tuttora delimitano la Thailandia.\nMorte e successione.\nRama V, dopo aver abolito l'istituzione del Palazzo Davanti, aveva emanato una legge che prevedeva la successione al trono del primogenito maschio. Alla sua morte, avvenuta il 23 ottobre 1910, sal\u00ec quindi al trono il figlio, principe Vajiravudh.\nL'amore che i siamesi tuttora nutrono per Rama V ha spinto il governo a dichiarare il 23 ottobre, anniversario della morte, \"Giorno di Re Chulalongkorn\" e festa nazionale."}
{"id": "2076398", "revid": "122871", "url": "https://it.wikipedia.org/wiki?curid=2076398", "title": "Mascheramento della chiave", "text": ""}
{"id": "2076401", "revid": "284938", "url": "https://it.wikipedia.org/wiki?curid=2076401", "title": "Once Upon a Time in America", "text": ""}
{"id": "2076405", "revid": "63727", "url": "https://it.wikipedia.org/wiki?curid=2076405", "title": "Mercedes-Benz M22", "text": "Con la sigla Mercedes-Benz M22 (o anche Daimler-Benz M22) si intende una piccola famiglia di motori a scoppio prodotti fra il 1932 ed il 1934 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\n\u00c8 una famiglia di motori piuttosto piccola, composta da due unit\u00e0 motrici che si pongono leggermente al di sopra dei motori M10. Durante la sua carriera, la famiglia di motori \"M22\" ha conosciuto alcune evoluzioni tecniche, prima fra tutte quella della distribuzione, passata dalla configurazione a valvole laterali a quella a valvole in testa. Nella prima configurazione, il motore era noto con la sigla M19, che viene solitamente incluso nella famiglia \"M22\". In generale, le caratteristiche dei due motori \"M22\" sono le seguenti:\nDi seguito vengono illustrate le caratteristiche dei due motori componenti la piccola famiglia \"M22\". Si tenga presente che, a parte il motore \"M19\", gli altri motori sono stati montati sulle diverse varianti della Typ 380 W22 prodotta dal 1933 al 1934. Tutti i motori \"M22\", quindi, hanno trovato applicazione solamente in tale ristretto arco di tempo.\nVersione da 3.8 litri.\nQuesta versione possiede misure di alesaggio e corsa, pari a 78x100 mm, per una cilindrata di 3823 cm\u00b3. &lt;br&gt;\nQuesto motore \u00e8 stato proposto in quattro varianti, due delle quali sovralimentate da compressore volumetrico.\nM19 ed M19 II: varianti da 80 ed 85 CV.\nQueste due varianti aspirata sono state in pratica l'anello di congiunzione tra il 3.7 M10 ed il 3.8 \"M22\", rispetto ai quali risultava meno prestante. Tali motori erano caratterizzati da un rapporto di compressione pari a 6:1, erogando una potenza massima di 80 o 85 CV (a seconda del modello su cui era montato) a 3200 giri/min. La sottovariante da 80 CV, denominata semplicemente M19, \u00e8 stata montata sulla Mercedes-Benz W10 Typ 380 Mannheim (1932-33), mentre quella da 85 CV, la cui sigla era M19 II, ha trovato applicazione sulla \"Mercedes-Benz W19 Typ 380 Mannheim\" (anch'essa prodotta nel periodo 1932-33).\nVariante da 90 CV.\nQuesta variante era simile alla precedente, che sostituiva, ma erogava 90 CV a 3200 giri/min. La distribuzione non era pi\u00f9 a valvole laterali, ma a valvole in testa con asse a camme laterale, mentre il rapporto di compressione era di 6:1. Questo motore \u00e8 stato montato sulla \"Mercedes-Benz W22 Typ 380\".\nVariante da 120 CV.\nQuesta variante \u00e8 basata sull'unit\u00e0 da 90 CV, ma integra un compressore volumetrico Roots. grazie al quale la potenza massima lievita a 120 CV a 3600 giri/min. Il rapporto di compressione scende a 5.54:1. Questo motore \u00e8 stato montato sulla \"Mercedes-Benz W22 Typ 380 K\".\nVariante da 140 CV.\nL'ultima evoluzione del 3.8 litri \"M22\", siglata M22K, \u00e8 anch'esso sovralimentato tramite compressore volumetrico, raggiunge 140 CV ed ha trovato applicazione sulla \"Mercedes-Benz W22 Typ 380 K\".\nVersione da 4 litri.\nQuesta motorizzazione, siglata M22I, non era che una variante rialesata del 3.8 litri sovralimentato appena illustrato. La cilindrata raggiunge 4019 cc grazie al passaggio da 78 ad 80 mm nel diametro dei cilindri. La potenza massima, invece, raggiungeva 144 CV a 3600 giri/min. Questo motore \u00e8 stato utilizzato anch'esso sulle \"Typ 380K\"."}
{"id": "2076406", "revid": "729019", "url": "https://it.wikipedia.org/wiki?curid=2076406", "title": "Misura di livello industriale", "text": "Il livello \u00e8 un importante parametro misurato nei processi industriali.\nI sistemi di misura di livello e gli strumenti relativi dipendono dal tipo di apparecchiatura nella quale si vuol misurare il livello, dal fluido contenuto, dalle condizioni di esercizio.\nL'indicazione del valore del livello pu\u00f2 essere solamente locale (\"in loco\" o \"in situ\"), ma il pi\u00f9 delle volte il segnale \u00e8 trasmesso in sala controllo, dove sar\u00e0 utilizzato per indicazione, registrazione, allarme, regolazione.\nI sistemi sono perci\u00f2 molto numerosi, e qui di seguito ne indichiamo alcuni fra i tanti utilizzati.\nLivelli di vetro.\nLivellette.\nComposte da un supporto verticale contenente un certo numero di vetri temperati ad alto spessore.\n\u00c8 installato sui fianchi del serbatoio tramite due valvole di intercettazione e spurgo. Il liquido di processo penetra all'interno della livelletta per il principio dei vasi comunicanti, ed il suo livello viene visualizzato per trasparenza.\nQuesta \u00e8 una misura di livello solo locale, ed \u00e8 adatta anche per serbatoi pressurizzati e ad alta temperatura. Il liquido non deve essere incrostante o sporcante.\nLivelli a spinta idrostatica.\nMisuratori di livello a barra di torsione.\nLo strumento, usato normalmente come trasmettitore di livello, \u00e8 installato sul fianco del serbatoio del quale si vuole misurare il livello tramite attacchi flangiati e valvole di intercettazione e spurgo.\nLe valvole permettono, per il principio dei vasi comunicanti, l'ingresso del liquido di processo all'interno di una camera cilindrica verticale. All'interno di questa camera c'\u00e8 un cilindro di metallo la cui lunghezza \u00e8 maggiore del campo di misura del livello. Il cilindro, impropriamente chiamato galleggiante, \u00e8 appeso tramite un braccio posizionato a 90\u00b0 ad una barra che fa parte del corpo dello strumento di misura. Questa barra sigilla il processo verso l'ambiente. La barra \u00e8 cava, e nella sua parte terminale interna \"lato processo\" ha fissato un alberino che fuoriesce all'interno della cassa dello strumento.\nQuando il livello \u00e8 basso, e non interessa ancora il galleggiante, il peso di questi provoca una rotazione elastica della barra (detta appunto barra di torsione). L'alberino risulta posizionato alla sua minima posizione di rotazione.\nMan mano che il livello sale ed il galleggiante risulta sempre pi\u00f9 immerso nel liquido, nasce una spinta idrostatica funzione diretta del livello e della densit\u00e0 del liquido. Questa spinta provoca uno spostamento verso l'alto del galleggiante con conseguente rotazione della barra di torsione e dell'alberino ad essa connesso.\nQuando il livello raggiunge la parte terminale superiore del galleggiante, c'\u00e8 la massima spinta idrostatica, e la minima rotazione della barra di torsione. L'alberino avr\u00e0 effettuato la sua massima rotazione.\nLa posizione angolare dell'alberino \u00e8 quindi funzione del livello (essendo la densit\u00e0 del fluido costante).\nSi tratta quindi solamente di misurare la sua rotazione e ci\u00f2 viene fatto in diversi modi, a seconda della realizzazione costruttiva dello strumento. Nel caso di trasmettitore pneumatico, sar\u00e0 presente un sistema modulante lamina-ugello. Nel caso di trasmettitore elettrico, sar\u00e0 presente un circuito elettronico di conversione rotazione angolare-corrente elettrica 4-20 mA.\nIl trasmettitore a barra di torsione \u00e8 uno strumento robusto e adatto a processi gravosi sia in pressione che in temperatura.\nIl liquido tuttavia non deve essere incrostante.\nMisura del livello tramite misura di pressione.\nSi abbia un serbatoio aperto all'atmosfera e contenente liquido del quale si vuole misurare il livello.\nSe nella parte inferiore del serbatoio si realizza una presa di pressione e si installa un manometro, questi indicher\u00e0 un valore di pressione funzione diretta del livello e della densit\u00e0 del liquido. Conoscendo la densit\u00e0 (supposta costante), la scala del manometro pu\u00f2 essere graduata direttamente in metri di colonna di liquido. Similmente esistono dei trasmettitori di livello con sensore immergibile per la misura del livello idrostatico, immersi dall'alto per il tramite di un cavo sigillato contenente un capillare di compensazione essi trasmettono elettricamente il valore misurato ad un display oppure ad altro sistema di acquisizione e controllo.\nSe il serbatoio non \u00e8 aperto all'atmosfera ma \u00e8 pressurizzato, questo sistema non \u00e8 adatto in quanto il manometro misurerebbe la somma delle due pressioni colonna liquida e pressione statica al di sopra del liquido.\nIn questo caso si pu\u00f2 usare un manometro differenziale la cui presa positiva \u00e8 connessa nella parte bassa del serbatoio, e la presa negativa nella parte alta del serbatoio.\nNaturalmente il manometro d\u00e0 solo un'indicazione locale. Dovendo avere il segnale in sala controllo si useranno trasmettitori di pressione o di pressione differenziale.\nNote di installazione.\nSe il liquido \u00e8 sporcante occorre usare strumenti la cui presa di pressione sia dotata di una membrana di separazione col processo per evitare intasamenti.\nNel caso di misure di pressione differenziale, \u00e8 indispensabile che il tubo di pressione negativa sia sempre svuotato di possibili condensazioni oppure (se ci\u00f2 non dovesse essere possibile), sempre pieno di un opportuno liquido. In quest'ultimo caso si dovr\u00e0 tenere conto, in fase di taratura dello strumento, di tale colonna liquida costante.\nMantenere sempre vuota la colonna negativa si pu\u00f2 realizzare ad esempio scaldando con una camicia di vapore tale tubo. Eventuali condense evaporeranno lasciando il tubo vuoto.\nSe invece si vuole tenerlo sempre pieno, si pu\u00f2 riempirlo come detto con un apposito liquido, oppure permettere che si riempia da solo attraverso la condensazione spontanea dei vapori esistenti nella parte superiore (esempio nei serbatoi contenenti vapor d'acqua).\nLivello a gorgogliamento.\nUna variante adatta in generale solo per serbatoi non pressurizzati, \u00e8 il \"sistema a gorgogliamento\".\nLo strumento usato \u00e8 ancora un trasmettitore di pressione, che viene per\u00f2 installato in alto, al di sopra del massimo livello raggiungibile.\nNel serbatoio viene immerso un tubo metallico (sonda) con diametro interno di circa 10 mm, la cui lunghezza arriva fino al punto pi\u00f9 basso del minimo livello che si vuole misurare.\nIl tubo nella sua parte superiore \u00e8 connesso alla presa di pressione del trasmettitore. Nello stesso punto viene applicata una iniezione di aria attraverso una restrizione calibrata costituita da un sottile tubicino capillare.\nLa pressione di aria che alimenta il tubicino deve essere superiore a quella che pu\u00f2 generare la spinta idrostatica della massima colonna liquida che si vuole misurare.\nPer effetto di questa iniezione di aria nella sonda, il liquido che dovesse penetrare al suo interno \u00e8 costretto a fuoriuscire completamente. All'interno della sonda si genera quindi una pressione di aria pari a quella generata dalla colonna liquida. Il trasmettitore di pressione invier\u00e0 un segnale proporzionale a tale pressione e quindi al livello.\nPer avere la massima precisione viene usato un tubicino capillare per ridurre al minimo la caduta di pressione all'interno della sonda dovuta alla portata di gorgogliamento.\nLivelli ad ultrasuoni.\nQuesto sistema misura il tempo che intercorre tra l'emissione di un impulso ultrasonico ed il suo ritorno dopo essere stato riflesso da una superficie.\nQuesto tempo \u00e8 funzione diretta della distanza tra strumento e superficie riflettente, ed \u00e8 adatta perci\u00f2 alla misura di livello in una grande variet\u00e0 di applicazioni.\nPossono essere ad esempio \"silo\" contenenti polveri o granulati, serbatoi di stoccaggio di prodotti petroliferi, bacini idrici.\nLa testina contenente l'emettitore/ricevitore, \u00e8 posizionata in alto, ed emette verso il basso il fascio di onde ultrasoniche. L'elettronica interna converte il tempo misurato in un segnale rappresentativo del livello (e non della distanza tra emettitore e superficie riflettente).\nProcessi difficili.\nCi sono processi 'difficili' dal punto di vista della strumentazione. Un esempio pu\u00f2 essere un serbatoio contenente polimeri fusi ad alta temperatura. In questo caso non \u00e8 possibile usare strumenti tradizionali, perch\u00e9 andrebbero subito fuori servizio.\nAlcune possibili soluzioni possono essere le seguenti:\nLivelli a sonda capacitiva.\nAll'interno del serbatoio \u00e8 installato un tubo metallico verticale, tramite attacco flangiato sottostante.\nLa parte terminale superiore interna del tubo \u00e8 ricoperta con un materiale isolante (esempio teflon caricato in vetro) e infilata in apposito alloggiamento staffato all'interno del serbatoio.\nNell'attacco flangiato inferiore il tubo \u00e8 isolato elettricamente dalla massa metallica del serbatoio. \u00c8 presente una testina di giunzione elettrica, connessa con la parte terminale del tubo. Da qui, un collegamento elettrico giunge ad uno strumento locale misuratore di capacit\u00e0 elettrica.\nIl sistema funziona perch\u00e9 esiste una capacit\u00e0 elettrica tra il tubo-sonda e la superficie dell'apparecchiatura. Quando il livello del prodotto fuso interessa la sonda, si ha una variazione della costante dielettrica e quindi del valore di capacit\u00e0.\nLo strumento rileva e misura la variazione di capacit\u00e0 e d\u00e0 un'uscita standardizzata (pneumatica o elettrica) funzione del livello.\nVengono comunemente usati anche per la misura di livello dell'olio nei serbatoi delle centrali oleodinamiche\nLivelli a misura di peso.\nVengono utilizzate le celle di carico che misurano il peso del serbatoio. Naturalmente per avere la massima precisione \u00e8 indispensabile che sul serbatoio non agiscano forze variabili verticali come ad esempio, spinte determinate da dilatazioni termiche di tubazioni. Si dovr\u00e0 avere cura che eventuali sollecitazioni esterne siano sempre rivolta in direzione orizzontale.\nLivelli con sorgente radioattiva.\nQuesto \u00e8 un tipo di misura da utilizzare esclusivamente dove non siano possibili altri tipi di rilevazione livello, e da impiegare in ambienti protetti contro il rischio di radiazioni ionizzanti.\nUna sorgente radioattiva puntiforme o filiforme di cobalto 60 \u00e8 inserita verticalmente in una guaina infilata all'interno del serbatoio.\nAll'esterno di questo \u00e8 installato un rilevatore di radioattivit\u00e0 a scintillazione, la cui uscita dipende dall'assorbimento che il livello del fluido provoca nelle radiazioni. Quindi il segnale di uscita \u00e8 funzione del livello.\nViene usato tipicamente in colata continua di acciaio, in quanto l'acciaio fuso \u00e8 amagnetico. quindi per misurarne il livello in lingottiera viene usato il misuratore radioattivo.\nEsistono sensori elettromagnetici ma sono pi\u00f9 costosi."}
{"id": "2076413", "revid": "1543377", "url": "https://it.wikipedia.org/wiki?curid=2076413", "title": "Supernova di tipo Ia", "text": "Una supernova di tipo Ia \u00e8 una tipologia di supernova originata dall'esplosione di una nana bianca. Una nana bianca \u00e8 ci\u00f2 che resta di una stella di massa medio-piccola che ha completato il suo ciclo vitale e al cui interno la fusione nucleare \u00e8 cessata; tuttavia, le nane bianche al carbonio-ossigeno, le pi\u00f9 comuni dell'Universo, sono in grado, se le loro temperature salgono a sufficienza, di far perdurare le reazioni di fusione, che rilasciano una gran quantit\u00e0 di energia.\nDa un punto di vista fisico, le nane bianche a lenta rotazione possiedono una massa limite, definita limite di Chandrasekhar, che equivale a circa 1,44 masse solari (M\u2609). Questa \u00e8 la massa pi\u00f9 elevata che pu\u00f2 essere supportata dalla pressione esercitata dagli elettroni degenerati; oltre questo limite le nane bianche tendono a collassare. Se una nana bianca aumenta gradualmente la propria massa accrescendola da una compagna in un sistema binario, si ritiene che, nel momento in cui si approssima al limite, il suo nucleo possa raggiungere la temperatura richiesta per la fusione del carbonio. Se la nana bianca si fonde poi con un'altra stella (un evento in realt\u00e0 molto raro), essa potrebbe persino superare il limite e iniziare a collassare, riaumentando la temperatura fino al punto di fusione. Entro pochi secondi dall'inizio della fusione, una sostanziale frazione della materia della nana bianca subisce una reazione termonucleare incontrollata che rilascia un'energia sufficiente (1-2 \u00d7 1044 J) a disgregare la stella in una violenta esplosione.\nQuesta categoria di supernovae produce un picco notevole di luminosit\u00e0 assoluta, che si presenta pressoch\u00e9 simile in tutte le esplosioni di questo tipo a causa della relativa uniformit\u00e0 delle masse delle nane bianche che esplodono in seguito ai processi di accrescimento. Per tale ragione le supernovae di tipo Ia sono utilizzate come candele standard per misurare la distanza della loro galassia ospitante, poich\u00e9 la loro magnitudine apparente dipende quasi esclusivamente dalla distanza a cui si trovano.\nModelli fisici.\nLa tipologia Ia (uno a) \u00e8 una sottocategoria della classificazione delle supernovae formulata dai due astronomi statunitensi Rudolph Minkowski e Fritz Zwicky.\nI differenti scenari che possono condurre alla formazione di una supernova di questo tipo condividono un medesimo meccanismo di base. Quando una in lenta rotazione accresce materia a partire da un'altra stella, essa non pu\u00f2 superare il limite imposto dalla massa di Chandrasekhar, dal momento che gli elettroni degenerati non sarebbero pi\u00f9 in grado di sorreggere la massa stessa dell'oggetto compatto; quest'ultimo, in mancanza di un meccanismo di compenso, collassa in una stella di neutroni, fenomeno che normalmente si verifica nel caso di una .\nGli astronomi che si occupano di formulare dei modelli sulle esplosioni delle supernovae di tipo Ia convengono per\u00f2 sul fatto che tale limite non venga mai realmente raggiunto, sicch\u00e9 il collasso non avrebbe mai inizio; tuttavia, l'incremento di pressione e densit\u00e0 dovuto all'aumento di massa determina un rialzo della temperatura del nucleo della nana bianca; quando quest'ultima si avvicina al 99% del limite di Chandrasekhar, si attuano dei moti di convezione, che durano per circa un migliaio di anni. Ad un certo punto di questa fase, si innesca un fronte di combustione potenziato dalla fusione del carbonio (detonazione del carbonio); i dettagli di questo fenomeno sono sconosciuti, compresi l'esatta localizzazione del fronte e i punti da cui questo ha origine. Poco dopo si innesca anche la fusione dell'ossigeno, che procede a ritmi inferiori a quella del carbonio.\nNon appena ha avuto inizio la fusione, la temperatura interna della nana bianca subisce un ulteriore incremento. Se una normale stella, per effetto della pressione termica, tende a espandersi e raffreddarsi per controbilanciare un incremento di temperatura, in una nana bianca la pressione degli elettroni degeneri \u00e8 indipendente dalla temperatura; ne consegue che la nana bianca non \u00e8 in grado di regolare i processi termonucleari come fanno le stelle normali, risultando vulnerabile al runaway termico. Le reazioni subiscono un'accelerazione drammatica, in parte dovuta all'instabilit\u00e0 di Rayleigh-Taylor e alle interazioni con le turbolenze interne. \u00c8 ancora materia di vivace dibattito se questo fronte di combustione si trasformi da una deflagrazione subsonica in una detonazione supersonica.\nSenza indulgere nei dettagli dei processi nucleari, \u00e8 generalmente accettato che una sostanziale frazione del carbonio e dell'ossigeno venga convertito in elementi pi\u00f9 pesanti in appena pochi secondi, innalzando la temperatura del nucleo fino a miliardi di kelvin. L'energia rilasciata dalla fusione (1\u20132 \u00d7 1044 J) \u00e8 pi\u00f9 che sufficiente a determinare lo smembramento della stella; la violenta esplosione rilascia un'onda d'urto che viaggia ad una velocit\u00e0 compresa tra 5.000 e 20.000\u00a0km/s, circa il 6% della velocit\u00e0 della luce. L'energia rilasciata durante l'esplosione determina anche un enorme aumento della luminosit\u00e0; una tipica supernova di tipo Ia raggiunge valori di magnitudine assoluta pari a \u221219,3, quasi 5 miliardi di volte pi\u00f9 brillante del Sole, con minime variazioni tra una supernova e l'altra. Il fatto che l'eventuale stella di neutroni originata dalla supernova resti vincolata alla compagna o meno dipende dal quantitativo di materia espulsa nel resto di supernova e dalla velocit\u00e0 a cui essa \u00e8 stata espulsa.\nI meccanismi che portano all'esplosione di una supernova di tipo Ia sono simili a quelli che innescano le \"novae\", variabili cataclismiche in cui la nana bianca accresce materia da una stella compagna ad un tasso inferiore e non raggiunge il limite di Chandrasekhar. Nelle novae, la materia in caduta sulla superficie della nana bianca subisce un rialzo termico tale da innescare la fusione dell'idrogeno, che causa un'esplosione superficiale che per\u00f2 non \u00e8 in grado di distruggere la nana bianca.\nLe supernovae di tipo Ia differiscono dalle supernovae a collasso nucleare per il fatto che l'esplosione di queste ultime \u00e8 la conseguenza del collasso del nucleo di una stella massiccia.\nScenari evolutivi.\nDiversi modelli sono stati proposti per spiegare la formazione di una supernova di tipo Ia. Uno di questi \u00e8 costituito dall'evoluzione di un sistema binario stretto. Il sistema \u00e8 inizialmente costituito da due stelle di sequenza principale, con la componente primaria lievemente pi\u00f9 massiccia della secondaria; possedendo una massa superiore, la primaria subisce un'evoluzione pi\u00f9 rapida, giungendo per prima alla fase di gigante del ramo asintotico, stadio in cui il volume della stella si espande enormemente rispetto a quello posseduto quando essa si trovava all'interno della sequenza principale. Se le due stelle sono sufficientemente vicine da condividere un comune involucro di gas esterno, la primaria pu\u00f2 perdere una significativa frazione della sua massa, cedendo inoltre una certa quantit\u00e0 di momento angolare, che causa un decadimento della sua orbita che si riflette in una riduzione del semiasse maggiore e del periodo di rivoluzione, determinando un avvicinamento delle due stelle. La componente primaria infine espelle i suoi strati pi\u00f9 esterni in una nebulosa planetaria, mentre il nucleo collassa in una tenue nana bianca.\nIn un secondo momento anche la componente secondaria inizia ad affrontare la fase post-sequenza principale, espandendosi in gigante rossa e inglobando la nana bianca. In questa fase, le due stelle condividono nuovamente un comune involucro gassoso e continuano ad avvicinarsi man mano che perdono momento angolare; il risultato sar\u00e0 un'orbita cos\u00ec stretta che essa potr\u00e0 essere completata in poche ore. Durante questa fase si attivano dei meccanismi di trasferimento di massa dalla gigante verso la nana bianca; se questo meccanismo dura per un tempo sufficiente, la nana bianca pu\u00f2 avvicinarsi alla massa limite di Chandrasekhar, pari a circa 1,44 M\u2609. La durata del trasferimento di materia dalla secondaria alla nana bianca pu\u00f2 durare per alcuni milioni di anni (durante i quali pu\u00f2 andare incontro a ripetute esplosioni di nova) prima che si raggiungano le condizioni idonee all'esplosione in supernova di tipo Ia.\nLa nana bianca pu\u00f2 sottrarre materia anche da compagne appartenenti non necessariamente alla tipologia delle giganti, come le subgiganti o persino, se l'orbita \u00e8 sufficientemente stretta, da una stella di sequenza principale. I processi realmente in atto durante la fase di accrescimento rimangono oggetto di incertezze, dal momento che dipendono sia dal tasso di accrescimento della materia sia dal trasferimento di momento angolare verso la nana bianca.\nUn secondo possibile meccanismo, anche se meno probabile, \u00e8 costituito dalla fusione di due nane bianche le cui masse, sommate, eccedono la massa di Chandrasekhar. Inizialmente le due nane bianche si trovano ad una distanza piuttosto piccola l'una dall'altra. Nel corso di migliaia di anni, l'orbita delle due stelle attorno al comune baricentro inizia a restringersi e a decadere a causa della progressiva perdita di momento angolare, dovuta sia alle interazioni magnetiche tra le due stelle e le loro atmosfere, sia all'emissione di onde gravitazionali. La progressiva diminuzione dell'ampiezza dell'orbita e il conseguente aumento dell'attrazione gravitazionale tra le due componenti provoca lo smembramento di una delle due nane bianche; il processo di rottura \u00e8 estremamente complesso e porterebbe alla formazione di un disco di plasma quasi degenere in orbita attorno alla nana superstite. Man mano che perdono il loro momento angolare, le particelle del disco precipitano sulla superficie della nana superstite, accrescendone la massa; il superamento della massa di Chandrasekhar comporta il collasso della nana bianca e la successiva esplosione. Tale ipotesi \u00e8 stata formulata per spiegare l'anomala massa (2\u00a0M\u2609) del progenitore di SN 2003fg.\nLe collisioni tra le singole stelle all'interno della nostra galassia sono un evento piuttosto raro, con una cadenza stimata in una ogni 107-1013 anni, di gran lunga meno frequente della comparsa delle novae; la frequenza di simili eventi incrementa tuttavia in regioni a densit\u00e0 stellare particolarmente elevata, come le regioni centrali degli ammassi globulari, conducendo alla formazione di un particolare tipo stellare noto come \"vagabonda blu\" (\"blue straggler\"). Per quanto riguarda le nane bianche, un probabile scenario \u00e8 costituito dalla collisione tra una singola nana bianca e una stella binaria oppure tra due binarie contenenti delle nane bianche; il risultato \u00e8 la formazione di una binaria stretta di nane bianche, che, secondo le modalit\u00e0 sopra esposte, pu\u00f2 fondersi e dar luogo all'esplosione.\nA dispetto degli altri tipi di supernovae, le supernovae di tipo Ia generalmente sono ospitate in tutti i tipi di galassia, comprese le ellittiche, non mostrando preferenze per particolari regioni galattiche.\nSpettri e curve di luce.\nLe supernovae di tipo Ia possiedono delle caratteristiche curve di luce, vale a dire dei grafici che mostrano il variare della luminosit\u00e0 in funzione del tempo trascorso dall'esplosione. In corrispondenza del massimo di luminosit\u00e0, lo spettro mostra le linee degli elementi di massa intermedia compresi tra l'ossigeno e il calcio, che sono i principali costituenti degli strati pi\u00f9 esterni della nana bianca. Diversi mesi dopo l'esplosione, quando questi strati si sono espansi fino a divenire trasparenti, lo spettro \u00e8 dominato dalle linee degli elementi presenti in profondit\u00e0, sintetizzati durante l'esplosione, per la gran parte isotopi di massa atomica 56 e numero atomico differente (appartenenti al picco del ferro), che vanno incontro a decadimento radioattivo. Il decadimento del nichel-56 in cobalto-56 e di quest'ultimo in ferro-56 produce fotoni ad alta energia che dominano l'emissione energetica del materiale espulso per scale temporali medio-lunghe.\nLa somiglianza nei profili di luminosit\u00e0 assoluta di quasi tutte le supernovae di tipo Ia conosciute le rende utilizzabili come candele standard secondarie. La causa di tale uniformit\u00e0 nella curva luminosa \u00e8 oggetto di speculazioni.\nFu proprio l'osservazione di alcune supernovae di tipo Ia distanti, nel 1998, a mostrare che, sorprendentemente, l'universo sembrava soggetto ad un'espansione accelerata."}
{"id": "2076415", "revid": "508156", "url": "https://it.wikipedia.org/wiki?curid=2076415", "title": "Nancy Ajram", "text": "Nata nel 1983, \u00e8 considerata una stella di prima grandezza nel Medio Oriente e, pi\u00f9 in generale in tutto il mondo arabo, avendo ottenuto numerosi riconoscimenti nel corso della sua carriera, durante la quale ha pubblicato 8 album (non contando i \"live\"). Nel 2008 si \u00e8 aggiudicata il \"World Music Award\" avendo realizzato, tra gli artisti medio-orientali, le maggiori vendite di dischi nel mondo.\nNel 2010 ha cantato la canzone \"Wavin' Flag\" insieme al cantante K'naan. La canzone \u00e8 stata scelta dalla Coca Cola come inno promozionale del campionato mondiale di calcio 2010 in Sudafrica.\nNancy Ajram si \u00e8 esibita per la prima volta in Italia il 14 gennaio 2012 presso il Forum di Assago (MI), all'interno del Bladna Festival, organizzato da Piano B, festival di musica e cultura Araba promosso da Bladna Mobile, il primo operatore arabo in Italia."}
{"id": "2076422", "revid": "638792", "url": "https://it.wikipedia.org/wiki?curid=2076422", "title": "Infermiera Joy", "text": ""}
{"id": "2076426", "revid": "864416", "url": "https://it.wikipedia.org/wiki?curid=2076426", "title": "Supernova di tipo II", "text": "Una supernova di tipo II (o supernova a collasso nucleare, dall'inglese \"core-collapse supernova\") \u00e8 un tipo di supernova che si forma a partire dal collasso interno e dalla conseguente violenta esplosione di una stella di massa superiore ad almeno 9 volte la massa del Sole (stella massiccia).\nLe stelle massicce, come d'altronde tutte le stelle, generano energia tramite la fusione nucleare, nei loro nuclei, dell'idrogeno in elio. Tuttavia, a differenza del Sole, queste stelle, giunte ad una fase avanzata del proprio ciclo vitale, non si limitano a fondere l'elio in carbonio, ma, in virt\u00f9 della loro massa sufficientemente elevata, sono in grado di attuare dei cicli di fusione che, dal carbonio, portano alla produzione di elementi sempre pi\u00f9 pesanti. Il prodotto finale di questi cicli di nucleosintesi \u00e8 il ferro-56, un isotopo del ferro di peso atomico 56 uma che, a causa dell'eccessivo dispendio energetico necessario per fonderlo, si accumula inerte al centro dell'astro.\nQuando il nucleo ferroso raggiunge e supera una massa limite, detta limite di Chandrasekhar ed equivalente a 1,44 masse solari, va incontro ad un'implosione; il nucleo collassante si scalda, causando una serie di rapide reazioni nucleari che risultano nella formazione di neutroni e neutrini. Il collasso viene arrestato da varie interazioni su piccola scala tra i neutroni neoformati, che fanno s\u00ec che l'implosione \"rimbalzi\": si crea cos\u00ec un'onda d'urto che causa la violenta espulsione nello spazio circostante degli strati esterni della stella. Sarebbe questa, secondo i modelli, la sequenza di eventi che conduce all'esplosione di una supernova di tipo II.\nLe supernovae di tipo II sono classificate in due sottotipi principali a seconda della curva di luce cui danno luogo: le supernovae di tipo II-L, che danno luogo ad una curva che mostra una costante (\"L\"ineare) diminuzione di luminosit\u00e0 con l'avanzare del tempo, e le supernovae di tipo II-P, che danno luogo ad una curva che mostra un appiattimento (\"P\"lateau, che indica un periodo in cui la luminosit\u00e0 si mantiene costante) seguito poi da una diminuzione di luminosit\u00e0 simile a quella del tipo L. Normalmente le supernovae di tipo II manifestano nei loro spettri la presenza di idrogeno. Le supernovae di tipo II si differenziano dalle supernovae di tipo Ib e Ic, anch'esse a collasso nucleare, per il fatto che queste ultime derivano da stelle massicce prive del loro strato esterno di idrogeno (per il tipo Ib) ed elio (per il tipo Ic); di conseguenza, i loro spettri appaiono privi di questi elementi.\nEvoluzione delle stelle progenitrici.\nLe stelle massicce intraprendono dei tragitti evolutivi piuttosto complessi. Mentre la fase di sequenza principale, durante la quale l'astro fonde l'idrogeno in elio, \u00e8 comune a tutte le stelle, sia quelle di massa piccola e medio-piccola, sia quelle massicce, le fasi successive a questa lunga fase di stabilit\u00e0, cos\u00ec come i tipi di reazioni nucleari e gli elementi in esse coinvolti, si differenziano a seconda della massa dell'astro. Infatti, mentre le stelle di massa piccola e media, nelle fasi seguenti la sequenza principale, fondono l'idrogeno in un guscio pi\u00f9 esterno al nucleo di elio e, solamente qualora la massa sia sufficiente, possono arrivare a fondere l'elio in carbonio ed ossigeno, le stelle massicce, conclusa la fusione dell'elio in carbonio, raggiungono, nei loro nuclei, le condizioni di temperatura e pressione necessarie a far avvenire la fusione di quest'ultimo in elementi pi\u00f9 pesanti: ossigeno, neon, silicio e zolfo.\nIn tali stelle pu\u00f2 svolgersi in contemporanea la nucleosintesi di pi\u00f9 elementi all'interno di un nucleo che appare stratificato; tale struttura \u00e8 paragonata da molti astrofisici agli strati concentrici di una cipolla. In ciascun guscio avviene la fusione di un differente elemento: il pi\u00f9 esterno fonde idrogeno in elio, quello immediatamente sotto fonde elio in carbonio e via dicendo, a temperature e pressioni sempre crescenti man mano che si procede verso il centro. Il collasso di ciascuno strato \u00e8 sostanzialmente evitato dal calore e dalla pressione di radiazione dello strato sottostante, dove le reazioni procedono a un regime pi\u00f9 intenso. I prodotti finali della nucleosintesi sono il nichel-56 (56Ni) e il cobalto-56 (56Co), risultato della fusione del silicio, che viene completata nel giro di pochi giorni. Questi due elementi decadono rapidamente in ferro-56 (56Fe).\nIl fattore limitante del processo di fusione nucleare \u00e8 la quantit\u00e0 di energia che viene rilasciata mentre esso \u00e8 in atto, che dipende dall'energia di legame che mantiene coesi i nuclei atomici. Ogni tappa successiva del processo produce dei nuclei sempre pi\u00f9 pesanti, la cui fusione rilascia progressivamente un'energia sempre pi\u00f9 bassa. Poich\u00e9 i nuclei del ferro e del nichel possiedono un'energia di legame nettamente superiore a quella di qualunque altro elemento, la loro fusione, anzich\u00e9 essere un processo esotermico (che produce ed emette energia), \u00e8 fortemente endotermica (cio\u00e8 richiede e consuma energia).\nLa tabella sottostante riporta il tempo che una stella di massa 25 volte quella solare impiega per fondere il proprio combustibile nucleare. Si tratta di una stella di classe O, con un raggio 10 volte quello del Sole ed una luminosit\u00e0 80\u00a0000 volte quella della nostra stella.\nIl collasso del nucleo.\nIl ferro-56, non impiegabile per la fusione nucleare, si accumula inerte al centro dell'astro. Pur essendo sottoposto ad altissime sollecitazioni gravitazionali, il nucleo non collassa per via della pressione degli elettroni degeneri, uno stato in cui la materia \u00e8 talmente densa che una sua ulteriore compattazione richiederebbe che gli elettroni occupino tutti il medesimo livello energetico. Tuttavia, per il principio di esclusione di Pauli, un medesimo livello energetico pu\u00f2 essere occupato solamente da una coppia di identici fermioni con spin opposto; di conseguenza, gli elettroni tendono a respingersi, contrastando in questo modo il collasso gravitazionale.\nQuando la massa del nucleo ferroso raggiunge e supera il limite di Chandrasekhar, la pressione degli elettroni degeneri non \u00e8 pi\u00f9 in grado di contrastare efficacemente la gravit\u00e0 e il nucleo va incontro ad un catastrofico collasso; la parte pi\u00f9 esterna del nucleo, durante la fase di collasso, raggiunge velocit\u00e0 dell'ordine dei 70\u00a0000\u00a0km/s, pari al 23% della velocit\u00e0 della luce. Il nucleo in rapida contrazione si riscalda, producendo fotoni gamma ad alta energia che decompongono i nuclei di ferro in nuclei di elio e neutroni liberi tramite un processo noto come fotodisintegrazione. Man mano che la densit\u00e0 del nucleo aumenta, incrementa anche la probabilit\u00e0 che gli elettroni e i protoni si fondano (tramite un fenomeno noto come cattura elettronica), producendo altri neutroni e neutrini elettronici. Poich\u00e9 questi ultimi raramente interagiscono con la normale materia, essi fuggono via dal nucleo, portando con s\u00e9 energia ed accelerando il collasso, che va avanti in una scala temporale di alcuni millisecondi. Non appena il nucleo ha raggiunto un livello di contrazione tale da subire un distacco dagli strati ad esso immediatamente esterni, questi ultimi assorbono una parte dei neutrini prodotti, dando inizio all'esplosione della supernova.\nIl collasso del nucleo viene arrestato da una serie di interazioni repulsive su piccola scala, come l'interazione forte, che intervengono tra i neutroni; a questo punto, la materia, in caduta verso il centro della stella, \"rimbalza\", producendo un'onda d'urto che si propaga verso l'esterno. L'energia trasportata dall'onda degrada gli elementi pesanti presenti nel nucleo, ma cos\u00ec facendo perde energia, arrivando ad arrestarsi in prossimit\u00e0 della parte esterna del nucleo.\nIl nucleo di neutroni neoformato ha una temperatura iniziale di circa 100 miliardi di kelvin, 105 volte la temperatura del nucleo del Sole. La maggior parte di questa grande energia termica deve essere dispersa perch\u00e9 possa formarsi una stella di neutroni stabile; il processo di dispersione dell'energia termica \u00e8 accompagnato da un'ulteriore emissione di neutrini. Questi neutrini, caratterizzati da differenti sapori e accoppiati dalle rispettive antiparticelle, gli antineutrini, si formano in numero molto maggiore rispetto ai neutrini formatisi per cattura elettronica. I due meccanismi di produzione dei neutrini permettono di disperdere l'energia potenziale gravitazionale del collasso rilasciando un flusso di neutrini con un'energia di circa 1046 joule (100\u00a0foe) in un lasso di tempo di una decina di secondi. Tramite un processo non ancora pienamente compreso, circa 1044 joule (1\u00a0foe) vengono riassorbiti dal fronte d'onda in stallo, provocando un'esplosione.\nI neutrini prodotti da una supernova sono stati rintracciati per la prima volta quando esplose la Supernova 1987 A, il che port\u00f2 gli astronomi a concludere sulla validit\u00e0 di fondo del modello del collasso gravitazionale del nucleo.\nL'esplosione di una supernova lascia come residui, oltre ad un resto nebuloso, un residuo di materia degenere: la stella compatta. A seconda della massa originaria della stella (non tenendo eventualmente in conto l'intensit\u00e0 dell'esplosione e la quantit\u00e0 di materia da essa espulsa nello spazio) si possono formare due differenti residui: se la stella progenitrice ha una massa inferiore a 20 masse solari si viene a formare una stella di neutroni; se invece la massa \u00e8 superiore a questo tetto massimo, il collasso gravitazionale porta il nucleo a raggiungere le dimensioni del raggio di Schwarzschild, andando a formare un buco nero. Il limite di massa teorico per questo tipo di collasso nucleare \u00e8 fissato in circa 40\u201350 masse solari; al di sopra di questo tetto si ritiene che una stella collassi direttamente in buco nero senza dar luogo all'esplosione di una supernova, sebbene delle incertezze nei modelli del collasso nucleare di una supernova rendono il calcolo di questi limiti ancora piuttosto incerto.\nModelli teorici.\nIl modello standard, in fisica delle particelle, \u00e8 una teoria che descrive tre delle quattro interazioni fondamentali tra le particelle elementari che costituiscono la materia; la teoria consente la formulazione di ipotesi che permettono di predeterminare le modalit\u00e0 di interazione delle particelle in diverse condizioni. L'energia posseduta da ogni singola particella in una supernova \u00e8 normalmente compresa tra 1 e 100 pJ (picojoule, 10\u221212 J, equivalenti a circa dieci-cento MeV). L'energia delle particelle coinvolte nell'esplosione di una supernova \u00e8 abbastanza piccola da suggerire la correttezza di fondo dei modelli formulati a partire dal modello standard; tuttavia, le altissime densit\u00e0 di questo processo potrebbero spingere i fisici ad apportarvi alcune correzioni. In particolare, gli acceleratori di particelle situati sulla Terra sono in grado di produrre delle interazioni tra le particelle con energie di gran lunga maggiori (dell'ordine del TeV) rispetto a quelle riscontrate tra le particelle nelle supernovae, ma bisogna tener presente che questi esperimenti riguardano singole particelle che interagiscono con altre singole particelle; \u00e8 dunque probabile che le alte densit\u00e0 nelle supernovae possano produrre degli effetti insoliti. Le interazioni tra i neutrini e le altre particelle nella supernova hanno luogo grazie alla forza nucleare debole, la cui origine sembra ben compresa; tuttavia, le interazioni tra protoni e neutroni coinvolgono la forza nucleare forte, le cui cause non sono state ancora ben comprese.\nLa principale questione ancora non risolta riguarda il modo in cui il flusso di neutrini trasferisce la propria energia al resto della stella producendo le onde d'urto che ne causano l'esplosione. Si sa che solamente l'1% dell'energia di queste particelle debba essere trasferita per provocare l'esplosione, ma spiegare come quest'1% venga trasferito ha causato non poche difficolt\u00e0 agli astrofisici, nonostante si ritenga che le interazioni tra le particelle in gioco siano ben conosciute. Negli anni novanta, un modello prese in considerazione il \"convective overturn\", che ipotizza che la convezione, sia dei neutrini dall'interno, sia dal materiale in caduta dall'esterno, completino il processo di distruzione della stella, lasciando ai neutrini la possibilit\u00e0 di fuggire dall'astro. Durante questa fase, vengono sintetizzati elementi pi\u00f9 pesanti del ferro tramite cattura neutronica, grazie alla pressione dei neutrini ai limiti della cosiddetta \"neutrinosfera\", la quale infine diffonde nello spazio circostante una nebulosa di gas e polveri pi\u00f9 ricca in elementi pesanti rispetto alla stella originaria.\nLa fisica del neutrino, modellata sul modello standard, riveste un ruolo cruciale nella comprensione di questo processo; un altro ambito di studi molto importante \u00e8 l'idrodinamica del plasma che costituisce la stella morente: comprendere il suo comportamento durante il collasso del nucleo consente di determinare quando e come si forma l'onda d'urto e quando e come entra in stallo e si rinvigorisce, dando quindi luogo all'esplosione dell'astro. Le simulazioni computerizzate sono riuscite con successo a calcolare il comportamento delle supernovae di tipo II quando si forma l'onda d'urto. Ignorando il primo secondo dell'esplosione, ed assumendo che essa sia effettivamente iniziata, gli astrofisici sono stati in grado di formulare delle dettagliate teorie in merito alle modalit\u00e0 di sintesi degli elementi pesanti e all'aspetto che sarebbe stato assunto dalla curva di luce dell'esplosione.\nCurve di luce e spettri insoliti.\nL'analisi dello spettro di una supernova di tipo II mostra normalmente la serie di Balmer dell'idrogeno ionizzato; ed \u00e8 proprio la presenza di queste linee la discriminante tra una supernova di questa categoria ed una supernova di tipo Ia.\nMettendo in relazione la luminosit\u00e0 di una supernova di tipo II con un periodo di tempo, la curva di luce che ne risulta mostra un caratteristico picco seguito da un declino con un tasso medio di 0,008 magnitudini al giorno: un tasso minore rispetto a quello delle supernovae di tipo Ia. Le supernovae di tipo II sono suddivise in due classi, a seconda dell'aspetto assunto dalla curva di luce: le supernovae di tipo II-L e le supernovae di tipo II-P. La curva di luce di una supernova di tipo II-L mostra un declino costante (Lineare) della luminosit\u00e0 dopo il picco; la curva di una supernova di tipo II-P mostra invece un caratteristico appiattimento (in gergo Plateau) durante la fase di declino, il che rappresenta un periodo in cui la luminosit\u00e0 resta costante o diminuisce in maniera estremamente pi\u00f9 lenta: infatti, raffrontando i tassi di declino si pu\u00f2 notare come quello di una supernova II-P sia notevolmente inferiore (circa 0,0075 magnitudini/giorno) rispetto a quello del tipo II-L (0,012 magnitudini/giorno).\nLa differenza nel tracciato grafico tra i due tipi di supernova sarebbe dovuta al fatto che, nel caso delle supernovae II-L, si ha l'espulsione della maggior parte dello strato di idrogeno della stella progenitrice, mentre il \"plateau\" del tipo II-P sarebbe dovuto ad un cambiamento nell'opacit\u00e0 alla radiazione dello strato esterno: le onde d'urto ionizzano l'idrogeno dello strato esterno, provocando un considerevole aumento dell'opacit\u00e0 che evita l'immediata fuga dei fotoni dalla parte pi\u00f9 interna dell'esplosione. Solamente quando la fascia di idrogeno si raffredda abbastanza da consentire la ricombinazione degli atomi neutri lo strato diventa trasparente lasciando passare i fotoni.\nSupernovae di tipo IIn e IIb.\nEsistono delle supernovae di tipo II caratterizzate da spettri insoliti; tra queste si annoverano le supernovae di tipo IIn e IIb.\nLe supernovae di tipo IIn presentano spettri con linee di emissione dell'idrogeno di spessore medio o sottile (\"n\" sta per \"narrow\", che in inglese significa \"stretto\"). \u00c8 possibile che le stelle progenitrici di questa classe di SN siano delle variabili blu luminose circondate da un cospicuo inviluppo di gas, risultato dell'imponente perdita di massa per mezzo del vento stellare cui queste stelle sono andate incontro; i modelli matematici indicano, nel caso degli spettri con linee dell'H a spessore medio, che il materiale espulso con la deflagrazione instauri forti interazioni con i gas dell'inviluppo che circonda la stella esplosa. Alcuni esempi di supernovae di tipo IIn sono SN 2005gl e SN 2006gy.\nLe supernovae di tipo IIb presentano invece delle caratteristiche intermedie con quelle delle supernovae di tipo Ib: mostrano deboli linee dell'idrogeno nella porzione iniziale dello spettro, motivo per il quale sono classificate come SN di tipo II, ma la loro curva di luce presenta, dopo il picco iniziale, un secondo picco, che le assimila alle supernovae di tipo Ib. Si ritiene che le stelle progenitrici potrebbero essere delle supergiganti che hanno perso gran parte del proprio strato esterno di idrogeno a seguito di interazioni mareali con un'altra stella in un sistema binario, lasciando quasi scoperto il nucleo. Man mano che il materiale espulso dalla supernova IIb si espande, lo strato di idrogeno residuo diviene rapidamente pi\u00f9 trasparente rivelando gli strati pi\u00f9 profondi.\nL'esempio pi\u00f9 tipico di SN di tipo IIb \u00e8 SN 1993J, mentre sembrerebbe che anche Cassiopeia A appartenga a questa classe.\nCollapsar ed ipernove.\nIl collasso nucleare di stelle molto massicce non pu\u00f2 essere arrestato in nessun modo: infatti, le interazioni repulsive neutrone-neutrone sono in grado di mantenere un oggetto che non abbia una massa superiore al limite di Tolman-Oppenheimer-Volkoff di circa 3,8 masse solari. Al di sopra di questo limite il nucleo collassa a formare direttamente un buco nero stellare, producendo forse una (ancora teorica) esplosione di ipernova.\nNel meccanismo proposto per questo fenomeno, noto come collapsar, due getti di plasma estremamente energetici (getti relativistici) vengono emessi dai poli della stella a velocit\u00e0 prossime a quella della luce; i getti emettono una grande quantit\u00e0 di radiazione ad alta energia, in particolare raggi gamma. L'emissione di getti relativistici a partire dal collasso di una stella in buco nero \u00e8 una delle possibili spiegazioni per la formazione dei gamma ray burst, la cui eziologia \u00e8 ancora quasi totalmente sconosciuta."}
{"id": "2076427", "revid": "161374", "url": "https://it.wikipedia.org/wiki?curid=2076427", "title": "Supernova di tipo IIa", "text": ""}
{"id": "2076428", "revid": "767487", "url": "https://it.wikipedia.org/wiki?curid=2076428", "title": "14\u00aa ora", "text": "14\u00aa ora (\"Fourteen Hours\") \u00e8 un film del 1951 diretto da Henry Hathaway, con Paul Douglas e Richard Basehart. Il film \u00e8 stato distribuito anche in DVD con il titolo La quattordicesima ora.\nLa pellicola si basa su un fatto realmente accaduto: il suicidio di John Warde, che si butt\u00f2 dalla finestra del 17\u00ba piano dell'Hotel Gotham il 26 luglio 1938.\nGrace Kelly fa una piccola parte, esordendo cos\u00ec nel mondo del cinema.\nTrama.\nIl giovane Robert Cosick minaccia di gettarsi dal quindicesimo piano di un grattacielo. Il poliziotto Charlie Dunnigan lo vede e per 14 ore gli parla, nel tentativo di convincerlo a desistere dal suo proposito. Alla fine il giovane verr\u00e0 salvato.\nNel frattempo, tra la folla radunata in strada sotto al grattacielo, si svolgono diversi episodi: i tassisti scommettono sull'ora in cui il giovane si suicider\u00e0, un ragazzo impiegato in un magazzino, Danny, corteggia la giovane impiegata Ruth, conosciuta per caso nella strada, mentre una donna, Louise Ann Fuller, che si trovava in un ufficio per firmare le pratiche di divorzio, osservando la scena decide di riconciliarsi col marito.\nProduzione.\nSebbene dai crediti si lascia intendere che storia e personaggi siano \"interamente di finzione\", il film \u00e8 basato sul suicidio di John William Warde, un ventiseienne che si gett\u00f2 dal Gotham Hotel di New York City il 26 luglio 1938, dopo 11 ore di titubanza. Il personaggio di Charlie Dunnigan \u00e8 ispirato a Charles V. Glasco, un poliziotto newyorkese in servizio all'epoca dei fatti che guid\u00f2 le trattative per convincere Warde a scendere e non buttarsi.\nL'autore Joel Sayre scrisse del suicidio di Warde per il \"The New Yorker\" in un articolo intitolato \"That Was New York: The Man on the Ledge\", pubblicato il 16 aprile 1949. La storia entr\u00f2 nell'interesse della 20th Century Fox, che si assicur\u00f2 i diritti dello scritto. Era previsto il coinvolgimento di Richard Widmark, scritturato per essere l'uomo sul cornicione, con Robert Wagner a interpretare Danny, ma fu poi sostituito da Jeffrey Hunter.\nIl titolo fu cambiato dalla 20th Century Fox da \"The Man on the Ledge\" a \"Fourteen Hours\" su richiesta della madre di Warde, in modo che il film non fosse strettamente identificabile con la morte del figlio. L'esecutivo della casa cinematografica Darryl F. Zanuck, per gli stessi motivi, propose anche di spostare l'ambientazione del film in un'altra citt\u00e0, ma infine si decise di rimanere a filmare a New York.\nEra il turno della regia, i produttori indicarono Howard Hawks come potenziale e principale candidato al ruolo, ma il regista declin\u00f2 l'invito a causa del soggetto da trasporre. L'attenzione si concentr\u00f2 quindi su Henry Hathaway, noto per i suoi lavori realistici come \"The House on 92nd Street\" (1945), \"Kiss of Death\" (1947) e \"Call Northside 777\" (1948).\nLe riprese furono completate nel giro di sei settimane, con un modesto bilancio di produzione. Gli esterni di New York furono girati all'edificio della Guaranty Trust Company, sito a 128 Broadway nella bassa Manhattan. Il palazzo \u00e8 stato poi demolito. Utilizzando in maniera adeguata e particolare effetti di luce, angolazioni delle telecamere e spostamento dell'attenzione dal pubblico sottostante al suicida, questo \u00e8 considerato in larga parte come il miglior film di Hathaway.\nOltre 300 persone furono assunte da Hathaway come comparse e apparizioni da convergere nella folla sottostante l'albergo, molte delle quali girarono nella bassa Broadway. Altri attori che hanno prestato il volto al film ma non sono stati accreditati sono Ossie Davis e Harvey Lembeck, nel ruolo di due tassisti, cos\u00ec anche Joyce Van Patten, Brad Dexter, che in seguito \u00e8 apparso in \"I magnifici sette\" (1960), John Cassavetes e il ventenne Brian Keith figlio di Robert Keith. Altri non accreditati e ruoli di secondo piano includono Richard Beymer, che apparir\u00e0 in \"West Side Story\" alcuni anni dopo, Willard Waterman nella parte di un impiegato dell'albergo, la futura stella di Broadway Janice Rule, e gli attori caratteristi Leif Erickson e John Randolph.\nAccoglienza.\nCritica.\nIl \"The New Yorker\" d\u00e0 risalto all'interpretazione di Basehart, spiegando come riesca a trasmettere al pubblico un sentimento di reale afflizione del suo personaggio. Proprio la qualit\u00e0 della sua prestazione impression\u00f2 il regista italiano Federico Fellini, che lo scrittur\u00f2 nel 1954 per \"La strada\".\nIl critico Bosley Crowther del \"The New York Times\" elogia la \"suspense avvincente, il dramma appassionante e il pungente commento sociale rappresentato nel film\", dando un ulteriore sguardo alle prestazioni recitative di Basehart, Douglas, Da Silva e Moorehead, i quali riescono nell'intento di dare umanit\u00e0 ai loro personaggi e realismo all'atmosfera.\nPer \"Time Out Film Guide\" si tratta di un \"vertiginoso melodramma che racconta gli eventi in maniera professionale, in moderata chiave giornalistica\", comparandolo al noir \"Ace in the Hole\" e osservando che \"l'enfasi \u00e8 posta tanto sulla reazione degli astanti come sullo stato dell'aspirante suicida\".\nRiconoscimenti.\nNel 1951 il National Board of Review of Motion Pictures l'ha inserito nella lista dei migliori dieci film dell'anno e ha premiato Richard Basehart come miglior attore.\nCollegamenti ad altri film.\nLa locandina di questo film compare in una scena di \"Un americano a Roma\". Proprio come il protagonista della \"14\u00aa ora\", Nando Mericoni (interpretato da Alberto Sordi) minaccia di lanciarsi nel vuoto (nel suo caso dalla cima del Colosseo e non dalla finestra di un grattacielo)."}
{"id": "2076429", "revid": "228587", "url": "https://it.wikipedia.org/wiki?curid=2076429", "title": "SDMA", "text": ""}
{"id": "2076430", "revid": "599013", "url": "https://it.wikipedia.org/wiki?curid=2076430", "title": "John Williams (cestista)", "text": ""}
{"id": "2076435", "revid": "767487", "url": "https://it.wikipedia.org/wiki?curid=2076435", "title": "Yule Ritual", "text": "Yule Ritual \u00e8 l'ottavo album live della space rock band Hawkwind, registrato nel 2000 e pubblicato l'anno successivo."}
{"id": "2076436", "revid": "287204", "url": "https://it.wikipedia.org/wiki?curid=2076436", "title": "Stay with Me (Koda Kumi)", "text": "Stay with Me \u00e8 il 42\u00ba singolo di Koda Kumi ed \u00e8 descritto come una \"Winter love ballad\" dal suo sito ufficiale. Contiene un arrangiamento alternativo dell'a-side, come il singolo precedente."}
{"id": "2076439", "revid": "287204", "url": "https://it.wikipedia.org/wiki?curid=2076439", "title": "Alessandro Lamberti", "text": "\u00c8 stato il primo italiano a salire una via d'arrampicata di difficolt\u00e0 9a, con la via \"Hugh\" (di Fred Roughling, 1993) nella valle delle Eaux-Claires, Francia, nel 2001.\nSvolge l'attivit\u00e0 di preparatore atletico e ha scritto un libro sulle metodologie di allenamento per l'arrampicata sportiva intitolato \"JollyPower\".\nBiografia.\nNel 1974, a 10 anni, inizia a scalare con il padre alpinista. Segue alcuni corsi del Club Alpino Italiano e nel 1983 diventa istruttore di alpinismo presso la scuola di alpinismo Paolo Consiglio della sezione di Roma del CAI. Nel 1989 entra nella nazionale italiana di arrampicata sportiva e vi resta per quattro anni. Ha partecipato a tre tappe della Coppa del mondo lead di arrampicata (11\u00ba, 35\u00ba, 53\u00ba) e al Rock Master 1989 (5\u00ba nella prova velocit\u00e0).\nSvolge dal 1994 la professione di guida alpina ed \u00e8 istruttore di arrampicata sportiva presso la scuola di arrampicata da lui stesso fondata nel 1998 a Roma.\nFalesia.\nNel 1986, all'et\u00e0 di 22 anni, sale il suo primo 8a: una via dal nome \"Il Ricordo del tempo\" che si trova nella falesia di Sperlonga, nel Lazio.\nDue anni dopo scala il suo primo 8b, \"La rose et le vampire\" a Buoux, Francia. Dopo 6 anni, nel 1994 sale il suo primo 8c: La via \"Il corvo\" a Ferentillo.\nNel mese di ottobre del 2001, all'et\u00e0 di 37 anni, diventa il primo italiano ad aver superato una via di difficolt\u00e0 9a, con \"Hugh\", via del francese Fred Rouhling del 1993, nella valle delle Eaux-Claires in Francia. Nel 2004 sale un altro 9a, la via \"Bain De Sang\", a Saint-Loup in Svizzera.\nAl 2011 ha salito oltre 50 vie di difficolt\u00e0 superiore a 8b."}
{"id": "2076440", "revid": "287204", "url": "https://it.wikipedia.org/wiki?curid=2076440", "title": "Pratt &amp; Whitney F119", "text": "L'F119-PW-100 \u00e8 un motore aeronautico turboventola a basso rapporto di diluizione, dotato di postbruciatori sviluppato dall'azienda statunitense Pratt &amp; Whitney per equipaggiare l'F-22 Raptor, caccia stealth della Lockheed Martin.\nStoria.\nL'F119 nasce dall'esigenza di rinnovare ulteriormente la gamma di motori dedicata ai nuovi velivoli da combattimento, progettato con la finalit\u00e0 di ottenere un maggior rapporto potenza peso, minor consumo di combustibile, minori costi di manutenzione ed un maggior fattore di spinta rispetto ai precedenti modelli prodotti.\nDescrizione tecnica.\nIl propulsore rientra nella fascia delle 35\u00a0000 libbre di spinta, corrispondente a circa 160 kN, ed \u00e8 stato progettato per il volo supersonico senza l'ausilio dei postbruciatori, chiamata in gergo aeronautico supercrociera (supercruise).\nAccreditato del 22% in pi\u00f9 di spinta e realizzato con il 40% in meno di parti meccaniche, rispetto ai tradizionali motori di 4\u00aa generazione l'F119 permette di sostenere una supercrociera superiore a Mach 1,72.\nThrust Vectoring.\nL'ugello di scarico dell'F-119 inoltre dispone di un apparato di petali regolabili in grado di deflettere il flusso dei gas di scarico di 20\u00b0 verso l'alto o il basso consentendo al velivolo un ulteriore incremento nella manovrabilit\u00e0 complessiva.\nDall'F119 deriva il Pratt &amp; Whitney F135 che verr\u00e0 adottato come propulsore sull'F-35 Lightning II."}
{"id": "2076445", "revid": "729019", "url": "https://it.wikipedia.org/wiki?curid=2076445", "title": "Torre Guevara", "text": "La Torre Guevara si trova in via Bonaventura, ai margini est del centro storico della citt\u00e0 di Potenza ed \u00e8 un antico monumento costruito nel secolo IX d.C., facente parte del non pi\u00f9 esistente castello cittadino.\nStoria.\nLe origini.\nLa storia del castello di Potenza \u00e8 incerta, poich\u00e9 anche nell\"'Istoria della Citt\u00e0 di Potenza\" (1673) compilata da Giuseppe Rendina, cui fanno riferimento i maggiori storici della citt\u00e0, mancano informazioni precise circa le sue origini. Forse l'edificio venne costruito sui resti di un'altra struttura fortificata, forse una struttura di detenzione. L'edificio \u00e8 sicuramente precedente all'anno mille, quindi di plausibile origine longobarda.\nCon molta probabilit\u00e0 la torre fu costruita precedentemente al castello, intorno al IX secolo, con una precisa ed autonoma funzione di vedetta e, soltanto dopo, sarebbe sorta intorno ad essa la struttura fortificata che l'avrebbe trasformata nel castello dei conti di Potenza, databile al X-XI secolo.\nLa torre, posta all'estremit\u00e0 est del centro storico, ebbe nel corso del Medioevo grande importanza per la difesa dalle scorribande dei barbari e per il controllo della sottesa ansa fluviale del Basento dalla sorgente alla stretta di Albano. Data la sua importanza strategica, inoltre si suppone che la torre in origine fosse ben pi\u00f9 elevata; il Riviello, infatti, narra dell'antico castello con la sua altissima merlata ed inaccessibile torre fatta logora e screpolata dal lavorio dei secoli e dalla forza dei terremoti.\nLa storia del castello comunque \u00e8 legata a quella delle casate che ebbero in feudo la citt\u00e0. Nel 1268, dopo la vittoria di Carlo I d'Angi\u00f2 su Corradino di Svevia, la citt\u00e0, fedele a quest'ultimo, fu quasi distrutta ed il Castello, occupato dagli Angioini, fu tolto ai Conti e affidato ad un Regio Castellano.\nDurante il Medioevo la torre aveva la funzione di torre di avvistamento, o maschio, adibita alla funzione di avvistare i nemici grazie alla propria altezza e alla sua posizione strategica.\nI Guevara.\nCon la fine del regno angioino e l'arrivo degli Aragonesi, il re Alfonso concesse la citt\u00e0, divenuta contea, al fido Don Innico de Guevara. Tra i tanti padroni avvicendatisi alla guida della contea, i Guevara lasciarono segni tangibili della loro presenza mostrandosi partecipi alle vicende socio-politiche della citt\u00e0. Nel 1445 Innico de Guevara diede inizio ai lavori di ristrutturazione della cinta muraria di origine normanno-sveva, in parte distrutta e ricostruita gi\u00e0 in et\u00e0 angioina; essa fu fortificata e dotata di numerose porte di accesso nonch\u00e9 di torri di avvistamento e di difesa. Dovrebbero infatti risalire a questo periodo la Porta de la Mendola, citata per la prima volta nel 1481, Porta San Luca e Portasalza. Quest'ultima, posta sul lato ovest del centro antico, si presentava come una struttura fortificata la cui mole faceva da contrappunto a quella della torre. Altre opere riconducibili ai Guevara sono la ristrutturazione del palazzo del Seggio, la ricostruzione del chiostro duecentesco di San Francesco nonch\u00e9 del convento e della chiesa di Santa Maria del Sepolcro, luogo di culto prediletto e cimitero dei conti. Inoltre verso la fine del Quattrocento terminato il nuovo palazzo comitale, commissionato dai Guevara stessi, il castello perder\u00e0 l'originaria funzione di residenza e verr\u00e0 abbandonato. In seguito e fino al 1612, questa costruzione, non pi\u00f9 curata, serv\u00ec ad un ordine di Frati Cappuccini per ospizio. Quando poi Don Alfonso de Guevara, sesto conte di Potenza, diede in sposa sua figlia Beatrice a Enrico di Loffredo, la citt\u00e0, che costituiva la dote nuziale, pass\u00f2 ai Loffredo.\nMonastero e ospedale.\nNel 1621 Beatrice de Guevara don\u00f2 l'antico castello ai Frati Cappuccini di San Carlo ad eccezione della torre, che i conti vollero tenere per s\u00e9. Pi\u00f9 tardi, nel 1626, il conte Carlo di Loffredo, figlio di Beatrice, lasci\u00f2 ai frati una somma considerevole a condizione che nel castello fondassero una chiesa ed un monastero. Soltanto nel 1810 il castello fu tolto ai religiosi e adibito a sede dell'Ospedale San Carlo, con Decreto del re di Napoli Gioacchino Murat.\nIl castello, ormai divenuto ospedale, sub\u00ec varie ristrutturazioni e nel 1927 fu aggiunto un vasto fabbricato che si affacciava sull'attuale piazza Bonaventura. Dopo l'ultimo conflitto mondiale il castello fu demolito e oggi, unica testimone di secoli di storia, resta soltanto l'antica Torre.\nEpoca attuale.\nNel 1980 la torre resistette solidamente al rovinoso terremoto dell'Irpinia. Essa sub\u00ec ugualmente vari restauri. Attualmente \u00e8 la sede dell'Ordine dei Dottori Agronomi e dei Dottori Forestali della provincia di Potenza. L'Ordine esternamente ha realizzato un giardino pubblico, denominato \u201cIl Giardino dell\u2019Agronomo - Gioacchino Viaggiani\u201d in memoria del primo iscritto nella Provincia di Potenza mentre all'interno c'\u00e8 un museo permanente a lui dedicato. La segreteria dell\u2019Ordine della Provincia di Potenza si occuper\u00e0 della gestione sia del giardino esterno, sia del suddetto museo, interno alla Torre.\nArchitettura.\nLa torre \u00e8 un edificio molto spoglio a causa del logorio dei secoli, costruito mediante l'utilizzo di alcune particolari pietre che si trovano sul letto del fiume Basento. Infatti analizzando queste pietre con quelle della torre si \u00e8 potuta osservare l'uguaglianza fra le due. Molte strutture medievali dello stesso periodo presentano la medesima pietra.\nDimensioni.\nLa torre \u00e8 formata da tre piani che raggiungono l'altezza di venti metri. Ha un diametro interno di 7 metri e un diametro esterno di 10. Inoltre presenta 86 scalini e 7 finestre."}
{"id": "2076446", "revid": "287204", "url": "https://it.wikipedia.org/wiki?curid=2076446", "title": "Kataiya", "text": "Kataiya \u00e8 una citt\u00e0 dell'India di 17.896 abitanti, situata nel distretto di Gopalganj, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 34' 10 N e 84\u00b0 05' 33 E.\nSociet\u00e0.\nEvoluzione demografica.\nAl censimento del 2001 la popolazione di Kataiya assommava a 17.896 persone, delle quali 9.284 maschi e 8.612 femmine. I bambini di et\u00e0 inferiore o uguale ai sei anni assommavano a 3.312, dei quali 1.726 maschi e 1.586 femmine. Infine, coloro che erano in grado di saper almeno leggere e scrivere erano 7.529, dei quali 4.935 maschi e 2.594 femmine."}
{"id": "2076447", "revid": "15756", "url": "https://it.wikipedia.org/wiki?curid=2076447", "title": "Supernovae di tipo Ib e Ic", "text": "Le supernovae di tipo Ib e Ic sono una classe di supernovae che si producono in seguito al collasso del nucleo di stelle molto massicce che hanno perso gran parte o tutto il proprio involucro esterno di idrogeno. Rispetto a quelle di tipo Ia, lo spettro luminoso di queste due categorie di supernovae \u00e8 privo della linea di assorbimento del silicio. Le supernovae di tipo Ic si differenziano da quelle di tipo Ib per aver perso una parte maggiore del loro involucro, incluso parte dello strato di elio immediatamente sottostante allo strato di idrogeno.\nFormazione.\nUna stella massiccia evoluta, prima di diventare una supernova, ha una struttura simile a quella di una cipolla, con molteplici involucri in cui avvengono le reazioni nucleari. L'involucro pi\u00f9 esterno consiste di idrogeno, mentre se si procede verso il centro della stella seguono gli involucri di elio, carbonio, neon, ossigeno, silicio e ferro. Se il vento emanato dalla stella produce una perdita di massa significativa, lo strato superficiale di idrogeno pu\u00f2 essere soffiato via dall'astro, esponendo l'involucro pi\u00f9 interno costituito principalmente da elio commisto ad altri elementi. Le stelle molto massicce, aventi masse 25 volte quella del Sole o pi\u00f9, possono arrivare a perdere 10\u22125 masse solari all'anno, cio\u00e8 l'equivalente della massa del Sole ogni 100.000 anni.\nSi suppone che le supernovae di tipo Ib e Ic siano prodotte dal collasso di stelle massicce che hanno perduto i loro strati esterni di idrogeno e elio o a causa dell'intenso vento stellare o a causa di un imponente trasferimento di massa a una compagna con cui interagiscono gravitazionalmente. Le stelle di Wolf-Rayet sono un esempio di stelle che hanno subito importanti perdite di massa di questo tipo: esse manifestano infatti spettri in cui le linee dell'idrogeno non compaiono.\nLe supernovae di tipo Ib si originano da stelle che hanno espulso la maggior parte del proprio idrogeno, mentre quelle di tipo Ic da stelle che hanno perso sia i gusci dell'idrogeno che gran parte di quello d'elio. A parte questo aspetto, tuttavia, i meccanismi che producono le supernovae di tipo Ib e Ic sono simili a quelli che producono quelle di tipo II, motivo per il quale entrambe le classi sono note anche come \"supernovae a collasso nucleare\"; in particolare, le supernovae di classe Ib/Ic sono note come \"supernovae a collasso nucleare nudo\". Le caratteristiche spettrali inoltre permettono di considerare i tipi Ib e Ic anche come una via di mezzo fra le supernovae di tipo Ia e quelle di tipo II.\nVi sono evidenze che portano a pensare che solo una piccola percentuale di supernovae di tipo Ic causino gamma ray burst (GRB), anche se potenzialmente tutte le stelle che hanno perso lo strato superficiale dell'idrogeno possono originare GRB. Probabilmente la comparsa o meno di un GRB dipende dalla geometria dell'esplosione.\nDal momento che le loro stelle progenitrici sono piuttosto rare, si ritiene che la frequenza con cui si verifichi l'esplosione di una supernova di tipo Ib o Ic sia nettamente inferiore a quella delle supernovae di tipo II; si verificano comunque con una certa frequenza nelle regioni di attiva formazione stellare (spesso associate a fenomeni di starburst), mentre non ne sono ancora state rintracciate all'interno di galassie ellittiche.\nSpettri e curve di luce.\nCome le supernovae di tipo Ia, le supernovae di tipo Ib e Ic non mostrano nei loro spettri le linee dell'idrogeno; tuttavia si differenziano dalle supernovae di tipo Ia per la mancanza della linea di assorbimento del silicio monoionico alla lunghezza d'onda di 635,5\u00a0nm. Man mano che invecchiano, mostrano inoltre le linee di alcuni elementi come ossigeno, calcio e magnesio, mentre nelle supernovae di tipo Ia dominano le linee del ferro. Le supernovae di tipo Ib si differenziano inoltre dalle Ic per la mancanza in queste ultime delle linee dell'elio a 587,6\u00a0nm.\nLe curve di luce delle supernovae di tipo Ib sono generalmente abbastanza simili a quelle delle supernovae di tipo Ia, anche se possono differire in una certa misura. Spesso per\u00f2 il loro picco di luminosit\u00e0 risulta pi\u00f9 basso e pi\u00f9 spostato verso il rosso. Osservata nella porzione dell'infrarosso, la curva di luce appare molto simile a quella delle supernovae di tipo II-L. Rispetto alle supernovae di tipo Ic, le SN di tipo Ib solitamente presentano un declino della luminosit\u00e0 pi\u00f9 lento.\nLe curve di luce delle supernovae di tipo Ia sono impiegate come candele standard per la misurazione delle distanze cosmologiche. Pertanto, per via della loro somiglianza con le curve luminose delle SN di tipo Ia, le supernovae di tipo Ib e Ic costituiscono una fonte di contaminazione e quindi, una volta riconosciute, andrebbero rimosse dai saggi osservativi prima di addentrarsi nella stima delle distanze cosmiche."}
{"id": "2076451", "revid": "287204", "url": "https://it.wikipedia.org/wiki?curid=2076451", "title": "Canterbury Fayre 2001", "text": "Canterbury Fayre 2001 \u00e8 il nono album live della space rock band Hawkwind, registrato nel 2001 e pubblicato l'anno successivo."}
{"id": "2076453", "revid": "125893722", "url": "https://it.wikipedia.org/wiki?curid=2076453", "title": "Franco Mannella", "text": "Nel 2006 ha vinto il premio \"Voci nell'ombra\" per la \"Miglior voce caratterista\". Nel 2013 ha partecipato al programma \"NeriPoppins\" di Neri Marcor\u00e8."}
{"id": "2076457", "revid": "287204", "url": "https://it.wikipedia.org/wiki?curid=2076457", "title": "Kasba (Bihar)", "text": "Kasba \u00e8 una citt\u00e0 dell'India di 25.522 abitanti, situata nel distretto di Purnia, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 51' 0 N e 87\u00b0 32' 60 E e ha un'altitudine di 36 .\nSociet\u00e0.\nEvoluzione demografica.\nAl censimento del 2001 la popolazione di Kasba assommava a 25.522 persone, delle quali 13.478 maschi e 12.044 femmine. I bambini di et\u00e0 inferiore o uguale ai sei anni assommavano a 4.474, dei quali 2.328 maschi e 2.146 femmine. Infine, coloro che erano in grado di saper almeno leggere e scrivere erano 12.622, dei quali 7.715 maschi e 4.907 femmine."}
{"id": "2076463", "revid": "314946", "url": "https://it.wikipedia.org/wiki?curid=2076463", "title": "Aurochs", "text": ""}
{"id": "2076464", "revid": "287204", "url": "https://it.wikipedia.org/wiki?curid=2076464", "title": "Kanti (citt\u00e0)", "text": "Kanti \u00e8 una citt\u00e0 dell'India di 20.873 abitanti, situata nel distretto di Muzaffarpur, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 13' 0 N e 85\u00b0 17' 60 E e ha un'altitudine di 48 .\nSociet\u00e0.\nEvoluzione demografica.\nAl censimento del 2001 la popolazione di Kanti assommava a 20.873 persone, delle quali 11.082 maschi e 9.791 femmine. I bambini di et\u00e0 inferiore o uguale ai sei anni assommavano a 3.650, dei quali 1.907 maschi e 1.743 femmine. Infine, coloro che erano in grado di saper almeno leggere e scrivere erano 10.116, dei quali 6.350 maschi e 3.766 femmine."}
{"id": "2076466", "revid": "767487", "url": "https://it.wikipedia.org/wiki?curid=2076466", "title": "Spaced Out in London", "text": "Spaced Out in London \u00e8 il decimo album live della space rock band Hawkwind, registrato nel 2002 e pubblicato nel 2004."}
{"id": "2076467", "revid": "260676", "url": "https://it.wikipedia.org/wiki?curid=2076467", "title": "Flagello (Magic)", "text": "Flagello (\"Scourge\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 26 maggio 2003, \u00e8 il terzo e ultimo set del \"blocco di Assalto\", che comprende anche \"Assalto\" e \"Legioni\".\nCaratteristiche.\n\"Flagello\" \u00e8 composta da 143 carte, stampate a bordo nero, cos\u00ec ripartite:\nIl simbolo dell'espansione \u00e8 la testa di un drago, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\n\"Flagello\" \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\n\"Flagello\" fu presentata in tutto il mondo durante i tornei di prerelease il 17 maggio 2003, in quell'occasione venne distribuita una speciale carta olografica promozionale: il vampiro \"Collezionista di Anime\".\nL'unica carta del set che \u00e8 stata ristampata da precedenti \u00e8 l\"'Offensiva dei Goblin\", (dal set \"Portal Seconda Era\").\nNovit\u00e0.\n\"Flagello\" introduce nel gioco una nuova abilit\u00e0, oltre a sviluppare notevolmente le meccaniche di gioco presentate nei due set precedenti.\nNuove abilit\u00e0.\nTempesta.\nQuesta abilit\u00e0 riguarda le stregonerie e gli istantanei, ovvero le magie che non siano \"permanenti\". Quando viene lanciata una magia con Tempesta, viene copiata un numero di volte pari al numero di magie giocate prima di essa nello stesso turno da ogni giocatore. \u00c8 possibile scegliere nuovi bersagli per ogni copia."}
{"id": "2076469", "revid": "287204", "url": "https://it.wikipedia.org/wiki?curid=2076469", "title": "Jogabani", "text": "Jogabani (o Jogbani) \u00e8 una citt\u00e0 dell'India di 29.962 abitanti, situata nel distretto di Araria, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 23' 28 N e 87\u00b0 14' 02 E.\nSociet\u00e0.\nEvoluzione demografica.\nAl censimento del 2001 la popolazione di Jogabani assommava a 29.962 persone, delle quali 15.952 maschi e 14.010 femmine. I bambini di et\u00e0 inferiore o uguale ai sei anni assommavano a 5.821, dei quali 3.004 maschi e 2.817 femmine. Infine, coloro che erano in grado di saper almeno leggere e scrivere erano 11.083, dei quali 7.492 maschi e 3.591 femmine."}
{"id": "2076470", "revid": "1543377", "url": "https://it.wikipedia.org/wiki?curid=2076470", "title": "Montagnola Senese", "text": "La Montagnola Senese \u00e8 una delle principali zone collinari della provincia di Siena.\nDescrizione.\nIl suo territorio spazia tra i comuni di Casole d'Elsa, Monteriggioni, Siena e Sovicille.&lt;br&gt;\n\u00c8 caratterizzata dalla presenza di boschi cedui dove spiccano il leccio (quercus ilex), la roverella e l'acero e nelle zone pi\u00f9 elevate il castagno. Il sottobosco \u00e8 ricco di ginepro, caprifoglio, cisto, agrifoglio e corbezzolo.\nIl maggior rilievo \u00e8 il Montemaggio con i suoi 671 m s.l.m.&lt;br&gt;\nIl sottosuolo, prevalentemente calcareo, \u00e8 ricco di marmi, tra cui il famoso marmo giallo, usati in passato, a partire dal XIII secolo, nella costruzione di molte delle chiese della zona e non solo, essendo stati usati anche per il Duomo di Firenze e quello di Orvieto.&lt;br&gt;\n\u00c8 ricca di grotte carsiche (se ne contano oltre 80) e falde acquifere che assicurano l'approvvigionamento idrico delle varie localit\u00e0 della zona e di Siena. Nei pressi della pieve di Molli, nel comune di Sovicille nasce l'Elsa. \u00c8 questo uno dei punti pi\u00f9 alti della Montagnola e la Pieve di Molli si trova sullo spartiacque che divide il bacino dell'Elsa da quello della Merse.&lt;br&gt;\nIl territorio della Montagnola, che pure presenta dei tratti di difficile percorrenza, \u00e8 stato interessato al passaggio della Via Francigena che univa il nord Europa con Roma e che, in questo tratto, dalle vicine citt\u00e0 di San Gimignano, Colle Val d'Elsa e Monteriggioni conduceva a Siena. Ne sono testimonianza le belle pievi che vi si trovano, come il complesso di Abbadia a Isola e la Pieve di Santa Maria a Castello, nel comune di Monteriggioni e la pieve di Ponte allo Spino, nel territorio di Sovicille.&lt;br&gt;\nNumerosi sono anche i castelli presenti nella zona, come il Castello di Montarrenti.&lt;br&gt;\nPer le sue peculiarit\u00e0 naturali, storiche e artistiche \u00e8 un sito di interesse comunitario ai sensi della normativa 92/43 CEE."}
{"id": "2076476", "revid": "305330", "url": "https://it.wikipedia.org/wiki?curid=2076476", "title": "I prostetica", "text": ""}
{"id": "2076477", "revid": "287204", "url": "https://it.wikipedia.org/wiki?curid=2076477", "title": "Jhanjharpur", "text": "Jhanjharpur \u00e8 una citt\u00e0 dell'India di 24.102 abitanti, situata nel distretto di Madhubani, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 16' 0 N e 86\u00b0 16' 60 E e ha un'altitudine di 58 .\nSociet\u00e0.\nEvoluzione demografica.\nAl censimento del 2001 la popolazione di Jhanjharpur assommava a 24.102 persone, delle quali 12.467 maschi e 11.635 femmine. I bambini di et\u00e0 inferiore o uguale ai sei anni assommavano a 4.345, dei quali 2.273 maschi e 2.072 femmine. Infine, coloro che erano in grado di saper almeno leggere e scrivere erano 9.575, dei quali 6.304 maschi e 3.271 femmine."}
{"id": "2076478", "revid": "599013", "url": "https://it.wikipedia.org/wiki?curid=2076478", "title": "Eric Montross", "text": ""}
{"id": "2076480", "revid": "287204", "url": "https://it.wikipedia.org/wiki?curid=2076480", "title": "Jhajha", "text": "Jhajha \u00e8 una citt\u00e0 dell'India di 36.424 abitanti, situata nel distretto di Jamui, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 46' 0 N e 86\u00b0 22' 0 E e ha un'altitudine di 122 .\nSociet\u00e0.\nEvoluzione demografica.\nAl censimento del 2001 la popolazione di Jhajha assommava a 36.424 persone, delle quali 19.419 maschi e 17.005 femmine. I bambini di et\u00e0 inferiore o uguale ai sei anni assommavano a 5.623, dei quali 2.986 maschi e 2.637 femmine. Infine, coloro che erano in grado di saper almeno leggere e scrivere erano 22.836, dei quali 13.880 maschi e 8.956 femmine."}
{"id": "2076481", "revid": "110157", "url": "https://it.wikipedia.org/wiki?curid=2076481", "title": "CAST-128", "text": "In crittografia il CAST-128 (noto anche come CAST5) \u00e8 un cifrario a blocchi utilizzato in svariati prodotti, noto soprattutto per essere il cifrario di serie di alcune versioni dei programmi GPG e PGP. \u00c8 stato anche approvato come standard dal \"Centro per la Sicurezza delle Telecomunicazioni\" del governo canadese. L'algoritmo \u00e8 stato creato nel 1996 da Carlisle Adams e Stafford Tavares utilizzando la struttura progettuale CAST; un altro membro della famiglia di cifrari CASE \u00e8 il CAST-256, che \u00e8 stato candidato per il processo di standardizzazione dell'Advanced Encryption Standard e che deriva direttamente dal CAST-128.\nIl nome CAST sarebbe un acronimo formato dalle iniziali degli autori, anche se Bruce Schneier afferma che gli autori hanno scelto questo nome perch\u00e9 \"dovrebbe evocare immagini di casualit\u00e0\".\nStruttura.\nIl CAST-128 \u00e8 una rete di Feistel con un numero di passaggi variabile di 12 o 16; la dimensione del blocco \u00e8 di 64 bit mentre la lunghezza della chiave pu\u00f2 variare da 40 a 128 bit con incrementi di 8 bit (in realt\u00e0 l'algoritmo esegue il riempimento della chiave se questa \u00e8 pi\u00f9 corta di 128 bit perch\u00e9 lavora internamente sempre con tale dimensione). I 16 passaggi sono attuati solo quando la chiave \u00e8 pi\u00f9 lunga di 80 bit: sotto tale soglia, sono effettuati solo 12 passaggi.\nIl CAST-128 utilizza, come il cifrario Blowfish, delle S-box di grandi dimensioni (8\u00d732 bit), rotazioni dipendenti dalla chiave, addizioni e sottrazioni modulari, operazioni di XOR. I passaggi sono costituiti da 3 gruppi di operazioni: la differenza fra di essi \u00e8 minima e consiste in un'unica operazione (addizione, sottrazione o XOR), come si pu\u00f2 verificare dal diagramma a blocchi a destra.\nLicenza.\nAnche se la Entrust detiene un brevetto sulla struttura della famiglia di cifrari CAST, il CAST-128 \u00e8 utilizzabile liberamente sia per usi commerciali che non.\nNote.\nIl CAST-128 viene alle volte indicato con la sigla CAST5: in realt\u00e0 essa indicherebbe solo il CAST-128 con chiave lunga da 80 a 128 bit."}
{"id": "2076484", "revid": "287204", "url": "https://it.wikipedia.org/wiki?curid=2076484", "title": "Janakpur Road", "text": "Janakpur Road (o Pupri) \u00e8 una citt\u00e0 dell'India di 13.341 abitanti, situata nel distretto di Sitamarhi, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 28' 60 N e 85\u00b0 43' 0 E e ha un'altitudine di 51 .\nSociet\u00e0.\nEvoluzione demografica.\nAl censimento del 2001 la popolazione di Janakpur Road assommava a 13.341 persone, delle quali 7.114 maschi e 6.227 femmine. I bambini di et\u00e0 inferiore o uguale ai sei anni assommavano a 2.261, dei quali 1.220 maschi e 1.041 femmine. Infine, coloro che erano in grado di saper almeno leggere e scrivere erano 8.548, dei quali 5.112 maschi e 3.436 femmine."}
{"id": "2076488", "revid": "287204", "url": "https://it.wikipedia.org/wiki?curid=2076488", "title": "Jamhaur", "text": "Jamhaur (o Jamhore) \u00e8 una citt\u00e0 dell'India di 8.575 abitanti, situata nel distretto di Aurangabad, nello stato federato del Bihar. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 50' 49 N e 84\u00b0 19' 16 E.\nSociet\u00e0.\nEvoluzione demografica.\nAl censimento del 2001 la popolazione di Jamhaur assommava a 8.575 persone, delle quali 4.465 maschi e 4.110 femmine. I bambini di et\u00e0 inferiore o uguale ai sei anni assommavano a 1.528, dei quali 779 maschi e 749 femmine. Infine, coloro che erano in grado di saper almeno leggere e scrivere erano 4.245, dei quali 2.678 maschi e 1.567 femmine."}
{"id": "2076489", "revid": "125381700", "url": "https://it.wikipedia.org/wiki?curid=2076489", "title": "Sue Townsend", "text": "Biografia.\nSue Townsend \u00e8 nata a Leicester nel 1946 ed ha frequentato la scuola elementare \"Glen Hills\", la cui segretaria d'istituto era una certa signora Claricotes, un nome che in seguito la scrittrice attribuir\u00e0 alla segretaria scolastica dei suoi romanzi. Suo padre era un postino e lei \u00e8 la maggiore di tre sorelle. Dopo essere stata respinta agli esami finali del ciclo scolastico primario, la Townsend pass\u00f2 alla scuola secondaria di South Wigston.\nAbbandonata la scuola all'et\u00e0 di 15 anni, ha svolto molti lavori diversi, tra cui l'operaia in una fabbrica e la commessa. Ha sposato un artigiano che lavorava laminati metallici, David Broadway, ed ha avuto i primi tre figli prima di compiere 22 anni. Verso i trent'anni si \u00e8 unita ad un gruppo di scrittori che frequentava il Phoenix Theatre di Leicester.\nAveva quattro figli: Sean, Daniel, Victoria e Elizabeth (Lizzie) e due nipoti.\nQuando ha iniziato a scrivere il primo libro con Mole, la Townsend viveva al Saffron Lane Estate, a pochissima distanza dalla casa in cui era cresciuto il drammaturgo omosessuale Joe Orton.\nLa Townsend ha sofferto di diabete per molti anni, e in conseguenza della malattia, nel 2001 \u00e8 diventata parzialmente cieca, introducendo quindi questa tematica nelle proprie opere.\n\u00c8 morta nel 2014, all'et\u00e0 di 67 anni, in seguito a un ictus.\nL'ispirazione.\nSi ritiene che \"Il diario segreto di Adrian Mole\" sia ispirato alle esperienze vissute dai suoi figli alla \"Mary Linwood Comprehensive School\" di Leicester. Molti degli insegnanti che compaiono nel romanzo (come Ms Fossington-Gore e Mr Dock) sono basati su persone reali che hanno lavorato nella scuola all'inizio degli anni ottanta. Quando dal libro \u00e8 stato tratto uno sceneggiato televisivo la maggior parte delle scene sono state girate in una scuola diversa dall'originale, che si trovava nelle vicinanze. La \"Mary Linwood Comprehensive\" \u00e8 stata chiusa nel 1997.\nPremi.\nI primi due libri della serie hanno attirato molti lettori per la loro descrizione realistica e ironica della vita intima di un adolescente. I romanzi hanno avuto anche la capacit\u00e0 di catturare parte dello \"zeitgeist\" della Gran Bretagna dell'epoca thatcheriana."}
{"id": "2076498", "revid": "287204", "url": "https://it.wikipedia.org/wiki?curid=2076498", "title": "Jagdishpur", "text": "Jagdishpur \u00e8 una suddivisione dell'India, classificata come \"municipality\", di 28.071 abitanti, situata nel distretto di Bhojpur, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 28' 60 N e 84\u00b0 25' 0 E e ha un'altitudine di 61 .\nSociet\u00e0.\nEvoluzione demografica.\nAl censimento del 2001 la popolazione di Jagdishpur assommava a 28.071 persone, delle quali 14.587 maschi e 13.484 femmine. I bambini di et\u00e0 inferiore o uguale ai sei anni assommavano a 5.156, dei quali 2.644 maschi e 2.512 femmine. Infine, coloro che erano in grado di saper almeno leggere e scrivere erano 14.118, dei quali 8.778 maschi e 5.340 femmine."}
{"id": "2076499", "revid": "111210268", "url": "https://it.wikipedia.org/wiki?curid=2076499", "title": "Cavit\u00e0 reogenetica", "text": "Per cavit\u00e0 reogenetiche o singenetiche si intendono le grotte di origine vulcanica che, per la singolarit\u00e0 dei meccanismi che le hanno generate, sono originatesi insieme con la roccia che li contiene, ossia le colate laviche. Questa \u00e8 la caratteristica fondamentale che le distingue dalle altre cavit\u00e0 naturali che sono dovute all'azione fisica (erosione) e chimica (corrosione) di escavazione delle acque per centinaia di migliaia di anni, se non addirittura in milioni di anni, nelle rocce carbonatiche (calcare) e nei gessi, mentre la formazione di una grotta lavica avviene spesso nel lasso di una settimana al massimo in alcuni mesi.\nLe grotte di origine vulcanica (almeno quelle esistente sull'Etna e nel territorio etneo pedemontano) sono classificate in:\nCavit\u00e0 reogenetiche superficiali.\nLe cavit\u00e0 reogenetiche superficiali sono dette comunemente gallerie o tunnel di scorrimento (o di svuotamento) lavico. Le colate laviche eruttate procedono sul terreno seguendone la linea di massima pendenza e solo in minima parte per effetto della spinta delle masse eruttate.\nIl notevole gradiente termico esistente tra la massa risalente e l'esterno (dell'ordine di 10^3\u00a0\u00b0C) fa s\u00ec che il materiale eruttato si solidifichi con notevole rapidit\u00e0 costituendo argini e croste solide che racchiudono masse ancora calde ed in grado di fluire. Una volta cessata l'alimentazione alle bocche effusive, le caratteristiche di coibenza delle lave consentono alle masse fluide contenute all'interno dei tubi di continuare a fluire svuotandoli parzialmente o completamente.\nCavit\u00e0 reogenetiche di frattura.\nLe cavit\u00e0 reogenetiche di frattura sono le cavit\u00e0 che si rinvengono nelle fratture eruttive, piuttosto frequenti sull'Etna, generate dallo scorrimento della lava verso la superficie, attraverso la roccia preesistente, e dal suo successivo riflusso verso l'interno, quando cessa l'attivit\u00e0 effusiva oppure quando l'apparato eruttivo si evolve con l'apertura di nuove bocche effusive a quote inferiori. es. Grotta delle Palombe (Etna).\nPrincipali cavit\u00e0 reogenetiche superficiali.\nGrotta del Gelo"}
{"id": "2076500", "revid": "339392", "url": "https://it.wikipedia.org/wiki?curid=2076500", "title": "Aeroporto di Bratislava", "text": ""}
{"id": "2076502", "revid": "729019", "url": "https://it.wikipedia.org/wiki?curid=2076502", "title": "Carlo Damasco", "text": "Biografia.\nGi\u00e0 giocatore nel ruolo di mediano di mischia, giunse fino alla Nazionale Under-19 prima di intraprendere la carriera arbitrale.\nInternazionale dal 2002 (anno del suo esordio in European Challenge Cup) a tempo parziale, diresse la finale di European Shield 2004/05 tra Worcester e Auch.\nIl 14 gennaio 2006 diresse il suo primo incontro di Heineken Cup, a Swansea tra Ospreys e Clermont e, il 1\u00ba luglio 2007, divenne il primo arbitro professionista italiano.\nFu, tra l'altro, giudice-arbitro televisivo in alcuni incontri della in Francia e giudice di linea in - al Sei Nazioni 2008; normalmente designato come direttore di gara nel Campionato europeo per Nazioni, ha diretto anche \"test match\" in tornei IRB, come il \"full international\" di Pacific Nations Cup 2008 tra e .\nIn occasione delle IRB Sevens World Series del 2009 l'International Rugby Board ha inserito Damasco nell'elenco degli arbitri designati a dirigere partite del torneo.\nA settembre 2010 Damasco \u00e8 stato scelto dalla Federazione francese per arbitrare un incontro del Top 14 tra il Perpignano e La Rochelle, disputatasi il successivo 3 ottobre e che ha visto il Perpignano imporsi 21 a 16; nell'occasione ha inflitto un'espulsione, nei confronti del francese Damien Neveu.\nNel 2011 \u00e8 stato inserito nella lista degli arbitri per la Coppa del Mondo di rugby 2011 insieme all'altro italiano Giulio De Santis.\nConcluse la sua carriera il 30 aprile 2016 dirigendo la gara tra La Drola e L'Acqui Terme che ebbe luogo presso la casa circondariale di Torino. Attualmente continua a lavorare nel rugby come Television Match Officer (TMO)."}
{"id": "2076508", "revid": "287204", "url": "https://it.wikipedia.org/wiki?curid=2076508", "title": "Jainagar", "text": "Jainagar \u00e8 una citt\u00e0 dell'India di 19.493 abitanti, situata nel distretto di Madhubani, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 3' 0 N e 84\u00b0 4' 60 E e ha un'altitudine di 78 .\nSociet\u00e0.\nEvoluzione demografica.\nAl censimento del 2001 la popolazione di Jainagar assommava a 19.493 persone, delle quali 10.343 maschi e 9.150 femmine. I bambini di et\u00e0 inferiore o uguale ai sei anni assommavano a 3.161, dei quali 1.671 maschi e 1.490 femmine. Infine, coloro che erano in grado di saper almeno leggere e scrivere erano 11.357, dei quali 6.964 maschi e 4.393 femmine."}
{"id": "2076513", "revid": "118031", "url": "https://it.wikipedia.org/wiki?curid=2076513", "title": "Susan Lillian Townsend", "text": ""}
{"id": "2076514", "revid": "287204", "url": "https://it.wikipedia.org/wiki?curid=2076514", "title": "Jamalpur", "text": "Jamalpur \u00e8 una suddivisione dell'India, classificata come \"municipality\", di 96.659 abitanti, situata nel distretto di Munger, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 18' 41 N e 86\u00b0 29' 30 E.\nSociet\u00e0.\nEvoluzione demografica.\nAl censimento del 2001 la popolazione di Jamalpur assommava a 96.659 persone, delle quali 51.262 maschi e 45.397 femmine. I bambini di et\u00e0 inferiore o uguale ai sei anni assommavano a 13.288, dei quali 6.750 maschi e 6.538 femmine. Infine, coloro che erano in grado di saper almeno leggere e scrivere erano 70.357, dei quali 40.833 maschi e 29.524 femmine."}
{"id": "2076516", "revid": "124947066", "url": "https://it.wikipedia.org/wiki?curid=2076516", "title": "Polieucte di Costantinopoli", "text": "Biografia.\nPolieucte era un monaco eunuco prima di venir nominato patriarca da Constantino VII nel 956. Sostitu\u00ec il principe imperiale Teofilatto Lecapeno morto in seguito ad una caduta da cavallo.\nAnche se doveva la sua posizione a Costantino VII non mostr\u00f2 grande lealt\u00e0 nei suoi confronti. Infatti pose la questione della legittimit\u00e0 del matrimonio dei genitori di Costantino, questo anche per riabilitare il nome del patriarca Eutimio che si era vigorosamente opposto alle nozze.\nPer la sua grande intelligenza, zelo per la fede e capacit\u00e0 oratoria, fu soprannominato \"secondo Giovanni Crisostomo\". Alcuni storici hanno visto il lui un fanatico zelante.\nPolieucte scomunic\u00f2 Niceforo II per il suo matrimonio con Teofano, vedova di Romano II basandosi sul fatto che questi era anche padrino di almeno uno dei suoi figli. L'imperatore riusc\u00ec a superare la difficolt\u00e0 appellandosi ai vescovi presenti allora a Costantinopoli, facendo ritrattare le testimonianze in merito e grazie al giuramento del padre, Barda Foca, che dichiar\u00f2 che n\u00e9 lui n\u00e9 il figlio avevano mai avuto un legame del genere con Teofano. Polieucte rifiut\u00f2 comunque a Niceforo la comunione per un anno intero per il peccato di aver contratto un secondo matrimonio senza aver effettuato la penitenza richiesta in questi casi. La prima moglie di Niceforo era morta molti anni prima del matrimonio con Teofano, ma dal punto di vista religioso prevalente nell'impero bizantino, specialmente nel X secolo, risposarsi dopo la morte della prima moglie era un peccato a malapena tollerato. L'imperatore richiese al patriarca (in quella che pu\u00f2 essere vista come un'anticipazione dell'ideologia delle crociate) che i soldati caduti in battaglia contro gli infedeli venissero dichiarati martiri della fede; Polieucte oppose comunque un netto rifiuto alla richiesta citando un canone di San Basilio che prescriveva, per chi si fosse macchiato di un delitto di sangue, tre anni di interdizione dalla comunione.\nIl patriarca si scontr\u00f2 anche con i nemici di Niceforo. Infatti dopo la sua uccisione scomunic\u00f2 i suoi assassini e rifiut\u00f2 di incoronare imperatore Giovanni Zimisce, nipote dell'imperatore ucciso (e uno dei partecipanti al complotto omicida) finch\u00e9 egli non avesse punito gli assassini ed esiliato la sua amante, l'imperatrice Teofano, che aveva partecipato all'organizzazione del complotto del marito.\nLa principessa russa Olga di Kiev, la quale visit\u00f2 Costantinopoli durante il suo patriarcato, regnante Costantino VII, fu qui battezzata nel 957 dal patriarca in persona, mentre l'imperatore le fece da padrino. Polieucte profetizz\u00f2: \u201cBenedetta tu tra le donne russe, grazie al tuo desiderato battesimo la luce scaccer\u00e0 le tenebre; i figli della Russia ti benediranno fino all'ultima generazione\u201d.\nPolieucte elev\u00f2 il vescovo Pietro di Otranto nel 958 alla dignit\u00e0 di metropolita, con l'obbligo di introdurre il rito greco nella sua provincia; il rito latino fu poi ristabilito dopo la conquista normanna, ma il rito greco rimase in uso in molte citt\u00e0 dell'arcidiocesi e delle diocesi suffraganee fino al XVI secolo.\nPolieucte \u00e8 venerato come santo dalla Chiesa ortodossa; viene festeggiato il 5 febbraio."}
{"id": "2076518", "revid": "181699", "url": "https://it.wikipedia.org/wiki?curid=2076518", "title": "Unione Sportiva Alessandria Calcio 1993-1994", "text": "Questa voce raccoglie le informazioni riguardanti l'Unione Sportiva Alessandria Calcio nelle competizioni ufficiali della stagione 1993-1994.\nStagione.\nNella stagione 1993-1994 l'Unione Sportiva Alessandria Calci\u00f2 disput\u00f2 il settimo campionato di Serie C1 della sua storia.\nMalgrado si fosse posta obiettivi ambiziosi, nel torneo di C1 1993-94, che per la prima volta prevedeva \"play-off\" e \"play-out\" e assegnava tre punti a vittoria, l'Alessandria non and\u00f2 oltre il 14\u00ba posto, retrocedendo dopo il doppio confronto con la 17\u00aa classificata, l'Empoli. La partenza era stata discretamente faverole ai grigi, che andarono per\u00f2 incontro a una grave crisi di risultati, mantenendo un digiuno di vittorie che perdur\u00f2 dal 24 ottobre al 6 marzo; il cambio di allenatore (l'esordiente Giorgio Roselli sostitu\u00ec Ferruccio Mazzola alla vigilia della 16\u00aa giornata) port\u00f2 risultati tardivi, e tre sconfitte nelle ultime tre gare condannarono la squadra mandrogna, peraltro preoccupata dalla crisi dell'impresa Kappa, azienda con cui aveva in comune il presidente Edoardo Vitale, a giocarsi la salvezza nella coda del torneo. Alla fine del campionato Gino Amisano ritorn\u00f2 presidente dell'Unione Sportiva dopo tre anni; la retrocessione fu poi evitata per il declassamento del .\nAnche in Coppa Italia di C, malgrado l'urna l'avesse apparentemente favorita inserendola in un gruppo di compagini di categoria inferiore, l'Alessandria usc\u00ec malamente al primo turno, collezionando tre sconfitte in quattro gare disputate.\nMaglie e sponsor.\nIl fornitore ufficiale di materiale tecnico per la stagione 1993-94 fu Kappa, mentre lo sponsor di maglia fu ERG.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "2076519", "revid": "47767", "url": "https://it.wikipedia.org/wiki?curid=2076519", "title": "Polieutto", "text": ""}
{"id": "2076520", "revid": "116944", "url": "https://it.wikipedia.org/wiki?curid=2076520", "title": "Polieucte", "text": ""}
{"id": "2076524", "revid": "486946", "url": "https://it.wikipedia.org/wiki?curid=2076524", "title": "Aeroporto internazionale Girona-Costa Brava", "text": ""}
{"id": "2076528", "revid": "316629", "url": "https://it.wikipedia.org/wiki?curid=2076528", "title": "Lucia Valentini", "text": ""}
{"id": "2076530", "revid": "287204", "url": "https://it.wikipedia.org/wiki?curid=2076530", "title": "Zisa (mitologia)", "text": "Zisa (nota anche come Cisa) \u00e8 una divinit\u00e0 femminile del paganesimo germanico associata con la trib\u00f9 dei Suebi stanziati ad Augusta, in Germania. Zisa viene citata in un manoscritto databile tra il XII ed il XIV secolo che tratta di una vittoria contro l'impero romano attribuita a Zisa. L'anniversario di questa vittoria veniva celebrato il 28 settembre, e prevedeva giochi ed allegria.\nJacob Grimm propone una relazione tra Zisa e l'Iside citata da Tacito nel \"De origine et situ Germanorum\", basandosi sulla somiglianza dei nomi, se non sulle loro qualit\u00e0. \"Zisa\" \u00e8 una copia etimologica di T\u00fdr o Ziu, e lo stesso Grimm ipotizza che Zisa possa rappresentare la moglie di Tyr, mai nominata e descritta nella stanza 40 dell'Edda poetica \"Lokasenna\", risalente al XIII secolo."}
{"id": "2076545", "revid": "129019", "url": "https://it.wikipedia.org/wiki?curid=2076545", "title": "Ospedale di Sant Pau", "text": ""}
{"id": "2076549", "revid": "879070", "url": "https://it.wikipedia.org/wiki?curid=2076549", "title": "Cervus canadensis xanthopygus", "text": "L'isubra (Cervus canadensis xanthopygus ) \u00e8 una sottospecie di wapiti originaria dell'Asia orientale.\nDescrizione.\nDurante l'estate, il mantello di questo cervo assume una colorazione-bruno rossastra, che diviene grigio-brunastra d'inverno. Sul collo e sulle parti inferiori sono presenti dei peli scuri, mentre sul posteriore vi \u00e8 una macchia di colore chiaro. \u00c8 pi\u00f9 piccolo del wapiti del Canada (\"C. c. canadensis\") ed ha palchi pi\u00f9 piccoli e tozzi.\nI maschi sono simili ai wapiti dell'America del Nord e come loro hanno una criniera sul collo, anche se, come detto prima, i loro palchi sono relativamente pi\u00f9 piccoli. Le femmine assomigliano di pi\u00f9 al cervo nobile e sono prive di criniera. Tra tutte le sottospecie di wapiti, questa \u00e8 quella pi\u00f9 simile al cervo nobile, essendosi adattata a vivere nelle foreste decidue miste della Manciuria, della Jacuzia, della Cina settentrionale e della Corea del Nord. Come avviene in molte razze di cervo nobile, negli esemplari adulti, d'estate, possono essere visibili delle macchie sul mantello.\nLe femmine pesano 140-215 kg, i maschi 170-350 kg; questi ultimi raggiungono 1,5 m di altezza al garrese e una lunghezza di 2,4 m.\nDistribuzione e habitat.\nQuesto cervo \u00e8 diffuso in Siberia sud-orientale (a est del lago Bajkal), Mongolia nord-orientale, Manciuria, Corea del Nord e Cina nord-orientale. Una forma simile, diffusa nell'Alxa, nel Gansu, nello Shanxi e nella Mongolia meridionale appartiene a una sottospecie distinta, il wapiti dell'Alashan (\"C. c. alashanicus\"). Tuttavia, alcune ricerche genetiche sembrano indicare che anche questi esemplari siano in realt\u00e0 degli isubra."}
{"id": "2076553", "revid": "2110845", "url": "https://it.wikipedia.org/wiki?curid=2076553", "title": "Mario Stoppino", "text": "Biografia essenziale.\nDocente di Scienza politica per oltre trent'anni nella Facolt\u00e0 di Scienze Politiche dell'Universit\u00e0 degli Studi di Pavia, ha avuto come fulcro della propria attivit\u00e0 intellettuale il concetto di potere ed il suo ruolo centrale nella definizione della politica.\nSulla scia di Bruno Leoni, suo maestro e predecessore alla cattedra di Scienza politica all'ateneo pavese, \u00e8 stato tra i primi politologi italiani a introdurre nel dibattito accademico nazionale le nuove correnti politologiche d'oltreoceano, come l'orientamento psicosociale (Lasswell, Kaplan). Si \u00e8 occupato, oltre che della riflessione teorica, di ricerche empiriche, nel campo del decentramento comunale e della partecipazione politica, dei simboli politici e dei conflitti politici e sociali.\n\u00c8 stato presidente della Societ\u00e0 italiana di scienza politica (Sisp), ha fondato il Centro interuniversitario di analisi dei simboli e delle istituzioni politiche (Casip), ha fondato e diretto la rivista \"Quaderni di Scienza politica\" (Quasp)."}
{"id": "2076555", "revid": "15756", "url": "https://it.wikipedia.org/wiki?curid=2076555", "title": "CAST-256", "text": "In crittografia il CAST-256 (o CAST6) \u00e8 un cifrario a blocchi sviluppato nel 1998 e presentato come candidato nel processo di standardizzazione dell'AES, anche se poi non \u00e8 risultato fra i 5 finalisti. Il cifrario \u00e8 un'estensione di un precedente progetto, il CAST-128: entrambi sono stati creati utilizzando una metodologia di sviluppo denominata CAST e creata da Carlisle Adams e Stafford Tavares. Howard Heys e Michael Wiener hanno contribuito al disegno del CAST-256.\nStruttura.\nIl CAST-256 utilizza gli stessi elementi del CAST-128, comprese le S-box, ma \u00e8 stato adattato per lavorare con blocchi di dati grandi 128 bit, il doppio di quelli del suo predecessore (un processo evolutivo simile si \u00e8 avuto anche nel passaggio dall'RC5 all'RC6). La chiave pu\u00f2 assumere diverse lunghezze: 128, 160, 192, 224 e 256 bit. I passaggi 48, spesso descritti come 12 \"quadri-passaggi\", arrangiati in una rete di Feistel generalizzata.\nLicenza d'uso.\nGli autori dichiarano che il cifrario CAST-256 \u00e8 liberamente utilizzabile con una licenza gratuita di base senza royalty per utilizzi commerciali e non (vedi RFC 2612)."}
{"id": "2076561", "revid": "287204", "url": "https://it.wikipedia.org/wiki?curid=2076561", "title": "Manuel Sanchis Martinez", "text": ""}
{"id": "2076567", "revid": "547992", "url": "https://it.wikipedia.org/wiki?curid=2076567", "title": "Oreste Didon\u00e8", "text": "Carriera.\nGiocatore.\nCresciuto nel , con cui esord\u00ec in Serie A nella stagione 1985-86 (vanta oltre 20 presenze in A con la squadra lariana e l'), vide la sua carriera compromessa, alla fine degli anni ottanta, da un infortunio. Cominci\u00f2 dunque a giocare in C e nelle serie minori, prima di chiudere la carriera nel 2003.\nDurante la militanza nel gli \u00e8 stato dedicato un coro, specie nella stracittadina con il Catania; ispirata alla canzone \"Limbo Rock\", il testo era cos\u00ec composto: \"\"un catanese alla partita.. che credeva di sognare.. nel vedere Cipriani.. un rigore trasformare, ma non sanno che da noi.. gioca un giocatore che.. tira bombe da lontano.. gioca meglio di Pel\u00e8.. oggi segna Didone'.. oggi segna Didone\"\"\nHa fatto parte della Selezione di calcio della Padania.\nAllenatore.\nDa allenatore ha lavorato nel settore giovanile del , per poi diventare secondo di Egidio Notaristefano sulla panchina del \nDal 2011 \u00e8 entrato a far parte del personale tecnico di Giovanni Cusatis, che ha seguito rivestendo il ruolo di viceallenatore alla e, fino a marzo 2013 all'."}
{"id": "2076571", "revid": "1226", "url": "https://it.wikipedia.org/wiki?curid=2076571", "title": "Torre guevara", "text": ""}
{"id": "2076572", "revid": "287204", "url": "https://it.wikipedia.org/wiki?curid=2076572", "title": "Taboo (Koda Kumi)", "text": "Taboo \u00e8 il 41\u00ba singolo di Koda Kumi, pubblicato l'8 ottobre 2008. Contiene la canzone \"TABOO\", il b-side \"Always\", un remix di TABOO e la versione strumentale di entrambe le canzoni. \u00c8 stata messa in commercio anche un'edizione \"Playroom\" del singolo, la quale \u00e8 stata pubblicata con una copertina alternativa. TABOO divenne il 5\u00b0 singolo di Koda Kumi in prima posizione dopo aver raggiunto l'apice nella Oricon Weekly Chart.\nVideo.\nIl video di \"Taboo\" \u00e8 ambientato in una sala da pranzo all'interno di un buio Nightclub, dove si sta svolgendo una festa. Kumi entra con il suo fidanzato e si presenta ai loro amici. Il video di \"Taboo\" esprime il tema dell'omosessualit\u00e0, come gi\u00e0 visto in alcuni video precedenti."}
{"id": "2076573", "revid": "121821892", "url": "https://it.wikipedia.org/wiki?curid=2076573", "title": "Maurizio Oddo", "text": " \nBiografia.\nI primi approcci con la pallavolo avvengono a scuola. Viene reclutato giovanissimo dal CUS Palermo, societ\u00e0 di serie B. Grazie all'allenatore Piero Scaduto, compie in pochi mesi un salto di qualit\u00e0 e ottiene i primi riconoscimenti. Premiato alle finali nazionali giovanili Under 14 Miglior Muro d'Italia e Under 18 Miglior Giovane Italiano, comincia la sua avventura professionistica.\nAcquistato dall'Olio Venturi Spoleto di serie A di Carmelo Pittera, viene inserito nel settore giovanile dell'Under 15/16/18. Da Fausto Polidori apprende i fondamentali tecnico-tattici della pallavolo. Lungo la sua carriera avr\u00e0 l'opportunit\u00e0 di lavorare con diversi altri allenatori di fama internazionale, come Ljubomir Travica, diventando un atleta completo e versatile, capace di ricoprire vari ruoli, come alzatore, centrale e infine schiacciatore-opposto.\nOltre all'attivit\u00e0 di Campionato indoor, partecipa a tornei di beach volley in Italia e all'estero con diversi compagni di coppia fra cui Ferdinando Franceschi.\nCon la Voluntas Asti nell'anno 1997-98 viene premiato come Miglior Realizzatore-Opposto del Campionato di serie B1 italiano.\nEntra in Serie A1 con l'Iveco Team Volley Palermo il cui Presidente onorario era Leoluca Orlando. Il team, allenato da Ra\u00fal Lozano, era composto da atleti del calibro di Luca Cantagalli, un argento olimpico, due ori mondiali e tre europei, Osvaldo Hern\u00e1ndez, miglior opposto in Coppa del Mondo, Ra\u00fal Diago, Held-jan Henk, Hristo Zlatanov, Angel Dennis.\nA gennaio viene ingaggiato dall'Icom Latina assieme a John Barret, Ethan Watts, Diego Lo Canto; la squadra si posiziona al secondo posto in Coppa Italia.\nL'anno successivo, su consiglio del suo procuratore Beppe Pederzoli, decide di orientare la sua carriera alla serie B1 per concentrarsi sugli studi universitari.\nNel 2014 si trasferisce nel Principato di Monaco. Nel 2015 ritorna sui campi di gioco con la prima squadra del Principato con l'Association Sportive de Monaco (Principato di Monaco) partecipando al campionato francese National 2. Alla fine del campionato 2017 lascia definitivamente la pallavolo."}
{"id": "2076574", "revid": "1442080", "url": "https://it.wikipedia.org/wiki?curid=2076574", "title": "Hospital de la Santa Creu", "text": "L'Hospital de la Santa Creu \u00e8 un edificio gotico del XV secolo che si trova nella citt\u00e0 di Barcellona.\nL'edificio venne realizzato per riunire in un unico edificio i diversi ospedali della citt\u00e0 e la prima pietra venne collocata nel 1401 alla presenza del re Martino I di Aragona e nel 1414 venne quasi totalmente completato. Nel XVI secolo croll\u00f2 una delle quattro ali del complesso e venne costruito un altro patio porticato, che venne unito al preesistente, e dove \u00e8 tuttora presente la monumentale scala che conduce alla sala di lettura della \"Biblioteca de Catalunya\". Il complesso include inoltre una piccola chiesa gotica accanto alla \"carrer Hospital\" e un'abitazione del XV secolo, che fungeva da archivio dell'ospedale. \nNel 1703 Antoni Viladomat i Manalt, uno dei pi\u00f9 importanti pittori barocchi catalani, dipinse la cappella di Sant Pau.\nAlla fine del XIX secolo, a causa della crescita della popolazione cittadina, l'ospedale venne trasferito in una nuova sede: l'Hospital de la Santa Creu i Sant Pau, che venne costruito tra il 1902 e il 1930.\nNel 1926, il vecchio edificio venne acquisito dall\"'Ajuntament\" (municipio) di Barcellona che si occup\u00f2 del suo restauro. Oggi il complesso ospita la \"Biblioteca de Catalunya\" (dal 1939), l'Institut d'Estudis Catalans (dal 1931), la Escola Massana (dal 1935) e due biblioteche pubbliche della Diputaci\u00f3 di Barcellona. \nNel 1931 l'ospedale venne dichiarato Monumento di Interesse Nazionale."}
{"id": "2076575", "revid": "287204", "url": "https://it.wikipedia.org/wiki?curid=2076575", "title": "Usui Uonuma", "text": "Usui Uonuma \u00e8 uno dei personaggi tratti dal manga e dall'anime di Nobuhiro Watsuki, \"Kenshin samurai vagabondo\". \u00c8 il secondo membro pi\u00f9 forte delle Dieci Spade, dopo Soujiro Seta e prima di Anji Yukyuzan\nStoria.\nIn principio Usui era uno spadaccino che lavorava per il governo dello shogunato Tokugawa. Un giorno per\u00f2 si trov\u00f2 ad affrontare Makoto Shishio, il quale con la sua tecnica Homura Dama lo rese cieco, ma gli risparmi\u00f2 la vita. A quel punto il governo cap\u00ec che non sarebbe potuto servire pi\u00f9 a nulla e decise di abbandonarlo come un cane. Usui inizia a girovagare senza meta colto dai crampi della fame ed \u00e8 in quel periodo che inizia a sviluppare l'udito in maniera strabiliante, riuscendo a percepire il pi\u00f9 flebile dei rumori anche a notevole distanza; questa capacit\u00e0 \u00e8 quella che Usui stesso definisce Occhi del cuore.\nLe Dieci Spade.\nNonostante l'unico fine della sopravvivenza di Usui sia la vendetta nei confronti di Shishio, questi decide di abbandonare l'idea quando si rende conto di quanto sia diventato incredibilmente forte il suo avversario. Decide perci\u00f2 di unirsi alla sua schiera di mercenari chiamata Le Dieci Spade; Usui per\u00f2 per nascondere la sua debolezza finge di attentare alla vita di Shishio e non si fa scrupoli a dirgli di tenerlo continuamente sotto tiro.\nQuando Shishio ordina l'incendio di Kyoto manda le Dieci Spade a supervisionare i suoi tirapiedi e tra questi vi \u00e8 anche Usui, il quale insieme a Kamatari Honjo uccide chiunque tenti la ritirata o la resa al nemico, disobbedendo cos\u00ec agli ordini di Shishio. Il tentativo di incendio non va comunque in porto grazie all'intervento di Misao Makimachi che avverte la cittadinanza e dice loro di restare svegli. Usui percepisce dunque che l'ostacolo maggiore \u00e8 nella ragazzina e con uno scatto fulmineo le si para davanti e leva contro di lei la sua lancia corta; l'intervento di Anji \u00e8 provvidenziale che col suo \"doppio colpo\" distrugge la rocin di Usui. L'uomo \u00e8 visibilmente seccato dal gesto del monaco, che per\u00f2 gli spiega che secondo la condizione del seisatsu yodatsu (decidere o meno se uccidere qualcuno) lui aveva tutto il diritto di risparmiare la ragazza.\nLo scontro con Saito.\nQuando Kenshin Himura, Sanosuke Sagara e Hajime Saito giungono nel covo di Shishio ad attenderli ci sono proprio alcuni dei pi\u00f9 forti membri del Juppongatana. Tra questi vi \u00e8 anche Usui, che attende i combattenti nella seconda stanza del quartier generale. Ad affrontarlo \u00e8 Saito, il quale lascia andar avanti Kenshin per evitare che questi lo intralci mentre sta per ammazzare Usui. Il fine ultimo di Saito \u00e8 soprattutto quello di vendicare la morte dei 50 poliziotti, uccisi proprio per mano di Usui. La \"Spada Cieca\" per\u00f2 non \u00e8 dello stesso avviso e sfrutta al meglio la sua abilit\u00e0 degli \"Occhi del cuore\", riuscendo anche a ferire in tre punti diversi il suo avversario con la sua tecnica \"pokenpokyoku\". Usui per\u00f2 sottovaluta troppo chi gli sta davanti e i suoi colpi, tant'\u00e8 che il \"Colpo delle zanne\" gli frantuma parte della sua lancia corta. In un primo momento comunque sembrerebbe che i colpi del \"Lupo di Mibu\" non abbiano effetto contro lo scudo tinbei e Usui riesce abilmente a colpirlo, ma alla fine la sequela di \"Gatotsu\" apportata da Saito spacca in due il guscio di tartaruga e scaraventa Usui al muro infilzandolo con la katana e tagliandolo in due.\nTecnica e abilit\u00e0.\nL'abilit\u00e0 principale di Usui sono in cosiddetti \"Occhi del Cuore\": dopo aver perso la vista combattendo contro Shishio, Usui ha sviluppato in maniera quasi sovrumana il suo udito, riuscendo a muoversi e a combattere esattamente come se potesse ancora vedere; grazie al suo udito pu\u00f2 anche intuire gli stati d'animo di una persona ascoltando attentamente il suo ritmo cardiaco e pu\u00f2 percepire la sua posizione di combattimento attraverso i suoni prodotti dai muscoli e dalle ossa.\nLe armi di Usui sono il \"Timbei\" e la \"Rocin\": il primo \u00e8 uno scudo ricavato da un carapace di tartaruga, che presenta una curvatura molto accentuata, in modo da far scivolare l'arma del nemico e minimizzare i danni; la seconda \u00e8 una lancia corta che presenta una lama larga e acuminata ad un'estremit\u00e0 e una sfera di metallo dall'altra. \u00c8 possibile smontare la rocin e separare le due parti, in modo ad rendere il suo utilizzo insieme al timbei pi\u00f9 efficace.\nLa sola tecnica conosciuta di Ususi si chiama \"Pokenpogyoku Hyakka Ryuran\" (\"Raffica di sfere dei cento fiori\") e consiste in una raffica di colpi sferrati alternativamente tra le due estremit\u00e0 della rocin.\nConcezione e sviluppo.\nL'autore ha affermato che per il design di Usui si \u00e8 ispirato a Taobaibai, personaggio di \"Dragon Ball\" di Akira Toriyama, poich\u00e9 \u00e8 stato il primo cattivo ad aver sconfitto Goku. Per quanto riguarda invece il costume, \u00e8 stato un personaggio di Neon Genesis Evangelion a dargli l'ispirazione, il quale era ricoperto da tanti occhi."}
{"id": "2076579", "revid": "599013", "url": "https://it.wikipedia.org/wiki?curid=2076579", "title": "Junior Bridgeman", "text": ""}
{"id": "2076580", "revid": "117265986", "url": "https://it.wikipedia.org/wiki?curid=2076580", "title": "La 25a ora - Il cinema espanso", "text": "La 25\u00aa ora - Il cinema espanso \u00e8 stato un programma televisivo dedicato al cinema italiano d'autore e indipendente, in onda su LA7 in orario notturno dal 2004 al 2011. Era un contenitore di cortometraggi e documentari, non solo italiani, commentati dagli stessi registi, attori o produttori in studio. Il programma era in collaborazione con la Fondazione Centro Sperimentale di Cinematografia. Autore e regista del programma era Fabrizio Accatino. Logo e sigla sono stati realizzati da Alberto Traverso. La sigla rappresenta una cinepresa \"esplosa\" in tutti i suoi dettagli in una sorta di radiografia del mezzo cinematografico. Il logo \u00e8 ispirato al TimeCode, il numero progressivo che identifica ogni fotogramma del film.\nLa conduzione, inizialmente affidata al critico Steve Della Casa che ne \u00e8 stato l'ideatore, \u00e8 passata nel 2006 a Paola Maugeri, nel 2009 a Boosta (Davide Dileo), tastierista dei Subsonica e nel 2010 a Roberto Cotroneo.\nIl programma \u00e8 stato cancellato dai palinsesti di LA7 nel 2011, sostituito da Film evento condotto da Enrico Mentana.\nLogo e sigla sono stati realizzati dagli art director Alberto Traverso e Elena Andreoli."}
{"id": "2076582", "revid": "599013", "url": "https://it.wikipedia.org/wiki?curid=2076582", "title": "Jon McGlocklin", "text": ""}
{"id": "2076585", "revid": "508036", "url": "https://it.wikipedia.org/wiki?curid=2076585", "title": "Cervus canadensis merriami", "text": "Il wapiti di Merriam (Cervus canadensis merriami ) era una sottospecie di wapiti, ormai estinta, diffusa un tempo nelle montagne del sud del Nuovo Messico e dell'Arizona.\nImpatto con l'uomo.\nQuando il cugino orientale si estinse questo meraviglioso cervo era ancora numerosissimo verso il confine messicano, poi inizi\u00f2 anche il suo declino, in gran parte a causa dell'aumento degli allevamenti. Infatti il wapiti non poteva competere con il bestiame dalle corna lunghe su quelle terre di pascolo eccessivo. Il wapiti di Merriam era di colore rossiccio come il wapiti orientale, ma rispetto a quest'ultimo e a quello delle Montagne Rocciose era certamente pi\u00f9 grande, con una grossa testa e corna ramificate pi\u00f9 erette.\nVernon Bailey, l'esperto dei mammiferi del Nuovo Messico, ritiene che le corna ramificate che Montezuma mostr\u00f2 a Hern\u00e1n Cort\u00e9s fossero di wapiti di Merriam; non \u00e8 chiaro per\u00f2 se si voglia suggerire che un tempo il territorio del wapiti era pi\u00f9 vasto. In ogni caso nel XIX secolo si avvistavano ancora, sul confine messicano, dei branchi con pi\u00f9 di 2000 esemplari. Sembra che il calo pi\u00f9 significativo sia cominciato verso il 1860 e che vent'anni dopo il wapiti non esistesse pi\u00f9 nel Nuovo Messico e fosse presente solo in Arizona: tra il Blue River e il Black River, sui \u00abbellissimi prati umidi nel cuore di una foresta di abeti sull'ondulata sommit\u00e0 del Prieto Plateau\u00bb, e sui Monti Chiricahua verso sud-est. Bench\u00e9 il wapiti di Merriam fosse pi\u00f9 a suo agio tra i boschi del wapiti orientale, gli ultimi rifugi non erano per\u00f2 i suoi habitat ideali, specialmente perch\u00e9 andavano dai 2500 ai 3000 metri di altitudine e avevano perci\u00f2 degli inverni molto rigidi.\nEstinzione.\nNonostante la protezione legale dal 1870 in poi, quel magnifico cervo gigante fu perseguitato fino a che non si estinse. L'ultimo branco, poco pi\u00f9 di un nucleo familiare, venne ucciso sotto le pendici dei Monti Fly e Chiricahua nel 1906."}
{"id": "2076587", "revid": "20159641", "url": "https://it.wikipedia.org/wiki?curid=2076587", "title": "Wapiti di Merriam", "text": ""}
{"id": "2076588", "revid": "767487", "url": "https://it.wikipedia.org/wiki?curid=2076588", "title": "Roberto Galletti", "text": "Carriera.\nCalciatore.\nEntr\u00f2 nel vivaio della Cremonese nel 1978, compiendo l'intera trafila delle giovanili e debuttando in Serie A il 23 dicembre 1984 sul campo della . Nella sua prima stagione disput\u00f2 due partite nella massima serie, e nelle annate successive, in Serie B, si ritagli\u00f2 un posto da titolare nella difesa grigiorossa, vincendo anche il Torneo di Viareggio in prestito alla .\nNel 1987 inizi\u00f2 ad accusare problemi di pubalgia, che limitarono a 8 le presenze in quella stagione e condizionarono quelle successive; contribu\u00ec comunque ad una nuova promozione nella massima serie, disputando le sue ultime 10 partite in Serie A nel campionato 1989-1990. Al termine della stagione, chiusa con una nuova retrocessione, scese in Serie C1 al , dove rimase per tre stagioni. Dopo una parentesi all' nella stagione 1993-94, in cui gioc\u00f2 soltanto 10 partite a causa di un grave infortunio al ginocchio, nel 1994 pass\u00f2 al Fiorenzuola, dove contribu\u00ec da titolare al raggiungimento della finale playoff per la Serie B, persa contro la . Rimase in Valdarda anche nella stagione successiva, al termine della quale fu ceduto al , sempre in terza serie.\nNel 1997, a 30 anni, fece ritorno a Cremona, contribuendo alla promozione dei grigiorossi dopo la finale dei playoff vinta a Perugia contro il , e disputando il successivo campionato di Serie B. Chiuse la carriera nel 2001, dopo una stagione al in Serie C2 e una nel Rodengo Saiano in Serie D.\nAllenatore.\nTerminata l'attivit\u00e0 agonistica, ha ricoperto il ruolo di allenatore nelle giovanili del , guidandone la formazione Berretti. Nella formazione bresciana allena, tra gli altri, il futuro interista Mario Balotelli. Rimane al Lumezzane fino al 2008, quando passa alla guida degli Allievi Nazionali dell', dove scopre e lancia un giovane Andrea Belotti.\nNel 2010 assume l'incarico di allenatore degli Allievi del Brescia, ruolo che ricopre anche nella stagione successiva, e dal 2012 allena la prima squadra del Rigamonti Nuvolera, in Eccellenza Lombarda.\nNel 2014 \u00e8 entrato nello \"staff\" della FeralpiSal\u00f2, in Lega Pro, come vice di Giuseppe Scienza, che segu\u00ec con le stesse mansioni dopo il trasferimento all'Alessandria, nel 2015. Il 29 settembre, a causa del negativo avvio di stagione, viene sollevato dall'incarico insieme al resto dello staff. Il 25 novembre seguente risolve il contratto col club piemontese."}
{"id": "2076591", "revid": "48040", "url": "https://it.wikipedia.org/wiki?curid=2076591", "title": "Pierpaolo Scarrone", "text": ""}
{"id": "2076592", "revid": "71433", "url": "https://it.wikipedia.org/wiki?curid=2076592", "title": "Starship Troopers 2", "text": ""}
{"id": "2076597", "revid": "124123", "url": "https://it.wikipedia.org/wiki?curid=2076597", "title": "Walter de Luci", "text": "Biografia.\nWalter de Luci (anche \"Walter de Lucy\"), fratello del nobile normanno Richard de Luci, Gran Giustiziere d'Inghilterra, appartenne a una nobile famiglia normanna baronale proveniente da Luc\u00e8 (oggi in Bassa Normandia), arrivata in Inghilterra al seguito di Guglielmo il Conquistatore.\nWalter de Luci fu intorno al 1130 un monaco benedettino dell'abbazia di Lonlay, in Normandia . Nel 1139, in data 8 gennaio, fu nominato abate dell'abbazia di Battle, in Sussex. L'abbazia benedettina fu fatta costruire da Guglielmo il Conquistatore sulla scena della vittoriosa battaglia di Hastings del 14 ottobre 1066. Terminata nel 1095, fu dedicata a San Martino, chiamato \"l'apostolo dei galli\". Anche per questo, l'abbazia era nota come San Martino di Battle (inglese: \"St. Martin of Battle\", \"St. Martin at Battle\" ).\nMentre era abate, fu coinvolto in una disputa con Hilary, vescovo di Chichester, diocesi che aveva giurisdizione sull'abbazia di Battle. \nWalter de Luci mor\u00ec il 21 giugno 1171, mentre era ancora l'abate di Battle."}
{"id": "2076603", "revid": "1602064", "url": "https://it.wikipedia.org/wiki?curid=2076603", "title": "Feliciano Iannella", "text": "Biografia.\nNel 1934 si trasfer\u00ec con la sua famiglia da Campobasso nell'appena fondata citt\u00e0 di Sabaudia, seguendo il padre, Federico Iannella, che lavorava nel Corpo forestale. \nEsercit\u00f2 per anni la professione di maestro elementare. Lasciato l'insegnamento fond\u00f2 la Biblioteca comunale di Sabaudia, citt\u00e0 a cui \u00e8 stato sempre legato da un profondo amore. Nata il 25 maggio 1964, la biblioteca occupava inizialmente un piccolo spazio al piano terra del palazzo civico e conteneva circa 900 volumi. Per non gravare sui bilanci, dato che le risorse economiche erano gi\u00e0 limitate, Iannella si offr\u00ec di prestare il suo servizio gratuitamente e senza avvalersi di altro personale fino al 1970, quando fu affiancato dalla preziosissima collaborazione di Maria Corradi. \nVia via la biblioteca si ingrand\u00ec diventando presto un vero e proprio punto di riferimento per la citt\u00e0. Iannella fece sistemare all'interno anche una piccola camera oscura in cui era possibile sviluppare foto in bianco e nero, fu allestita una sala mostre, nacque il fondo dedicato alla storia locale, fu attivato il servizio audiovisivi ed avviato un cineforum per i pi\u00f9 grandi. L\u2019attivit\u00e0 della Biblioteca comunale di Sabaudia divenne cos\u00ec importante da essere riconosciuta nel 1972, rispetto al numero di abitanti della citt\u00e0, come prima biblioteca del Lazio e seconda a livello nazionale.\nFeliciano Iannella la diresse dal 1964 al 1989. Oggi porta il suo nome. \nNel volume dedicato ai venti anni dalla nascita della Biblioteca, Iannella scrisse:\n\"\"Non per danaro, quindi, ma per amore assunsi la direzione di un servizio che doveva nascere. Ho sempre ritenuto, tra l\u2019altro, la Biblioteca utilissimo strumento per tutti, ma in particolare per i meno finanziariamente dotati. La Biblioteca li pone su di una base di partenza pi\u00f9 vicina agli altri per il conseguimento di una permanente crescita culturale. [...] Senza questa fede, senza questo amore, non avrei potuto di certo sopportare scortesie, e ingenerosit\u00e0, che pur tra tanti apprezzamenti, elogi e manifestazioni di stima non sono mancate. Ognuno pu\u00f2 dare solo quel che possiede\".\"\nCon il professor Zei e l\u2019architetto Tetro realizz\u00f2 in collaborazione con l\u2019Ente Provinciale del Turismo una \"Mostra del mare e della civilt\u00e0\" nella Torre civica di Sabaudia. Il progetto avrebbe dato origine a quello che \u00e8 poi diventato il Museo del Mare e della Costa.\nPromosse inoltre la fondazione del Museo dedicato a Emilio Greco.\nScrisse numerose opere sulla bonifica pontina e sulla cultura locale. Mor\u00ec a Latina a 71 anni."}
{"id": "2076607", "revid": "287204", "url": "https://it.wikipedia.org/wiki?curid=2076607", "title": "Diego Dib\u00f3s", "text": "In passato \u00e8 stato membro del gruppo rock TK.\nBiografia.\n. . , decide di seguire la carriera musicale. Compositore e interprete, fu vocalista dei TK, una delle band con pi\u00f9 successo in Per\u00fa; come vocalista del gruppo ottiene rapidamente popolarit\u00e0. Con due dischi record in vendite (\"Trece\" (Tredici) e \"Tentando Imaginarios\" (tentando immaginari)), una rotazione massiccia di videoclip sulla TV nazionale e internazionale, show nei festival pi\u00f9 importanti del paese, concerti con artisti famosi come Fito P\u00e1ez, Charlie Garcia, Alanis Morissette, Prisioneros, Enanitos Verdes, Bacilos, Miguel R\u00edos, Juanes, la sua carriera si consolida vincendo due premi MTV per due anni consecutivi, il 2003 e 2004, la firma con la etichetta discografica argentina Pop Art, la firma con Warner Chappell come casa editrice e la menzione nella prestigiosa rivista Rolling Stone come una delle otto band di maggiore proiezione in Latino America. La sua musica va oltre le frontiere rapidamente e le sue canzoni si fanno ascoltare in diverse radio del continente latinoamericano cosa che lo porta a realizzare concerti in Cile, Argentina, Stati Uniti. Pensando a progetti personali, la band si dissolve e Diego Dibos torna alla carriera come solista.\nIl suo primo disco da solista \u00e8 \"Introspectiva\", uscito nel febbraio 2007 e lanciato in marzo; \u00e8 una proposta musicale nettamente pop contaminata con elementi di rock alternativo, punk, power pop e elettronica. In meno di due mesi il primo single promozionale \"Cerca\" scala ai primi posti nelle classifiche.\nNel giugno 2007 il video di \"Cerca\" entra nella programmazione di MTV, MTV3 ed MTV latino per posizionarsi fra i 10 pi\u00f9 richiesti.\nNel settembre 2007 nella tappa colombiana del suo tour venne candidato nei International Awards come artista rivelazione e come miglior disco. Nello stesso mese, dopo il successo del suo primo singolo \"Cerca\", lancia il suo secondo singolo, \"Luna\", che nel novembre 2007 viene trasmesso dai canali internazionali."}
{"id": "2076610", "revid": "121801625", "url": "https://it.wikipedia.org/wiki?curid=2076610", "title": "Attaccamento", "text": "L'attaccamento pu\u00f2 essere definito come un sistema dinamico di atteggiamenti e comportamenti che contribuiscono alla formazione di un legame specifico fra due persone, un vincolo le cui radici possono essere rintracciate nelle relazioni primarie che si instaurano fra bambino e adulto.\nIn psicologia, il termine \"attaccamento\" \u00e8 legato alle ricerche sullo sviluppo e sull'infanzia, in relazione ai legami che si creano con le figure di accudimento. Il primo a proporlo come concetto cardine, per spiegare il comportamento dei bambini, fu John Bowlby, un ricercatore britannico originariamente di formazione psicoanalitica. Secondo l'autore, il bambino, appena nato, \u00e8 tendenzialmente portato a sviluppare un forte legame di attaccamento con la madre o con chi si prende cura di lui (figura anche definita con il termine inglese di \"caregiver\").\nIl pi\u00f9 importante assunto della \"Teoria dell'attaccamento\" \u00e8 che un bambino necessita di sviluppare una relazione con almeno un caregiver, per la riuscita del suo sviluppo sociale ed emozionale. Tale relazione pu\u00f2 essere diadica, come nella relazione madre-bambino tipica della cultura occidentale, o pu\u00f2 coinvolgere una comunit\u00e0 di caregivers (fratelli, famiglia estesa, insegnanti), come si pu\u00f2 osservare nelle culture dell'Africa o del Sudamerica.\nDescrizione.\nFasi dell'attaccamento.\nSecondo Bowlby, l'attaccamento avviene in 5 fasi:\nIn base alle risposte che i genitori daranno al bambino, si produrranno in seguito diverse tipologie di legame.\nStrange Situation.\nMary Ainsworth, una collaboratrice di Bowlby, elabor\u00f2 una situazione sperimentale per determinare il tipo di attaccamento tra caregiver e figlio. La situazione, denominata \"strange situation\", era suddivisa in otto episodi, ciascuno della durata di tre minuti, dove il bambino veniva sottoposto a situazioni potenzialmente generatrici di \"stress relazionale\".\nNella \"strange situation\" i principali stili di comportamento attivati sono:\nL'esperimento, che si dipana in otto fasi, ha queste caratteristiche:\nGli stili di attaccamento.\nLa sequenza osservativa di tutte le fasi della \"strange situation\", permette di definire quattro tipologie di attaccamento che legano il caregiver al bambino:\nAttraverso una serie di sperimentazioni con la \"strange situation\", Mary Ainsworth e John Bowlby hanno potuto notare come il comportamento di attaccamento sicuro, osservato (nelle osservazioni di Ainsworth e Bowlby) tra la madre e il suo bambino, oltre a fornire protezione al piccolo, serviva a costituire una \"base sicura\" a cui il bambino potesse ritornare nelle fasi di esplorazione dell'ambiente circostante. Questa \"base sicura\" permette cos\u00ec di promuovere nel bambino un senso di fiducia in s\u00e9 stesso, favorendone progressivamente l'autonomia.\nLa separazione dal caregiver.\nLe ricerche di Bowlby e gli esperimenti della Ainsworth hanno dimostrato che ogni esperienza di separazione dal caregiver, o anche di semplice minaccia di separazione, determinano nel bambino una reazione di protesta ansiosa e una riduzione del comportamento di esplorazione autonomo. A parere di Bowlby, diversi disturbi infantili e alcune psicopatologie adulte sono imputabili allo stress provocato da queste ripetute esperienze traumatiche. Separazione e minaccia di separazione costituiscono forme di deficit parentale e contribuiscono ad accrescere la dipendenza del bambino dal caregiver.\nModelli operativi interni.\nI modelli operativi interni sono rappresentazioni mentali del legame costruito con l'attaccamento, che hanno lo scopo di guidare il bambino nelle sue interazioni con l'ambiente. Il termine fu introdotto dal filosofo scozzese Kenneth Craik. Craik aveva notato la capacit\u00e0 del pensiero di prevedere gli eventi, e sottoline\u00f2 il valore di sopravvivenza nella selezione naturale per questa abilit\u00e0. Tale modello operativo interno consente a una persona di testare le alternative mentalmente, usando la conoscenza del passato mentre risponde al presente e al futuro. Bowlby applic\u00f2 le idee di Craik all'attaccamento, mentre altri psicologi applicavano questi concetti alla percezione e alla cognizione degli adulti.\nIl modello operativo interno dei bambini si sviluppa in risposta all'esperienza e ai risultati dei loro comportamenti di ricerca di prossimit\u00e0. Se il caregiver accetta questi comportamenti e concede la vicinanza e l'affetto, il bambino sviluppa un attaccamento sicuro; se il caregiver nega costantemente la vicinanza al bambino, si sviluppa un attaccamento evitante; e se il caregiver concede la vicinanza in modo incoerente, si sviluppa un attaccamento ambivalente.\n\u00c8 importante notare come i modelli operativi interni si mantengano sostanzialmente stabili nel tempo, e il modello interiorizzato dal bambino si mantiene fino all'et\u00e0 adulta. Il modello operativo interno di un genitore, che si attua a sua volta nella relazione di attaccamento con il suo bambino, pu\u00f2 essere indagato esaminando le rappresentazioni mentali del genitore.\nGli stili di attaccamento nell'adulto.\nLa \"Adult Attachment Interview\".\nUn importante strumento clinico per valutare lo stile di attaccamento negli adulti \u00e8 la Adult Attachment Interview (AAI), messa a punto da Mary Main e collaboratori. Si tratta di un'intervista semi-strutturata, della durata di circa un'ora, nella quale vengono poste 20 domande all'intervistato. L'intervista indaga la rappresentazione dell'adulto sull'attaccamento (cio\u00e8 i modelli operativi interni) valutando i ricordi generali e specifici della sua infanzia. Le risposte sono codificate in base alla qualit\u00e0 del discorso (in particolare la coerenza) e il contenuto. L'AAI permette di classificare l'attaccamento degli adulti in base a quattro categorie:\nL'attaccamento nelle relazioni di coppia.\nSulla base dell'ipotesi della stabilit\u00e0 nel tempo dei modelli operativi interni, la ricerca sull'attaccamento \u00e8 stata estesa alle relazioni di coppia. Bartolomew e Horowitz hanno definito quattro stili di attaccamento nell'adulto, basati sull'immagine che l'individuo ha di s\u00e9 e dell'altro:\nL'attaccamento nei primati.\nIl legame di attaccamento tra genitori e figli venne studiato e sperimentato su piccoli primati dai coniugi Harlow (Harry Frederick e Clara Mears Harlow) tra il 1958 e il 1965.\nGli Harlow allevarono cuccioli di macaco privandoli della madre; le scimmie disponevano solo di due sostituti materni: uno era un peluche di morbida stoffa e l'altro di metallo; quest'ultimo era fornito di biberon al quale le scimmiette affamate si attaccavano per succhiare il latte.\nI coniugi, dopo ripetute osservazioni, notarono che le scimmiette trascorrevano la maggior parte del tempo avvinte al pupazzo di stoffa, anche se era privo di biberon, e si attaccavano alla sagoma metallica solo per poppare.\nDopo qualche settimana le scimmie divennero tristi e spaurite a causa della mancanza del contatto fisico e di sguardi.\nQuando le scimmie divennero adulte si comportarono come \"cattive madri\": mostravano indifferenza verso i loro piccoli, non li allattavano, non si ribellavano se succedeva qualche cosa ai piccoli e arrivavano ad aggredirli e rifiutarli."}
{"id": "2076614", "revid": "767487", "url": "https://it.wikipedia.org/wiki?curid=2076614", "title": "Barbie e il castello di diamanti", "text": "Barbie e il castello di diamanti (\"Barbie &amp; the Diamond Castle\") \u00e8 un film d'animazione in computer grafica del 2008 diretto da Gino Nichele, e distribuito direttamente per il mercato home video.\nTrama.\nBarbie e Teresa raccontano a Stacy la storia di due amiche inseparabili, Liana e Alexa: vivono in una casetta quasi isolata dal resto del mondo, vendono bellissimi fiori che coltivano e condividono la stessa passione per la musica. La loro vita cambia all'improvviso quando ricevono in dono da un'anziana donna uno specchio che intrappola una ragazza di nome Melody. Le tre ragazze si mettono a cantare entusiasmate dalla bellezza dell'insieme delle loro voci, ma la perfida Lydia ordina a Slyder, un drago di modeste dimensioni, in grado di sentire a qualunque distanza il canto di Melody, di portare la ragazza da lei. Slyder si precipita a casa delle due amiche, ma entrambe riescono a ingannarlo e a fargli portare via un semplice specchio, anche se l'animale ha completamente distrutto la casa di Liana e Alexa.\nSapendo di essere la causa di tutto, Melody racconta la sua storia: lei viveva nel Castello di Diamanti, un magico castello sulle cui pareti spunta un diamante ogni volta che qualcuno canta, come apprendista delle tre muse Dori, Fedra e Lydia, protettrici della musica e grandi amiche. Un giorno per\u00f2 Lydia pretese di essere l'unica musa e proprietaria del Castello di Diamante, cos\u00ec abbandon\u00f2 Fedra e Dori andando ad abitare in un'antica caverna ricca di magia nera per diventare pi\u00f9 potente, tanto che le sue ex compagne dovettero nascondere il Castello di Diamanti, affidando la chiave a Melody. Dori e Fedra cercarono di far ragionare Lydia, ma quest'ultima le trasform\u00f2 in statue di marmo che da allora conserva nella sua grotta. Melody fugg\u00ec e si nascose in uno specchio dove rimase intrappolata perch\u00e9 Slyder, che la stava inseguendo, aveva rotto il suo flauto: aveva cos\u00ec scoperto che se la sua padrona avesse distrutto tutti gli strumenti delle muse avrebbe portato dolore e disperazione nel mondo.\nLiana e Alexa decidono dunque di aiutare Melody a trovare il Castello di Diamante e fermare Lydia: iniziano un pericoloso viaggio che le condurr\u00e0 verso il magico e misterioso Castello, il luogo in cui verr\u00e0 messa a dura prova la loro amicizia. Ad aiutare le due ragazze ci saranno due piccoli cuccioli che troveranno durante il cammino, Sparkles e Lily, e gli affascinanti Jeremy e Ian. Per\u00f2 Lydia e Slyder, scoperto l'inganno di Liana e Alexa, cercheranno di fermarle con inganni di ogni sorta: infatti, arrivate ad un castello abitato da due nobiluomini ipnotizzati da Lydia, Liana e Alexa dovranno decidere se rimanere l\u00ec come proprietarie del palazzo secondo una falsa leggenda raccontata dai nobiluomini per aiutare Melody. Alla fine le due ragazze finiscono per litigare e separasi, ma quando Alexa viene rapita da Lydia, Liana dimentica tutto e corre a salvare l'amica, mentre la musa malvagia cattura Melody e si fa portare al Castello. Liana riesce a liberare Alexa e insieme a lei salva Melody, e alla fine, unendo le forze, le tre amiche, Sparkles, Lily, Jeremy e Ian (innamorati di Liana e Alexa) riescono a sconfiggere Lydia e Slyder trasformandoli in statue di pietra, liberare Melody dalla sua prigione e salvare le muse, salvando con loro tutto il mondo.\nGrazie a Dori e Fedra, Liana e Alexa ritrovano la loro casetta dove continuano a vivere normalmente insieme a Sparkles e Lily, ma dopo questa avventura la vita delle due ragazze non sar\u00e0 mai pi\u00f9 la stessa grazie ai nuovi fiori del loro giardino.\nColonna sonora.\nLa colonna sonora \u00e8 stata eseguita dall'Orchestra Filarmonica Ceca e dalla Chamber Orchestra of Europe."}
{"id": "2076616", "revid": "767487", "url": "https://it.wikipedia.org/wiki?curid=2076616", "title": "La citt\u00e0 si difende", "text": "La citt\u00e0 si difende \u00e8 un film del 1951 diretto da Pietro Germi.\nTrama.\nQuattro ladri, Paolo, Luigi, Guido ed Alberto rubano l'incasso di una partita di calcio allo stadio e scappano via. Non si tratta di delinquenti abituali, ma di poveri di varia estrazione sociale che sperano di trovare nel furto le opportunit\u00e0 di una vita migliore.\nPaolo, ex calciatore la cui carriera \u00e8 stata interrotta da un infortunio, cerca con il denaro di riconquistare i favori della sua ex amante Daniela, ma lei lo respinge e lo denuncia. Luigi, disoccupato con moglie e figlia a carico, riesce a ricevere da Paolo solo una piccola parte del bottino; con questi soldi tenta di scappare in campagna con la famiglia, ma in tram, al momento del controllo dei biglietti, i suoi nervi cedono: dopo una breve fuga, in preda a sensi di colpa, si suicida con un colpo di pistola.\nGuido \u00e8 il pi\u00f9 emarginato del gruppo, l'unico privo di legami affettivi: da professore di disegno \u00e8 diventato ritrattista ambulante e poi si \u00e8 dato al crimine. Ha con s\u00e9 il grosso del bottino, con cui vorrebbe fuggire in Corsica eludendo i controlli alla frontiera. Per\u00f2 i trafficanti a cui si rivolge per espatriare illegalmente lo uccidono e si impadroniscono del denaro.\nAlberto \u00e8 il pi\u00f9 giovane e abita ancora con i genitori; rimane quasi subito senza soldi e per un po' girovaga senza meta, non osando metter piede a casa per sottrarsi all'arresto. Quando alla fine, senza prospettive di nessun tipo, decide di tornare a casa, trova la polizia ad attenderlo. Disperato, decide di fuggire sul cornicione, da cui, privo di qualsiasi via di scampo, minaccia anche di buttarsi; ma il toccante discorso di sua madre lo persuade ad affrontare le conseguenze del suo atto.\nCritica.\nPer il \"Dizionario Mereghetti\" la descrizione del sottobosco di perdenti e disperati \u00e8 riuscita e \u00abla tecnica \u00e8 eccellente, ma il pathos populista spesso non \u00e8 sotto controllo\u00bb.\nPer il \"Dizionario Morandini\" \u00e8 \u00abuno dei meno riusciti film del primo periodo di P. Germi. Debole nelle scene d'azione, frana e si disperde per un sovraccarico di moralismo edificante\u00bb.\nLuoghi del film.\nLa casa di Alberto sarebbe, secondo la polizia, in \"Via del Lavatore\", nel rione Trevi di Roma; ma la scena del cornicione \u00e8 in realt\u00e0 ambientata a Trastevere (\u00e8 ben visibile una targa stradale relativa al \"Vicolo Moroni\").\nDistribuzione.\nIl film venne distribuito nelle sale cinematografiche italiane il 12 ottobre del 1951.\nAccoglienza.\nIl film incass\u00f2 185.813.308 lire dell'epoca."}
{"id": "2076618", "revid": "124426591", "url": "https://it.wikipedia.org/wiki?curid=2076618", "title": "Frittola", "text": ""}
{"id": "2076621", "revid": "1258", "url": "https://it.wikipedia.org/wiki?curid=2076621", "title": "Frittole", "text": ""}
{"id": "2076623", "revid": "287204", "url": "https://it.wikipedia.org/wiki?curid=2076623", "title": "Edizioni dell'Elefante", "text": "Edizioni dell'Elefante \u00e8 una casa editrice artigianale italiana con sede a Roma, specializzata in edizioni d'arte e riproduzioni di testi antichi e rari fondata nel 1964 da Enzo Crea ed diretta dal figlio Alessio Crea dal 1997 al 2011.\nIl marchio.\nIl marchio editoriale della casa editrice riproduce il famoso monumento di Gian Lorenzo Bernini: L'elefantino detto il \u201cPulcin della Minerva\u201d sormontato dall'obelisco egizio, situato al centro di piazza della Minerva a Roma.\nStoria.\nLa casa editrice, fondata nell'aprile del 1964 da Enzo Crea (nato a Cosenza nel 1927 e deceduto nel 2007), assieme al pittore siciliano Bruno Caruso, ma dopo solo qualche mese a dirigere l'impresa rimane solo il primo.\nLa produzione libraria di veri e propri \"libri d'artista\" \u00e8 stata caratterizzata fin dall'inizio da una estrema cura per la scelta dei materiali e per le tecniche tipografiche adottate, al fine di realizzare opere raffinate, spesso in edizioni a tiratura limitata.\nGli autori pubblicati spaziano da classici come Esiodo e Virgilio a Leonardo da Vinci e Stendhal fino a Luigi Malerba e Leonardo Sciascia, o ad architetti come Vitruvio e Borromini, affiancati da opere di artisti come Renato Guttuso, Giacomo Manz\u00f9 o Fabrizio Clerici.\nRapporti di collaborazione con grandi enti culturali internazionali come l\"Accademia di Francia a Roma\", la \"Biblioteca Hertziana\", l\"Accademia delle Scienze di Torino\" e l\"American Academy in Rome\" hanno caratterizzato la produzione editoriale e favorito, negli ultimi vent'anni di attivit\u00e0, l'organizzazione di esposizioni delle opere editoriali, patrocinate dal Ministero degli Affari Esteri in collaborazione con biblioteche ed istituti culturali di tutto il mondo."}
{"id": "2076627", "revid": "574302", "url": "https://it.wikipedia.org/wiki?curid=2076627", "title": "Kolomotu'a", "text": "Kolomotu'a \u00e8 un distretto delle Tonga della divisione di Tongatapu con abitanti (censimento 2021).\nNel 19\u00b0 secolo Nuku\u02bbalofa divenne il centro della cristianit\u00e0 a Tonga e questo prov\u00f2 una notevole espansione della citt\u00e0, divenne dunque essenziale che fosse riorganizzata per un'efficace amministrazione della capitale. La riorganizzazione di Nuku\u02bbalofa ha diviso la citt\u00e0 in tre aree distrettuali principali: Kolomotu\u02bba, Kolofo'ou e Ma\u02bbufanga. Kolomotu\u02bba (\"Kolo\" che significa \"citt\u00e0\" o \"insediamento\", \"motu\u02bba\" che significa \"vecchio\"), comprende l'insediamento originario della citt\u00e0 presso l'antico forte di Nukualofa.\nLocalit\u00e0.\nDi seguito l'elenco dei villaggi del distretto:"}
{"id": "2076628", "revid": "574302", "url": "https://it.wikipedia.org/wiki?curid=2076628", "title": "Hihifo (distretto)", "text": "Hihifo \u00e8 un distretto delle Tonga della divisione di Vava'u con abitanti (censimento 2021).\nLocalit\u00e0.\nDi seguito l'elenco dei villaggi del distretto:"}
{"id": "2076629", "revid": "574302", "url": "https://it.wikipedia.org/wiki?curid=2076629", "title": "Nukunuku", "text": "Nukunuku \u00e8 un distretto delle Tonga della divisione di Tongatapu con abitanti (censimento 2021).\nLocalit\u00e0.\nDi seguito l'elenco dei villaggi del distretto con la popolazione al censimento 2006:"}
{"id": "2076630", "revid": "574302", "url": "https://it.wikipedia.org/wiki?curid=2076630", "title": "Lapaha", "text": "Lapaha \u00e8 un distretto delle Tonga della divisione di Tongatapu con abitanti (censimento 2021).\nLocalit\u00e0.\nDi seguito l'elenco dei villaggi del distretto:"}
{"id": "2076632", "revid": "574302", "url": "https://it.wikipedia.org/wiki?curid=2076632", "title": "Tatakamotonga", "text": "Tatakamotonga \u00e8 un distretto delle Tonga della divisione di Tongatapu con abitanti (censimento 2021).\nLocalit\u00e0.\nDi seguito l'elenco dei villaggi del distretto:"}
{"id": "2076633", "revid": "574302", "url": "https://it.wikipedia.org/wiki?curid=2076633", "title": "Vaini", "text": "Vaini \u00e8 un distretto delle Tonga della divisione di Tongatapu con abitanti (censimento 2021).\nLocalit\u00e0.\nDi seguito l'elenco dei villaggi del distretto:"}
{"id": "2076634", "revid": "574302", "url": "https://it.wikipedia.org/wiki?curid=2076634", "title": "Kolofo'ou", "text": "Kolofo'ou \u00e8 un distretto delle Tonga della divisione di Tongatapu con abitanti (censimento 2021).\nNel 19\u00b0 secolo Nuku\u02bbalofa divenne il centro della cristianit\u00e0 a Tonga e questo prov\u00f2 una notevole espansione della citt\u00e0, divenne dunque essenziale che fosse riorganizzata per un'efficace amministrazione della capitale. La riorganizzazione di Nuku\u02bbalofa ha diviso la citt\u00e0 in tre aree distrettuali principali: Kolomotu\u02bba, Kolofo\u02bbou e Ma\u02bbufanga. In questo distretto, dunque, si trova il Palazzo reale di Tonga e la sede del governo.\nLocalit\u00e0.\nDi seguito l'elenco dei villaggi del distretto:"}
{"id": "2076636", "revid": "135491", "url": "https://it.wikipedia.org/wiki?curid=2076636", "title": "Il condottiero d'Irlanda", "text": ""}
{"id": "2076639", "revid": "938", "url": "https://it.wikipedia.org/wiki?curid=2076639", "title": "Lingua yapese", "text": "La lingua yapese (nome in inglese, nome locale \"Wa'ab\") \u00e8 una lingua oceanica parlata a Yap negli Stati Federati di Micronesia.\nDistribuzione geografica.\nSecondo \"Ethnologue\", la lingua yapese \u00e8 parlata da circa 7.000 persone sull'isola di Yap, da cui prende il nome, e su una decina di altre isole dell'arcipelago delle Caroline.\nOrtografia e sistema di scrittura.\nLa lingua yapese \u00e8 scritta in alfabeto latino.\nIl colpo di glottide interviene di solito prima delle vocali all'inizio delle parole e anche alla fine delle parole. In ortografia moderna (dal 1970) \u00e8 indicato con una q.\nClassificazione.\nNon \u00e8 una lingua facile da classificare e viene di solito imparentata con le lingue oceaniche delle isole dell'Ammiragliato.\nSecondo \"Ethnologue\", la classificazione della lingua yapese \u00e8 la seguente:\nGrammatica.\nLa tipologia linguistica \u00e8 Verbo Soggetto Oggetto."}
{"id": "2076640", "revid": "1005847", "url": "https://it.wikipedia.org/wiki?curid=2076640", "title": "Status di Gerusalemme", "text": "La questione dello status di Gerusalemme \u00e8 uno dei punti nodali del processo di pace israelo-palestinese.\nTuttavia l'importanza simbolica della citt\u00e0 per le tre grandi religioni monoteiste, unitamente alla variet\u00e0 di composizione della popolazione, alla sua peculiarit\u00e0 storica ed all'importanza di luoghi considerati patrimonio dell'umanit\u00e0, rendono la ricerca di una soluzione ancora pi\u00f9 complessa, allargando lo scenario del problema all'intera comunit\u00e0 internazionale.\nPer quanto riguarda il processo di pace, negli ultimi due decenni sono stati fatti importanti tentativi per definire uno status permanente della regione, e dunque in particolare di Gerusalemme; tuttavia, i complessi negoziati fra Israele ed ANP/OLP, seguendo il principio del \"nothing is agreed until everything is agreed\" (\u00abnessun accordo finch\u00e9 non c'\u00e8 un accordo su tutto\u00bb), finora non hanno portato ad alcun accordo. Per contro, l'amministrazione e la fruibilit\u00e0 dei luoghi sacri sono state finora regolamentate da atti unilaterali di Israele o da accordi bilaterali tra questo ed enti religiosi; ma si tratta sostanzialmente di soluzioni ad hoc: il quadro generale rimane incompleto e provvisorio - se non addirittura insoddisfacente per alcune delle parti. Da un punto di vista simbolico i due aspetti del problema, segnatamente la questione israelo-palestinese e la questione dei luoghi sacri, si intrecciano indissolubilmente nella annosa disputa su Monte del Tempio e Spianata delle Moschee; la complessit\u00e0 dei legami tra le questioni politiche, nazionali, etniche e religiose rende particolarmente difficile la ricerca di una soluzione basata solo sul diritto internazionale.\nAllo stato attuale Israele ha il controllo di tutta la citt\u00e0, tuttavia su Gerusalemme ci sono posizioni molto divergenti:\nAspetti della controversia.\nGerusalemme citt\u00e0 sacra.\nGerusalemme - in particolare la sua citt\u00e0 vecchia - ha caratteristiche uniche rispetto ad altri territori contesi, poich\u00e9 sacra per i fedeli di tre religioni: \nNel tempo questa sua peculiarit\u00e0 ha finito per determinare una profonda eterogeneit\u00e0 dal punto di vista etnico: una comunit\u00e0 ebraica \u00e8 in Gerusalemme da migliaia di anni; nei primi secoli del cristianesimo Gerusalemme divenne il quarto patriarcato, e per secoli svariate chiese cristiane (in particolare quelle di rito orientale, la cui differenziazione \u00e8 in qualche modo uno specchio della differenziazione etnica) hanno ininterrottamente conservato un proprio presidio in loco; per oltre mille anni, sebbene senza soluzione di continuit\u00e0 (a causa delle conquiste crociate) la citt\u00e0 \u00e8 stata prima araba poi ottomana.\nSebbene possa riguardare un'area relativamente poco estesa rispetto alle dimensioni dell'attuale municipalt\u00e0 gerosolimitana, la problematica relativa ai luoghi sacri ha un'enorme importanza dal punto di vista simbolico per ciascuna delle tre religioni abramitiche.\nLa questione prettamente legata all'esercizio del culto - fruibilit\u00e0, controllo, propriet\u00e0 (da parte di soggettivit\u00e0 private) dei luoghi sacri, ecc. - \u00e8 di natura pi\u00f9 che altro amministrativa; in generale Israele ha sempre dichiarato di voler rispettare le libert\u00e0 di culto e pellegrinaggio, rappresentando l'attuazione di un atteggiamento sostanzialmente tollerante verso i vari credi come uno dei fiori all'occhiello delle sue politiche. Particolare importanza ha rivestito la decisione di rinnovare la validit\u00e0 dello Status Quo, che disciplina l'utilizzo dei luoghi pi\u00f9 sacri per la cristianit\u00e0.\nTuttavia la questione \u00e8 intrinsecamente relata ai piani politico, giuridico e diplomatico, da un lato coinvolgendo altri soggetti internazionali, tra cui la Santa Sede, dall'altro i luoghi sacri essendo stati pi\u00f9 volte oggetto di atti legislativi, dichiarazioni d'intenti e risoluzioni da parte di diversi enti. La stessa idea di internazionalizzazione, prima abbozzata da varie commissioni britanniche, poi adottata nel piano di partizione dell'ONU, ha le sue radici - prim'ancora che nella particolare composizione etnica - proprio nella sua natura di citt\u00e0 sacra.\nSovranit\u00e0 e riconoscimento internazionale.\nDi fondamentale rilevanza nel contesto del processo di pace e della determinazione dello status permanente della zona, \u00e8 il problema della sovranit\u00e0 territoriale.\nGerusalemme per due volte \u00e8 stata teatro di guerra tra arabi ed israeliani, e nel tempo diversi soggetti del diritto internazionale hanno avuto il controllo e/o rivendicato la propria sovranit\u00e0 su una parte o sulla totalit\u00e0 della citt\u00e0; in particolare, negli ultimi vent'anni le rivendicazioni dei due attori principali, Israele e l'OLP-ANP, sono risultate finora inconciliabili; la posizione prevalente della comunit\u00e0 internazionale \u00e8 quella di ritenere acquisita la sovranit\u00e0 di Israele sulla settore occidentale della citt\u00e0, e di considerare il settore orientale (al pari del resto della Cisgiordania) territorio occupato su cui vige la IV convenzione di Ginevra del 1949, con Israele potenza occupante.\nLa sovranit\u00e0 di Israele su Gerusalemme Ovest si \u00e8 ormai considerata un fait accompli dalla comunit\u00e0 internazionale; questa idea \u00e8 rintracciabile anche nei comportamenti dei paesi arabi e dalla stessa ANP. Rispetto a Gerusalemme Est la posizione internazionale \u00e8 stata molto meno acquiescente, in ragione della norma che vieta ogni annessione ottenuta con l'uso della forza.\nI documenti ufficiali delle Nazioni Unite sulla questione sono molto numerosi; in particolare per quanto riguarda Gerusalemme Est sono significative le risoluzioni: SC-298 del 25 settembre 1971, SC-476 del 30 giugno 1980, SC-478 del 20 agosto 1980, GA-48/158 D del 20 dicembre 1993, AG-52/65 ed AG-52/66 del 10 dicembre 1997. La Corte internazionale di giustizia ha definito, nel caso della parte orientale della citt\u00e0, Israele quale potenza occupante.\nUn aspetto del problema, di natura diplomatica e politica, riguarda il riconoscimento internazionale della proclamazione di Gerusalemme a capitale dello Stato di Israele; sin dal 1949-50 lo stato di Israele ha proclamato Gerusalemme - o meglio il settore ovest di Gerusalemme, a quel tempo controllato da Israele - sua capitale; la reazione della comunit\u00e0 internazionale a quella decisione fu in generale orientata su una posizione di non riconoscimento; il problema si \u00e8 aggravato quando, dopo che nel 1967 Israele ebbe assunto il controllo della Cisgiordania, e successivamente varato una serie di provvedimenti volti ad unificare l'amministrazione della municipalit\u00e0, nel 1980 la Knesset ha proclamato la citt\u00e0 \"completa e unita\" capitale di Israele; poich\u00e9 questo atto venne interpretato come una forma di annessione \"de jure\" di Gerusalemme Est, il Consiglio di Sicurezza dell'ONU deplor\u00f2 immediatamente quella decisione e la comunit\u00e0 internazionale si \u00e8 successivamente orientata in maniera ancora pi\u00f9 unanime verso il non riconoscimento. Attualmente solo l'ambasciata statunitense si trova entro i confini della regione attorno alla citt\u00e0 per cui il piano di Partizione avrebbe previsto l'internazionalizzazione.\nTali posizioni da parte della comunit\u00e0 internazionale volte a non riconoscere l'annessione territoriale di Gerusalemme Est allo stato di Israele, sono generalmente interpretate dalla pubblicistica e dalla stessa diplomazia israeliana anche come un atto di non riconoscimento politico dello status di capitale della citt\u00e0. Il 6 dicembre 2017 il presidente statunitense Donald Trump ha ufficialmente riconosciuto Gerusalemme come capitale dello stato di Israele e l'ambasciata statunitense \u00e8 stata spostata da Tel Aviv a Gerusalemme il 14 Maggio 2018.\nStoria.\nRiepilogo storico a partire dal mandato Britannico.\nLe controversie internazionali sullo status della citt\u00e0 risalgono alla fine del Mandato, che i britannici avevano ricevuto dalla Societ\u00e0 delle Nazioni nel 1922. A partire dal 1936 la Gran Bretagna inizi\u00f2 a prendere in considerazione la soluzione a due stati; furono proposti diversi piani di partizione per la Palestina (Commissione Peel nel 1937, Commissione Woodhead del 1938 e Conferenza di St. James del 1939), che non ebbero alcun esito; in tutte queste ipotesi di divisione il territorio di Gerusalemme e parte della regione circostante (principalmente in direzione del mare) rimanevano comunque sotto il controllo mandatario.\nIl mandato formalmente cess\u00f2 con lo scioglimento della Societ\u00e0 delle Nazioni, ma gli inglesi continuarono ad amministrare la regione. Nell'impossibilit\u00e0 di mediare tra le ambizioni arabe ed ebraiche, ed in conseguenza delle crescenti tensioni, nel febbraio 1947 gli inglesi annunciarono la propria volont\u00e0 di disimpegnarsi:\ncos\u00ec la questione fu rimessa nelle mani delle neonate ONU.\nIl regime internazionale (corpus separatum), originariamente previsto dall'ONU per la citt\u00e0 di Gerusalemme nel quadro del Piano di partizione della Palestina cisgiordana, venne formalizzato nella risoluzione 181 dell'Assemblea generale delle Nazioni Unite, approvata il 29 novembre 1947. La popolazione della citt\u00e0 di Gerusalemme, in base alle stime dell'UNSCOP (il comitato dell'ONU che aveva analizzato la situazione in Palestina ed aveva quindi proposto la soluzione a due stati poi adottata con la risoluzione 181) relativi alla fine del 1946, era composta da 100.000 ebrei (pari al 49% della popolazione cittadina) e 105.000 persone di origine araba o differente (51%).&lt;ref name=\"A/364\"&gt;United Nations Special Committee on Palestine, Recommendations to the General Assembly, A/364, 3 September 1947 &lt;/ref&gt; La popolazione di Gerusalemme era all'incirca l'11% della popolazione totale della Palestina del 1946, stimata in 1.846.559 abitanti, di cui 65% arabi e 33% ebrei.\nAll'indomani dell'approvazione del piano, accettato, con poche eccezioni, da parte ebraica e respinto sia da parte degli arabi di Palestina che dai paesi arabi, scoppi\u00f2 una guerra civile che fin\u00ec poi per coinvolgere tutti gli stati della regione; la guerra si concluse nella primavera del 1949 con accordi armistiziali bilaterali stipulati tra Israele e le controparti egiziana, giordana, libanese e siriana. Le linee di demarcazione tra Israele e gli stati limitrofi sancite in questi accordi, che inevitabilmente ricalcavano le posizioni dei vari eserciti al momento del cessate il fuoco, erano - ad eccezione di quella col Libano - pensate come provvisorie, e non avrebbero in alcun modo costituito alcun tipo di vincolo per la determinazione delle future linee di confine de jure. In particolare, Gerusalemme era attraversata dalla linea di demarcazione tra Giordania ed Israele: la parte ovest della citt\u00e0, comprendente le zone di pi\u00f9 recente edificazione, ed a maggioranza ebraica, era sotto il controllo dello Stato di Israele, mentre la parte est, comprendente la citt\u00e0 vecchia, ed a maggioranza araba, era sotto controllo del Regno di Giordania.\nL'11 maggio 1949 Israele fu ammesso nelle Nazioni Unite, mediante una risoluzione che richiamava esplicitamente la 181, e prendeva nota degli impegni in proposito presi dal rappresentante israeliano.\nIl 9 dicembre 1949 l'ONU ribad\u00ec l'internazionalizzazione di Gerusalemme nella risoluzione 303 dell'Assemblea generale, che per\u00f2 Israele giudic\u00f2 irricevibile. La citt\u00e0 fu dunque proclamata capitale di Israele nel dicembre 1949, e dall'inizio del 1950 Israele vi trasfer\u00ec gli uffici istituzionali.\nDal 1948 al 1967, la citt\u00e0 \u00e8 stata divisa in due zone, fino a quando, in seguito alla guerra dei sei giorni, Israele acquis\u00ec il controllo dell'intera citt\u00e0.\nIl 30 luglio 1980 il parlamento israeliano promulg\u00f2 la cosiddetta \"Jerusalem Law\", una legge fondamentale (un atto legislativo che, negli stati dotati di una costituzione, va considerato equipollente ad un atto costituzionale) che era una proclamazione de jure della capitalit\u00e0 della citt\u00e0 \"completa ed unita\".\nTali proclamazioni non sono state riconosciute come valide dalle maggiori autorit\u00e0 internazionali, e sono state condannate da Risoluzioni ONU non vincolanti e sentenze di corti internazionali, poich\u00e9 la citt\u00e0 di Gerusalemme comprende territori non riconosciuti come israeliani dal diritto internazionale. La Corte internazionale di giustizia ha confermato nel 2004 che i territori occupati dallo Stato di Israele oltre la \"Linea Verde\" del 1967 continuano ad essere \"territori occupati\" e dunque con essi anche la parte est di Gerusalemme.\nNel maggio 2007, in occasione dei festeggiamenti per il quarantesimo anniversario della riunificazione della citt\u00e0, ha creato sconcerto nel mondo politico israeliano l'assenza di rappresentanze diplomatiche alla cerimonia di Stato. Il primo a declinare l'invito fu il rappresentante tedesco, seguito da quello statunitense. Il sindaco Lupolianski reag\u00ec rifiutando la necessit\u00e0 di un riconoscimento internazionale, mentre membri della Knesset auspicarono che lo status di capitale potesse essere internazionalmente riconosciuto in futuro\nGerusalemme nel processo di pace.\nLa questione Gerusalemme \u00e8 stata un punto critico sin dai colloqui israelo-egiziani del 1978. Nella preparazione della \"cornice di pace\" presentata in quel contesto, in riferimento allo status di Gerusalemme Est Begin aveva respinto con forza l'etichetta di \"territori occupati il cui status definitivo sarebbe stato da negoziare\". Il mediatore propose quindi un accordo secondo il quale sarebbe stata adottata una formula pi\u00f9 vaga, facendo \u00abriferimento, senza citarli, a precedenti prese di posizione [americane] in cui Gerusalemme Est era definita \"territorio sotto occupazione\", soggetto alla Convenzione di Ginevra del 1949\u00bb.\nNelle fasi iniziali delle trattative tra Israele ed OLP il problema fu posposto. In particolare alla firma della Dichiarazione di princ\u00ecpi con Arafat il 13 settembre del 1993, il leader israeliano Rabin, ben conscio della difficolt\u00e0 della questione, decise di rimandare i negoziati sulla citt\u00e0 \"a tempi migliori\".\nLa spinta maggiore alla convocazione del Summit di Camp David del 2000 fu, da parte statunitense, proprio l'apprendere delle inaspettate concessioni che il premier israeliano Barak si era dichiarato disponibile a concedere riguardo a Gerusalemme Est; tuttavia proprio sulla Citt\u00e0 Santa si manifestarono contrasti tra i pi\u00f9 accesi, che impedirono il raggiungimento di un accordo: veti reciproci impedirono lo \"storico passo\" e contribuirono allo scoppio della seconda intifada.\nL'anno successivo al Summit di Taba Israele, pur aumentando significativamente le concessioni sulla Cisgiordania, mantenne la stessa linea su Gerusalemme e sul problema dei rifugiati, dunque si pervenne nuovamente ad un nulla di fatto.\nSia a Camp David che a Taba, la divisione del Monte del Tempio, simbolo di identit\u00e0 nazionale oltre che religiosa per entrambi i popoli, sembra aver costituito l'elemento di pi\u00f9 difficile conciliazione.\nPosizione di Israele.\nAlcuni giuristi israeliani sostengono che la sovranit\u00e0 di Israele su Gerusalemme Est e sull'intera Cisgiordania \u00e8 legittima dal momento che la Giordania non aveva precedentemente alcuna legittima sovranit\u00e0 su quei territori, e pertanto Israele ha legittimamente proceduto a \"riempire quel vuoto\" quando fu attaccato dalla Giordania nel corso della guerra dei sei giorni. La sovranit\u00e0 israeliana su \"Gerusalemme Ovest\" \u00e8 risultato di un simile \"vuoto\" venuto a determinarsi al termine del Mandato britannico della Palestina, laddove anche durante la guerra arabo-israeliana del 1948 le azioni delle forze ebraiche in quel quadrante furono di autodifesa.\nNel 1980, la Knesset ha approvato una Legge Fondamentale, che ha il valore di un principio costituzionale, essendo Israele uno stato a costituzione non scritta. La legge del 1980 ha il nome di \"Legge Fondamentale: Gerusalemme capitale di Israele\" che proclama Gerusalemme la capitale ufficiale dello stato. La legge ha quattro articoli; primo: \"Gerusalemme, unita ed indivisibile, \u00e8 la capitale di Israele\"; secondo: \"Gerusalemme \u00e8 la sede del capo di stato, della Knesset, del governo e della suprema corte\"; il terzo tratta della protezione dei \"Luoghi Sacri\" mentre il quarto di faccende amministrative.\nIn accordo con la legge del 1980, tutti gli organi sovrani di Israele sono situati a Gerusalemme.\nPosizione palestinese.\nI palestinesi rivendicano Gerusalemme (\"al-Quds\") come capitale di un futuro Stato palestinese. Nella Dichiarazione di Indipendenza della Palestina, proclamata dall'OLP nel 1988, si stabilisce che Gerusalemme deve essere la capitale dello Stato di Palestina.\nNel 2000 l'ANP ha promulgato una legge che designa Gerusalemme Est come tale, e nel 2002 questa legge \u00e8 stata ratificata dal presidente Arafat. Secondo il ministero dell'Informazione dell'ANP, la posizione ufficiale su Gerusalemme include questi punti:\nPresso l'Orient House, a Gerusalemme Est, \u00e8 stata operativa, semi-clandestinamente negli anni '80 e apertamente negli anni '90, la sede locale dell'OLP, successivamente ufficio di Faysal al-Husayni, ministro per le Questioni di Gerusalemme dell'ANP. La sede, ultima istituzione palestinese funzionante a Gerusalemme, \u00e8 stata chiusa dalle autorit\u00e0 israeliane nell'agosto 2001, il giorno seguente ad un attentato terroristico rivendicato sia da Hamas che dalla Jihad Islamica.\nPosizione del Regno di Giordania.\nLa Giordania ha avuto il controllo de facto della Cisgiordania, e dunque della parte est della citt\u00e0, nel periodo che va dagli accordi armistiziali del 1949 sino alla guerra dei sei giorni del 1967. Nel 1950 il Regno di Giordania decise l'annessione della Cisgiordania, ottenendo scarso riconoscimento internazionale.\nIl 31 luglio 1988 Re Hussein di Giordania annunci\u00f2 ufficialmente il disimpegno giordano, dunque la cessazione da parte giordana di ogni obbligo amministrativo sulla Cisgiordania, esprimendo altres\u00ec l'auspicio che, in accordo col principio di autodeterminazione dei popoli, su quelle stesse terre potesse sorgere uno stato palestinese. La posizione giordana sulla West Bank, e di conseguenza sulla parte Est di Gerusalemme, resta di difficile interpretazione, in particolare non c'\u00e8 accordo sulle implicazioni di quella dichiarazione a proposito delle rivendicazioni di sovranit\u00e0.\nPosizione dell'ONU.\nLe Nazioni Unite tramite i propri organi si sono espresse riguardo allo status di Gerusalemme in diverse occasioni. \nIn previsione del termine del mandato britannico della Palestina, una prima relazione, affidata all'UNSCOP, comitato costituito appositamente nel 1947 per elaborare il piano di partizione della Palestina, raccomand\u00f2 la creazione di una zona internazionale nella quale la citt\u00e0 fosse compresa. Il 29 novembre l'Assemblea generale adott\u00f2 il piano tramite la risoluzione 181, non vincolante, specificando come \"la citt\u00e0 di Gerusalemme dovr\u00e0 essere instaurata come corpus separatum sotto un regime speciale internazionale e dovr\u00e0 essere amministrata dalle Nazioni Unite.\"\nSei successive risoluzioni del Consiglio di Sicurezza dell'ONU hanno denunciato o dichiarato non validi i tentativi di Israele di controllare e/o unificare la citt\u00e0; tuttavia nessuna di esse fa capo al Capitolo VII dello Statuto delle Nazioni Unite; questo tipo di risoluzioni, oltre a non poter essere rese esecutive con l'uso della forza, sono in genere ritenute non vincolanti dal punto di vista del diritto internazionale.\nIn particolare con la risoluzione non vincolante n. 478 del 1980 (passata con 14 voti favorevoli e l'astensione degli USA) il Consiglio di Sicurezza ha:\nPrima della risoluzione i paesi che avevano stabilito la loro ambasciata a Gerusalemme erano 13: Bolivia, Cile, Colombia, Costa Rica, Ecuador, El Salvador, Guatemala, Haiti, Paesi Bassi, Panama, Repubblica Dominicana, Uruguay, Venezuela. Accogliendo la risoluzione tutti spostarono la loro ambasciata a Tel Aviv. Costa Rica ed El Salvador trasferirono nuovamente le rispettive ambasciate a Gerusalemme nel 1984, per poi riportarle a Tel Aviv nel 2006. Al momento nessuna ambasciata internazionale \u00e8 a Gerusalemme, bench\u00e9 quelle di Paraguay e Bolivia sono a Mevaseret Zion, un sobborgo 10\u00a0km ad ovest della citt\u00e0.\nIl Congresso degli Stati Uniti ha richiesto da diversi anni lo spostamento dell'ambasciata USA da Tel Aviv a Gerusalemme, ma nessuno dei governi succedutisi ha messo in atto la decisione.\nSu 83 ambasciate presenti nel 2008 in Israele, 64 (77%) si trovano a Tel Aviv, 10 (12%) a Ramat Gan (citt\u00e0 presso Tel Aviv), 5 (6%) a Herzliya (citt\u00e0 presso Tel Aviv), 2 (2,4%) a Herzliya Pituah (sobborgo marino di Herzliya), 2 (2,4%) a Mevaseret Zion (un insediamento israeliano retto da un \"Local council\", ente amministrativo territoriale - ve ne sono 144 in Israele - simile in struttura a un municipio, ma non ancora tale, non raggiungendo la popolazione minima necessaria per esserlo secondo la legge israeliana; si trova nel Distretto di Gerusalemme, a circa 10\u00a0km dalla citt\u00e0 di Gerusalemme, lungo l'autostrada che la collega a Tel Aviv). In totale, 81 ambasciate su 83 (97,6%) si trovano nel Distretto di Tel Aviv e solo due (Paraguay e Bolivia) in quello di Gerusalemme, ma fuori dalla citt\u00e0 di Gerusalemme. (Fonte).\nI Paesi Bassi conservano un ufficio a Gerusalemme. Grecia, Italia, Regno Unito e Stati Uniti hanno a Gerusalemme dei Consolati Generali - il Console Generale prende contatto con l'amministrazione locale di Gerusalemme e non con le autorit\u00e0 politiche israeliane. Dal momento che il presidente riceve gli accrediti dei diplomatici stranieri e risiede a Gerusalemme, per presentare le proprie credenziali, all'atto dell'assunzione del loro incarico, gli ambasciatori devono recarsi da Tel Aviv a Gerusalemme.\nAncora il 7 ottobre 2000 il Consiglio di Sicurezza delle Nazioni Unite approvando la Risoluzione 1322 (2000) ha confermato come le precedenti Risoluzioni 476 (1980) del 30 giugno 1980, 478 (1980) del 20 agosto 1980, 672 (1990) del 12 ottobre 1990 e 1073 (1996) del 28 settembre 1996, e \"tutte le proprie altre Risoluzioni rilevanti\" restino in vigore, nonostante siano non vincolanti. La medesima Risoluzione, riferendosi a fatti avvenuti a \"Gerusalemme\" (senza limitarne l'estensione alla sola Gerusalemme Est), definisce Israele \"Potenza occupante\" e la richiama - come tale - ai propri obblighi ex IV convenzione di Ginevra; tale posizione \u00e8 stata riaffermata dalla Corte internazionale di giustizia in una sua opinione ufficialmente espressa nel 2004. Le Risoluzioni richiamate, in particolare la Risoluzione 478, richiamando altre precedenti Risoluzioni in materia, afferma a propria volta - in termini netti ed in base al Diritto Internazionale plasmato dallo stesso Statuto delle Nazioni Unite - che \u00e8 (Ris. CdS 476) \"inammissibile l'acquisizione di territorio con la forza\" (avvenuta, nel caso di Gerusalemme, a seguito della guerra dei sei giorni) e, censurandone nei termini pi\u00f9 severi i contenuti, stabilisce che tutte le misure amministrative e legislative intraprese da Israele e volte ad alterare lo status di Gerusalemme, inclusa la \"legge base\" Israeliana che dichiara Gerusalemme quale propria capitale, costituiscono una \"violazione del Diritto internazionale\" e, pertanto, sono dichiarate \"nulle e prive di validit\u00e0\" e \"da rescindere\". Conseguentemente, il Consiglio di Sicurezza dell'ONU ha richiamato tutti i membri ONU a \"(a) accettare tale decisione e (b) a ritirare le proprie missioni diplomatiche presso Israele che fossero presenti a Gerusalemme\". Tale ritiro \u00e8 effettivamente avvenuto, anche di quegli Stati che avevano proprie ambasciate presso Israele a Gerusalemme. Il 21 dicembre 2017 L'Assemblea generale delle Nazioni Unite si \u00e8 espressa contro la decisione statunitense di spostare l'ambasciata USA a Gerusalemme: sebbene il voto dell'Assemblea generale non sia vincolante, ha comunque una forte impatto politico.\nLa mancanza di una capitale di Israele riconosciuta come tale dall'ONU \u00e8 rimarcata nella stessa cartografia da esso prodotta e distribuita, che non indica alcun centro quale capitale d'Israele (come ad esempio questa mappa del 2004 ove, pur non impegnando il Segretariato delle Nazioni Unite rispetto ai suoi contenuti, Gerusalemme \u00e8 segnata semplicemente come \"citt\u00e0\" sede di \"distretto\", laddove Amman e Damasco sono segnate come \"capitali\" dei rispettivi Stati; vedi anche mappa del Mediterraneo sudorientale e mappa del Medio Oriente).\nPosizione dell'Unione europea.\nSecondo l'Unione europea la complessa questione di Gerusalemme dovrebbe essere equamente risolta nel contesto della soluzione a due stati proposta dalla Road Map (di cui \u00e8 uno dei quattro proponenti), tenendo conto degli interessi politici e religiosi di tutte le parti coinvolte.\nPosizione degli Stati Uniti.\nIl legislativo degli Stati Uniti d'America ha pi\u00f9 volte preso posizione in merito alla questione.\nNel 1990 il Congresso ha adottato all'unanimit\u00e0 la risoluzione congiunta 106 del Senato che dichiara che il Congresso \"crede fortemente che Gerusalemme deve restare una citt\u00e0 indivisa, in cui i diritti di ogni gruppo etnico e religioso sono protetti\"; questa affermazione \u00e8 stata ribadita nel 1992 nella risoluzione congiunta 113 del Senato, approvata all'unanimit\u00e0 da Senato e Camera dei Rappresentanti; nel giugno 1993, 257 membri della Camera dei Rappresentanti hanno cofirmato una petizione al Segretario di Stato asserendo che \"il trasferimento dell'ambasciata americana a Gerusalemme non deve avvenire oltre il 1999\", mentre nel marzo 1995, 93 membri del Senato hanno cofirmato una petizione sempre al Segretario di Stato per l'implementazione urgente di quel trasferimento.\nNel 1995 il Congresso ha approvato il Jerusalem Embassy Act in cui il Congresso, richiamando i precedenti sopra elencati, prende atto che:\ne dichiara che:\nDa allora ogni sei mesi lo spostamento dell'ambasciata da Tel Aviv viene rinviato dal Presidente, ogni volta ribadendo che il \"Governo conferma l'impegno a dare inizio al processo di trasferimento a Gerusalemme della nostra ambasciata\".\nCome effetto dell'Embassy Act, sia i documenti ufficiali che i siti web ufficiali degli Stati Uniti fanno riferimento a Gerusalemme come alla capitale di Israele.\nNel 2003 \u00e8 stato ribadito che:\nTuttavia, i due presidenti degli Stati Uniti sinora succedutisi hanno sostenuto che le decisioni del Congresso riguardo allo status di Gerusalemme sono meramente \"consultive\"; in particolare, a proposito della sopracitata sezione 214 del Foreign Relations Authorization Act, George W. Bush ha sostenuto che:\nLa costituzione degli USA assegna la conduzione della politica estera al Presidente, ma il Congresso ha il cosiddetto \"potere della borsa\", ovvero vara le finanziarie e potrebbe pertanto vietare spese su ogni ambasciata eventualmente situata al di fuori di Gerusalemme. Al momento il Congresso non ha compiuto questo passo.\nA Gerusalemme il Dipartimento di Stato dispiega un Consolato Generale.\nSul passaporto dei cittadini americani nati a Gerusalemme, in corrispondenza della voce relativa al loro paese natio compare l'indicazione \"Jerusalem\" in luogo di \"Israel\". Il Congresso nel 2002 ha approvato un disegno di legge per permettere ai cittadini americani di scegliere la dicitura \"Israel\" in relazione al paese di nascita; ma il Presidente non ha implementato queste disposizioni, giudicando l'atto consultivo e non impegnativo. Un simile disegno di legge fu proposto alla Camera dei Rappresentanti nel febbraio 2007, ma in data giugno 2007 non \u00e8 ancora stato messo ai voti.\nIl 5 giugno 2007 la Camera dei Rappresentanti ha approvato con voto espresso a voce la risoluzione congiunta 152, affermando che il Congresso:\nQuesta risoluzione \u00e8 una proposta legislativa che non richiede la firma del Presidente ma non ha valore di legge.\nIl 6 dicembre 2017 il Presidente degli Stati Uniti, Donald Trump, ha dato mandato al Dipartimento di Stato di organizzare il trasferimento dell\u2019Ambasciata degli USA, da Tel Aviv a Gerusalemme.\nPosizione del Regno Unito.\nLa posizione ufficiale britannica su Gerusalemme \u00e8 esplicitamente in linea con l'ONU.\nAltre posizioni notevoli.\nSanta Sede.\nLa Santa Sede si \u00e8 pi\u00f9 volte espressa a favore di soluzioni che prevedano Gerusalemme come \"citt\u00e0 internazionale\" sotto il controllo dell'ONU o di istituzioni legate a questa. Papa Pio XII fu tra i primi a portare avanti una simile proposta, fin dalla sua enciclica Redemptoris Nostri Cruciatus del 1949, e questa posizione fu successivamente ribadita durante i pontificati di Giovanni XXIII, Paolo VI e Giovanni Paolo II.\nPossibili soluzioni.\nNel tempo sono state avanzate moltissime possibili soluzioni per la questione, alcune delle quali particolarmente creative.\nCollegamenti esterni.\nAltri collegamenti.\nStudio del Jerusalem Center for Public Affairs sulla divisione di Gerusalemme. Nadav Shagrai, \"Jerusalem: The Dangers of Division. An Alternative to Separation from the Arab Neighborhoods\" (2008): "}
{"id": "2076644", "revid": "228587", "url": "https://it.wikipedia.org/wiki?curid=2076644", "title": "XRCO Award", "text": "Gli XRCO Awards sono dei premi relativi al mondo della pornografia assegnati dalla X-Rated Critics Organization. Vengono conferiti con cadenza annuale a partire dal 1985. I primi XRCO Awards furono presentati a Hollywood il 14 febbraio 1985 e fino al 1991 vennero sempre assegnati il giorno di san Valentino.\nPremi.\nBest Girl-Girl Scene.\nNota: Una categoria \"Best Girl-Girl Release\" era stata creata nel 2005. Da allora non sono stati pi\u00f9 assegnati premi \"Best Girl-Girl Scene\".\nBest Release.\nNota: prima del 2006 vi erano premi separati per le categorie \"film\", \"video\" e \"DVD\"."}
{"id": "2076645", "revid": "13945", "url": "https://it.wikipedia.org/wiki?curid=2076645", "title": "XRCO Awards", "text": ""}
{"id": "2076647", "revid": "305330", "url": "https://it.wikipedia.org/wiki?curid=2076647", "title": "Laqueator", "text": ""}
{"id": "2076648", "revid": "305330", "url": "https://it.wikipedia.org/wiki?curid=2076648", "title": "Processo di fabbricazione", "text": ""}
{"id": "2076658", "revid": "767487", "url": "https://it.wikipedia.org/wiki?curid=2076658", "title": "Cuori senza frontiere", "text": "Cuori senza frontiere \u00e8 un film del 1950 diretto da Luigi Zampa.\nIl film \u00e8 ambientato in un paese che dopo la Seconda guerra mondiale si ritrova diviso in due dal confine fra Italia e Jugoslavia. Il tema del film, il cui titolo provvisorio era \"La linea bianca\", fu probabilmente tratto dalla divisione in due settori del cimitero di Gorizia, in seguito alla risoluzione ONU del 9 agosto 1947. Il film si propone di denunciare l'assurdit\u00e0 della ridefinizione dei confini orientali.\nTrama.\nIn un paesino del Carso giunge la commissione internazionale incaricata di rivedere i confini. Soldati di diverse nazionalit\u00e0 hanno il compito di installare paletti e filo spinato lungo il confine, che \u00e8 provvisoriamente segnato con una linea di vernice bianca. La linea bianca \u00e8 tracciata senza riguardo alcuno: l'oratorio \u00e8 diviso dalla chiesa, la stalla o il campo dalla casa, un campo da bocce \u00e8 diviso in due e perfino il cimitero. Gli abitanti hanno tempo fino alla mezzanotte per scegliere il loro futuro, dopo la mezzanotte non potranno pi\u00f9 varcare il confine e dovranno abbandonare tutto quello che si trova dal lato opposto.\nSu questo scenario si innesta una storia d'amore interrotta dalla decisione dell'uomo di vivere in Jugoslavia per motivi politici. Un profugo lo sostituir\u00e0, finch\u00e9 non torner\u00e0 in Italia per annunciare inaspettatamente il suo matrimonio. Quest'annuncio segna anche l'ingresso del fratellino della protagonista nella banda dei ragazzini sloveni, che fronteggia la banda rivale italiana. I bambini cercano di rimuovere il paletto che segna il confine, e il fratellino in una scena molto drammatica viene ferito e muore, trasportato da un camion verso l'ospedale che \u00e8 oltre il confine.\nNella pellicola si sovrappongono due registri narrativi: uno schiettamente realista, quasi documentaristico, con un'ambientazione fedele e uno scrupoloso rispetto dei fatti storici, l'altro pi\u00f9 sentimentale per quanto riguarda le vicende dei personaggi, sempre tratteggiate a tinte forti."}
{"id": "2076659", "revid": "92723", "url": "https://it.wikipedia.org/wiki?curid=2076659", "title": "Girolamo Cal\u00e0 Ulloa", "text": "Biografia.\nSecondogenito del Duca di Lauria, inizi\u00f2 la carriera militare, come ufficiale di artiglieria, nell'esercito delle Due Sicilie, dopo aver frequentato il Real Collegio Militare della Nunziatella . Nel 1833, venne coinvolto col fratello Antonio nella congiura di Cesare Rosaroll; venne arrestato, ma poi i due fratelli Ulloa furono assolti (1834).\nStudioso di questioni militari, nel 1835 diede vita con il fratello Antonio in Napoli alla \"Antologia militare\", una rivista che sar\u00e0 pubblicata fino al 1846. Pubblic\u00f2 vari saggi di argomento militare fra cui \"La guerra per l'indipendenza italiana nel 1848-1849\" pubblicata in lingua francese nel 1859.\nIn occasione della prima guerra di indipendenza italiana (1848) Ulloa fece parte del corpo di spedizione, forte di 15\u00a0000 uomini, che il governo costituzionale napoletano di Carlo Troya invi\u00f2 in Lombardia, al comando di Guglielmo Pepe, in aiuto del Regno di Sardegna contro l'Impero austriaco. \nDopo il richiamo dell'esercito delle Due Sicilie da parte di Ferdinando II, Girolamo Cal\u00e0 Ulloa si rec\u00f2 con numerosi altri militari dell'esercito napoletano (Guglielmo Pepe, Luigi e Carlo Mezzacapo, Enrico Cosenz, Cesare Rosaroll, Alessandro Poerio, ecc.) in soccorso di Venezia assediata, distinguendosi nella difesa della citt\u00e0 e ottenendo prima il grado di colonnello e poi quello di generale di brigata dell'esercito veneto.\nCaduta Venezia (18 agosto 1849), fu esule a Parigi con Daniele Manin. Nel 1857 ader\u00ec alla Societ\u00e0 Nazionale, l'associazione che propugnava l'Unit\u00e0 d'Italia sotto casa Savoia, e alla vigilia della campagna del 1859 fu invitato dal conte di Cavour in Piemonte.\nDurante la seconda guerra di indipendenza, fu inviato in Toscana, dove organizz\u00f2 il corpo dei Cacciatori degli Appennini; prese il comando di una divisione di volontari toscani a cui si un\u00ec il 5\u00ba corpo d'armata francese, sbarcato a Livorno sotto il comando del principe Gerolamo Bonaparte, ed entrambe le truppe si avviarono verso la Lombardia sotto la guida di Ulloa. Sospettato di essere favorevole alle aspirazioni di Gerolamo Bonaparte al trono dell'Italia centrale stabilite con gli accordi di Plombi\u00e8res, Girolamo Ulloa si dimise dall'esercito di Toscana.\nAmareggiato, ritorn\u00f2 a Napoli e si riavvicin\u00f2 a Francesco II delle Due Sicilie, cosa questa che lo mise ancora di pi\u00f9 in cattiva luce, presso l'opinione pubblica e il governo piemontese.\nDopo l'annessione del Regno delle Due Sicilie (1860) il governo del neonato Regno d'Italia gli neg\u00f2 il riconoscimento dell'opera prestata nelle due guerre di indipendenza, per cui Girolamo Ulloa fu costretto a seguire Francesco II a Roma, dove peraltro suo fratello Pietro era primo ministro del governo borbonico in esilio. \nSolo nel 1866 ottenne il permesso di entrare nel regno d'Italia; si stabil\u00ec a Firenze, dove visse appartato, dedito solo allo studio."}
{"id": "2076660", "revid": "767487", "url": "https://it.wikipedia.org/wiki?curid=2076660", "title": "Kid Rock (album)", "text": "Kid Rock \u00e8 il settimo album in studio del cantante country Kid Rock, pubblicato nel 2003.\nCon questo disco il cantante abbandona parzialmente le sonorit\u00e0 heavy metal e il rap, per concentrarsi maggiormente sul rock e sul country."}
{"id": "2076662", "revid": "339392", "url": "https://it.wikipedia.org/wiki?curid=2076662", "title": "Municipalit\u00e0 Distrettuale di Bojanala Platinum", "text": ""}
{"id": "2076663", "revid": "584834", "url": "https://it.wikipedia.org/wiki?curid=2076663", "title": "Municipalit\u00e0 Distrettuale di Bophirima", "text": ""}
{"id": "2076664", "revid": "584834", "url": "https://it.wikipedia.org/wiki?curid=2076664", "title": "Municipalit\u00e0 Distrettuale di Southern", "text": ""}
{"id": "2076665", "revid": "55935", "url": "https://it.wikipedia.org/wiki?curid=2076665", "title": "Gerolamo Ulloa", "text": ""}
{"id": "2076666", "revid": "55935", "url": "https://it.wikipedia.org/wiki?curid=2076666", "title": "Girolamo Ulloa", "text": ""}
{"id": "2076670", "revid": "767487", "url": "https://it.wikipedia.org/wiki?curid=2076670", "title": "Teller (Alaska)", "text": "Teller \u00e8 una citt\u00e0 dell'Alaska di 268 abitanti."}
{"id": "2076671", "revid": "767487", "url": "https://it.wikipedia.org/wiki?curid=2076671", "title": "Savoonga", "text": "Savoonga \u00e8 un comune degli Stati Uniti d'America, nella Census Area di Nome, nello Stato dell'Alaska."}
{"id": "2076673", "revid": "287204", "url": "https://it.wikipedia.org/wiki?curid=2076673", "title": "Nome (Alaska)", "text": "Nome \u00e8 una citt\u00e0 a capo della Census Area di Nome. \u00c8 situato sulla costa meridionale della penisola di Seward e si affaccia sul Mare di Bering. Secondo il censimento del 2010, la popolazione della citt\u00e0 era di 3.598 abitanti. Nome \u00e8 stata fondata il 9 aprile 1901 e una volta era la citt\u00e0 pi\u00f9 popolosa dell'intera Alaska. La citt\u00e0 afferma di possedere la padella per il setaccio dell'oro pi\u00f9 grande del mondo, anche se questa affermazione \u00e8 stata contestata dalla citt\u00e0 canadese di Quesnel, nel British Columbia.\nNell'inverno del 1925, un'epidemia di difterite colp\u00ec la popolazione della citt\u00e0. Le condizioni meteo erano pessime poich\u00e9 infuriava il blizzard in tutto il territorio. Questo impediva la consegna per via aerea da Anchorage di un siero per il salvataggio della popolazione colpita dalla malattia, in particolare i bambini. A consegnare il siero fu organizzata una staffetta di squadre di cani da slitta e proprio per questo aneddoto la citt\u00e0 \u00e8 conosciuta nel mondo. Venne data grande popolarit\u00e0 all'ultima squadra della staffetta guidata dai cani Fox, Togo e Balto, quest'ultimo poi ripreso in un film d'animazione del 1995, da allora \u00e8 diventato l\u2019eroe dell\u2019Alaska e gli \u00e8 stata dedicata una statua tutta sua a Central Park New York.\nEtimologia.\nL'origine del nome \"Nome\" \u00e8 ancora in fase di discussione. Alcuni dicono che il nome fu dato dal fondatore di Nome, Jafet Lindeberg. Egli camminando della sua casa d'infanzia a Kv\u00e6nangen, in Norvegia, passava per una valle il cui nome era Nome (in norvegese: Nomedalen). Una teoria alternativa \u00e8 che Nome ricevette il suo nome a causa di un errore. Presumibilmente quando un cartografo britannico copi\u00f2 un'ambigua annotazione fatta da un ufficiale su una carta nautica, mentre era in viaggio sullo stretto di Bering. L'ufficiale aveva scritto \"Il nome\". Il cartografo fraintese l'annotazione come \"Nome di C.\", e us\u00f2 quel nome sul proprio grafico. Il nome pu\u00f2 anche essere un malinteso della parola nella locale lingua Inupiaq \"Dove a\", che condivide un'identica pronuncia. Nel febbraio 1899, alcuni minatori locali e commercianti votarono per modificare il nome alla citt\u00e0, a causa della confusione con il fiume di Nome che per l'appunto aveva lo stesso nome. L'ufficio postale degli Stati Uniti rifiut\u00f2 di accettare il cambiamento.\nGeografia e clima.\nNome si trova al 64\u00b0 30\u2032 14\u2033 Nord; 165\u00b0 23\u2032 58\u2033 Ovest (64,503877, \u2212163,399409) secondo lo United States Census Bureau. La citt\u00e0 ha una superficie totale di 56 chilometri quadrati, di cui 32\u00a0km\u00b2 sono composti da terraferma e 23\u00a0km\u00b2 cio\u00e8 il 41,99% sono acque. Nome ha un clima subartico, con inverni lunghi, molto freddi e estati brevi. Tuttavia, le condizioni invernali e estive sono mitigate dalla posizione costiera della citt\u00e0: gli inverni sono meno severi che all'interno del territorio e viceversa, le estati sono pi\u00f9 miti. Il mese pi\u00f9 freddo \u00e8 gennaio, con una media di -14,9\u00a0\u00b0C. Ci sono 74\u00a0\u2013 75 giorni all'anno con temperature tra i -18\u00a0\u00b0C o inferiori, per lo pi\u00f9 da novembre ad aprile. Mediamente la temperatura \u00e8 sotto zero da fine ottobre fino a fine aprile e, tra il 9 giugno e il 30 agosto c'\u00e8 il periodo estivo in cui le temperature rimangono sopra lo zero. Il mese pi\u00f9 caldo \u00e8 luglio, con una media di 11,2\u00a0\u00b0C; le temperature raramente raggiungono i 25\u00a0\u00b0C e non rimangono mai sopra i 16\u00a0\u00b0C durante la notte. Nevica mediamente 193\u00a0cm a stagione solitamente dal 4 ottobre al 16 maggio; non sono mai state ufficialmente registrate nevicate in luglio o agosto. Le precipitazioni sono maggiori nei mesi estivi e la media \u00e8 di 427\u00a0mm all'anno. La temperatura media annuale \u00e8 di -2,58\u00a0\u00b0C. Si sono registrate temperature estreme di -48\u00a0\u00b0C il 27 e il 28 gennaio 1989 mentre il 19 giugno 2013 invece si sono raggiunti i 30\u00a0\u00b0C. La temperatura dell'acqua del mare di Bering nei pressi di Nome varia tra 1.1 \u00b0C in inverno e 9.8 \u00b0C in estate.\nNei media.\nLa citt\u00e0 di Nome \u00e8 richiamata dal cortometraggio della Pixar Animation Studios \"Knick Knack\" in cui il globo di neve del pupazzo principale riporta la scritta \"Nome Sweet Nome Alaska\". Lo stesso gioco di parole \u00e8 ripreso in una scena de I Simpson - Il film.\nNome \u00e8 anche legata ai film \"Balto\" (1995), \"Il quarto tipo\" (2009), \"Togo - Una grande amicizia\" (2019), \"Balto e Togo - La leggenda\" (2020).\nParticolare \u00e8 l'ambientazione a Nome del film \" Il quarto tipo \" (2009) interpretato dalla attrice Milla Jovovich, che la ritiene citt\u00e0 oggetto di rapimenti alieni. La struttura stessa del film \u00e8 impostata nella forma di docu-film ritenendo che i fatti narrati sono realmente accaduti. \nLa serie televisiva americana \"Bering Sea Gold\" (conosciuta in Italia come \"Oro degli abissi\") \u00e8 ambientata a Nome; nella trasmissione vengono narrate le ricerche d'oro nel Mare di Bering durante i mesi estivi."}
{"id": "2076674", "revid": "1347902", "url": "https://it.wikipedia.org/wiki?curid=2076674", "title": "Nikolaj Sem\u00ebnovi\u010d Tichonov", "text": "Continuatore degli acmeisti, che erano oppositori del simbolismo, dopo aver combattuto nell'Armata Rossa, esord\u00ec come poeta nel gruppo cosiddetto dei \"Fratelli di Serapione\".\nNelle prime raccolte, \"L'orda\", del 1922 e \"L'idromele\", del 1922, figurano vibranti e romantiche liriche e ballate sui temi della guerra civile, risolte in un linguaggio di lucida chiarezza e concretezza.\nSpentosi lo spirito di avventura di quegli anni, Tichonov lo cerc\u00f2 ancora in esotici paesaggi del Caucaso e dell'Asia centrale ai quali dedic\u00f2 racconti e bozzetti scritti in una prosa tersa e vivida, quali, ad esempio, \"L'uomo avventuroso\", del 1927 e \"I nomadi\", del 1931.\nIn \"L'ombra dell'amico\", del 1936, la ricostruzione socialista viene esaltata con accenti simili a quelli che predominano nella poesia di Majakovskij."}
{"id": "2076676", "revid": "767487", "url": "https://it.wikipedia.org/wiki?curid=2076676", "title": "Holy Cross (Alaska)", "text": "Holy Cross \u00e8 una citt\u00e0 dell'Alaska di 227 abitanti."}
{"id": "2076683", "revid": "1543377", "url": "https://it.wikipedia.org/wiki?curid=2076683", "title": "Parigi-Roubaix 2008", "text": "La Parigi-Roubaix 2008, centoseiesima edizione della corsa, venne disputata il 13 aprile 2008 lungo un percorso di 259\u00a0km e fu vinta dal belga Tom Boonen."}
{"id": "2076686", "revid": "287204", "url": "https://it.wikipedia.org/wiki?curid=2076686", "title": "Nigerian Premier League (pallacanestro)", "text": "La Nigerian Premier League (NPL) \u00e8 il massimo campionato di pallacanestro della Nigeria. \u00c8 organizzata dalla Federazione cestistica della Nigeria."}
{"id": "2076688", "revid": "63756", "url": "https://it.wikipedia.org/wiki?curid=2076688", "title": "Antonio Cal\u00e0 Ulloa", "text": "Biografia.\nAppartenente a una famiglia di tradizioni borboniche (dei suoi due fratelli, Girolamo fu militare e Pietro magistrato), frequent\u00f2 il Real Collegio Militare della Nunziatella e quindi inizi\u00f2 la carriera militare, come ufficiale di artiglieria, nell'esercito delle Due Sicilie.\nNel 1833, venne coinvolto col fratello Girolamo nella congiura di Cesare Rosaroll; anche Antonio Ulloa venne arrestato, ma poi, come peraltro il fratello Girolamo, fu assolto (1834) e continu\u00f2 a fare carriera nell'esercito delle Due Sicilie.\nStudioso di questioni militari, nel 1835 diede vita col fratello Girolamo alla \"Antologia militare\", rivista che sar\u00e0 pubblicata fino al 1846.\nRicopr\u00ec importanti incarichi all'assedio di Gaeta (1860); dopo la caduta del regno delle Due Sicilie segu\u00ec Francesco II delle Due Sicilie a Roma."}
{"id": "2076689", "revid": "1494169", "url": "https://it.wikipedia.org/wiki?curid=2076689", "title": "All-ABA Team", "text": "L'All-ABA Team fu il riconoscimento che ogni anno la ABA conferiva ai 10 migliori giocatori che si erano distinti nel corso della \"regular season\"."}
{"id": "2076690", "revid": "116874286", "url": "https://it.wikipedia.org/wiki?curid=2076690", "title": "Cyprus Basketball Division 1", "text": "La Cyprus Basketball Division 1, \u00e8 la massima serie del campionato cipriota di pallacanestro.\nStoria.\nIl campionato nacque nel 1967 e da allora ha vissuto sulla contrapposizione tra l'AEL di Limassol e l' di Nicosia, che si sono spartite ventisei edizioni del torneo.\nAltre squadre comunque alternarono buoni periodi: agli inizi degli anni 1970 le tre vittorie consecutive del PAEEK, sul finire degli anni 1970 e gli inizi degli anni 1980 fu la volta dell'Achilleas di Kaimakli, agli inizi degli anni 1990 le tre vittorie del Pezoporikos Larnaca.\nA partire dal 2000, comunque il predominio della pallacanestro sull'isola \u00e8 ritornato all'AEL, con ben cinque campionati consecutivi conquistati."}
{"id": "2076691", "revid": "92723", "url": "https://it.wikipedia.org/wiki?curid=2076691", "title": "Diocesi di Fondi", "text": "La diocesi di Fondi (in latino: \"Dioecesis Fundana\") \u00e8 una sede soppressa e sede titolare della Chiesa cattolica.\nTerritorio.\nLa diocesi comprendeva la citt\u00e0 di Fondi, le terre di Monticelli (oggi Monte San Biagio), Campodimele, Lenola, Vallecorsa e Pastena, nonch\u00e9 i castelli di Ambrifi e Acquaviva abbandonati nel XV secolo.\nSede vescovile era la citt\u00e0 di Fondi, dove fungeva da cattedrale la chiesa di San Pietro.\nStoria.\nSecondo la tradizione, comune a molti centri posti lungo la via Appia, la nascita del cristianesimo a Fondi sarebbe legata al passaggio degli apostoli Pietro e Paolo in viaggio verso Roma.\nLe prime menzioni di una comunit\u00e0 cristiana a Fondi sono riportate del \"Liber pontificalis\", del VI secolo, secondo il quale papa Sotero (166-175) sarebbe stato originario di Fondi. Nella biografia di papa Antero (235-236), alcune redazioni del \"Liber\" riferiscono che il pontefice nomin\u00f2 \"unum episcopum in civitate Fundis\". Lanzoni tuttavia ritiene che queste notizie del \"Liber\" non sono molto attendibili, e \u00abriflettono acquisizioni del VI secolo che sembrano adombrare, come aveva notato Duchesne, una predilezione dell'autore del \"Liber\" per la citt\u00e0\u00bb.\nDa una lettera di Paolino di Nola, che possedeva delle propriet\u00e0 nel territorio di Fondi, si \u00e8 a conoscenza dell'esistenza di una \"basilicula\" nella citt\u00e0 tra IV e V secolo, che fu ricostruita per iniziativa del vescovo nolano nel 404. Di questa basilica, che fu probabilmente la primitiva cattedrale della diocesi, non si conosce l'esatta ubicazione, bench\u00e9 la tradizione la collochi nel sito dove poi sorse l'odierna cattedrale di San Pietro.\nIl primo vescovo documentato di Fondi \u00e8 Vitale, che prese parte al concilio lateranense indetto da papa Felice III nel 487 e ai concili simmachiani del 499, del 501 e del 502. Nel 592, il vescovo Agnello, a causa della distruzione di Fondi ad opera dei Longobardi, fu nominato da papa Gregorio Magno vescovo di Terracina in quel momento vacante per la morte del vescovo Pietro. Non si conosce per quanto tempo le due diocesi rimasero unite: di certo nel Concilio Lateranense del 649 le due sedi avevano ciascuna un loro proprio vescovo.\nNell'alto medioevo si diffuse a Fondi il culto verso san Magno, le cui reliquie furono traslate a causa delle incursioni dei Saraceni verso la fine del IX secolo. Questo culto si incentr\u00f2 soprattutto nel sito del monastero che dal santo prese il nome, l'abbazia di San Magno, attestata con questo nome per la prima volta nel 979, ma che \u00e8 concordemente identificata con il monastero menzionato nei \"Dialoghi\" di Gregorio Magno e fondato da sant'Onorato nei primi decenni del VI secolo.\nNel 966 la diocesi di Fondi appare nell'elenco delle numerose suffraganee di Capua nella bolla con cui papa Giovanni XIII erigeva la sede metropolitana capuana. Tuttavia questa attribuzione ebbe una vita effimera, se non addirittura fittizia, poich\u00e9 la sede di Fondi \u00e8 sempre documentata come immediatamente soggetta alla Santa Sede.\nTestimonianza dell'antica sede vescovile \u00e8 la cattedra conservata nella chiesa di San Pietro, antica cattedrale diocesana, risalente al periodo tra XII e XIII secolo. \u00c8 in questa chiesa che nel 1378, dopo l'elezione decisa nel conclave tenuto nel Palazzo Caetani, fu consacrato l'antipapa Clemente VII, atto che diede origine allo Scisma d'Occidente.\n\u00abTra i vescovi, si segnala l'azione di Giovanni Battista Comparini (1591-1616), che fond\u00f2 il seminario (1596), tenne il primo sinodo diocesano (1605) e svolse una notevole attivit\u00e0 pastorale, caratterizzata soprattutto dall'applicazione del concilio di Trento e dalla riaffermazione delle prerogative episcopali e della libert\u00e0 della Chiesa di fronte all'invadenza degli amministratori locali; di tale attivit\u00e0 ci resta il prezioso manoscritto della \"Sacra visitatio totius Fundanae dioecesis\" del 1599.\u00bb\nLa diocesi fu soppressa il 27 giugno 1818 con la bolla \"De utiliori\" di papa Pio VII e la quasi totalit\u00e0 del suo territorio incorporata nella diocesi di Gaeta.\nDal 1968 Fondi \u00e8 annoverata tra le sedi vescovili titolari della Chiesa cattolica; dal 10 novembre 2012 il vescovo titolare \u00e8 Giuseppe Sciacca, presidente dell'Ufficio del lavoro della Sede Apostolica."}
{"id": "2076696", "revid": "56620", "url": "https://it.wikipedia.org/wiki?curid=2076696", "title": "Matteo del Nassaro", "text": "Biografia.\nSecondo Luciano Rognini nacque in Verona in contrada San Giovanni in Valle (da famiglia originaria da un piccolo centro chiamato Nassar, a ovest della citt\u00e0, sul fiume Adige) nel 1485 figlio primogenito di Jacopo, un agiato artigiano, e di Antonia. Ebbe come maestri Galeazzo Mondella e Niccol\u00f2 Avanzi, artigiani-artisti veronesi e lasci\u00f2 la sua citt\u00e0 natale dopo il 1518. Esegu\u00ec numerosi lavori di alto pregio soprattutto modelli per conii di monete e medaglie. \nLavor\u00f2 per diverso tempo in Francia alla corte di re Francesco I; trov\u00f2 casa a Parigi dove si spos\u00f2 ed ebbe numerosi figli. \nProdusse soprattutto medaglie e cammei. Alcuni lo indicano in vecchiaia come ritornato a Verona. \nIl Vasari nelle Vite (1568) parte quarta, lo menziona, col nome di \"Matteo dal Nasaro Veronese\" tra i maggiori nell'arte sua insieme a Valerio Vicentino e Giovanni da Castel Bolognese."}
{"id": "2076698", "revid": "37401", "url": "https://it.wikipedia.org/wiki?curid=2076698", "title": "Gara", "text": ""}
{"id": "2076700", "revid": "767487", "url": "https://it.wikipedia.org/wiki?curid=2076700", "title": "Iranian Basketball Super League", "text": "L'Iranian Basketball Super League \u00e8 il massimo campionato di pallacanestro iraniano, fondato nel 1998. Il secondo livello \u00e8 chiamato Division 1, denominazione con cui erano stati definiti i tornei dal 1992 al 1998."}
{"id": "2076703", "revid": "56588", "url": "https://it.wikipedia.org/wiki?curid=2076703", "title": "Sede titolare di Fondi", "text": ""}
{"id": "2076706", "revid": "729019", "url": "https://it.wikipedia.org/wiki?curid=2076706", "title": "Brigata meccanizzata &quot;Pinerolo&quot;", "text": "La Brigata meccanizzata \"Pinerolo\" \u00e8 una Grande Unit\u00e0 dell'Esercito Italiano e ha il suo comando in Puglia a Bari.\nStoria.\nLa Brigata \"Pinerolo\" \u00e8 stata costituita il 13 novembre 1821 sui reggimenti 1\u00ba e 2\u00ba, che dal 1839 hanno cambiato nome rispettivamente in 13\u00ba e 14\u00ba Reggimento fanteria \"Pinerolo\".\nIn origine la Brigata \u00e8 in vita dal 1815 col nome \"Saluzzo\", formata su due battaglioni, di cui uno era l'erede del Reggimento \"Savoiardo\" formato nel 1672. Sciolta come tutte le altre brigate nel 1871, la \"Pinerolo\" \u00e8 stata ricostruita nel 1881 sempre sui reggimenti 13\u00ba, con sede a L'Aquila e 14\u00ba, con sede a Foggia.\nAll'entrata in guerra dell'Italia nel primo conflitto mondiale, la brigata Pinerolo, partita dalle ordinarie sedi il 21 maggio, all\u2019apertura delle ostilit\u00e0 si trova nei pressi di Palmanova, passando il confine il giorno 24 a sud-est della citt\u00e0. Nel corso del 1915 la brigata prese parte alla prima e alla seconda battaglia dell'Isonzo.\nNel maggio 1916 la brigata prese parte alla battaglia degli altipiani e nell'agosto prese parte alla conquista di Gorizia subendo, nel corso della sesta battaglia dell'Isonzo, gravi perdite con quasi 2000 uomini fuori combattimento, dei quali 54 ufficiali. Il 26 agosto la brigata venne inviata a Romans per ricostituirsi ed essere richiamata sul Carso nel mese di settembre prendendo parte tra met\u00e0 settembre e l'inizio di novembre alla settima, all'ottava e alla nona battaglia dell'Isonzo.\nNel corso del 1917 la brigata trascorse gran parte dei mesi in trincea, prendendo parte nella seconda met\u00e0 di agosto all'undicesima battaglia dell'Isonzo. Alla fine del mese avendo perso 31 ufficiali ed oltre 1000 uomini i reggimenti vennero trasferiti a Campolongo per riordinarsi. Iniziatasi la ritirata del Regio Esercito in conseguenza della offensiva austro-tedesca d'ottobre, dopo la disfatta di Caporetto il 27 ottobre la brigata ricevette l'ordine di schierarsi sulla destra dell'Isonzo per proteggere il ripiegamento e dopo aver sostenuto combattimenti di retroguardia il 30 ottobre presso Palazzolo dello Stella, raggiunge il Livenza; nel corso della ritirata, il nemico, nonostante un attacco respinto, riusc\u00ec ad avvolgere la destra della brigata, catturando gran parte del I battaglione del 14\u00b0, insieme con il comando reggimentale.\nRiordinati i reparti il 7 aprile la brigata venne inviata sull'altipiano di Asiago, operando in prima linea compiendo regolare servizio di trincea fino alla met\u00e0 di giugno, quando prese parte alla battaglia del solstizio. Nei mesi successivi la brigata svolse turni in prima linea, alternati con periodi di riposo, fino ad ottobre allorch\u00e9 fu in prima linea nella Battaglia di Vittorio Veneto che port\u00f2 alla decisiva vittoria italiana nella prima guerra mondiale.\nCon la legge \"11 marzo 1926\" sull'ordinamento dell'Esercito Italiano si stabilisce anche l'abolizione dei nomi per le brigate, e cos\u00ec cambia nome in XXIV Brigata fanteria con all'interno anche il 255\u00ba Reggimento \"Arezzo\". Cos\u00ec la brigata e il 18\u00ba Reggimento artiglieria passano sotto il comando della 24\u00aa Divisione territoriale di Chieti. Questa unit\u00e0 modifica il proprio nome nel 1934 in 24\u00aa Divisione fanteria \"Gran Sasso\", nome che viene esteso anche alla brigata.\nNel 1939, assieme ai reggimenti fanteria 13\u00ba e 14\u00ba e a quello d'artiglieria 18\u00ba, si forma la 24\u00aa Divisione fanteria \"Pinerolo\", sciolta poi l'8 settembre 1943.\nNel giugno 1940 all'entrata in guerra dell'Italia nel secondo conflitto mondiale la \"Pinerolo\" dopo processo motorizzato vide trasformato il suo nome in 24\u00aa Divisione fanteria motorizzata \"Pinerolo\" e inquadrata nel I Corpo d'armata venne schierata sull'arco alpino rimanendo in riserva nel settore Moncenisio-Bardonecchia.\nIn seguito alla capitolazione della Francia siglata alla fine del giugno 1940 con l'armistizio di Villa Incisa, la divisione venne inviata in Albania nel gennaio 1941. L'8 aprile l'unit\u00e0 ricevette l'ordine di prendere parte alle operazioni contro Ocrida, in Macedonia, durante l'invasione tedesca della Jugoslavia.\nNel giugno 1941 la divisione fu trasferita a Larissa, in Tessaglia, come forza di occupazione e per debellare la resistenza greca. L'attivit\u00e0 antipartigiana continu\u00f2 fino all'armistizio dell'8 settembre 1943. Nella confusione degli alti comandi, la \"Pinerolo\" fu l'unica divisione italiana di stanza sulla Grecia continentale a rifiutare di consegnare le armi ai tedeschi aggregandosi all'Esercito popolare greco di liberazione nella lotta contro i tedeschi. I reduci dell'unit\u00e0 furono rimpatriati nel 1945.\nDivisione fanteria \"Pinerolo\".\nLa Divisione fanteria \"Pinerolo\" venne ricostruita a Bari il 15 aprile 1952, con il 9\u00ba e il 13\u00ba reggimento fanteria e il 14\u00ba Reggimento artiglieria campale, una Compagnia genio pionieri e una Compagnia collegamenti e posa alle dipendenze del IX Comando Militare Territoriale di Bari.\nL'organico della Divisione al momento della ricostituzione era la seguente\nBrigata fanteria \"Pinerolo\".\nIl 1\u00ba settembre 1962 con la ristrutturazione dell'Esercito Italiano la grande unit\u00e0 venne riconfigurata in brigata, su 9\u00ba Reggimento fanteria \"Bari\", LXI Battaglione corazzato, Gruppo artiglieria da campagna \"Pinerolo\", Compagnia genio pionieri, Gruppo artiglieria controaerea leggera \"Pinerolo\" e Compagnia trasmissioni. La grande unit\u00e0 venne posta alle dipendenze del X Comando Militare Territoriale di Napoli, che aveva incorporato il IX Comando Militare Territoriale di Bari; nel 1963 venne aggiunta una Sezione Aerei Leggeri (SAL) su velivoli L-21A e a met\u00e0 degli anni sessanta l'organico della grande unit\u00e0 era la seguente:\nIn seguito allo scioglimento della Brigata \"Avellino\" il LXI Battaglione corazzato venne sostituito nella sede di Altamura dal LX Battaglione corazzato \"Avellino\". Successivamente il Gruppo artiglieria contraerea leggera \"Pinerolo\" venne posto in posizione quadro e alla vigilia della profonda ristrutturazione dell'Esercito Italiano del 1975 la brigata aveva la seguente configurazione organica:\nBrigata motorizzata \"Pinerolo\".\nCon la ristrutturazione dell'Esercito, che aboliva il livello reggimentale con i battaglioni che diventati autonomi passavano alle dirette dipendenze della brigata, dal 1\u00ba novembre 1975 la grande unit\u00e0 venne riconfigurata in brigata motorizzata con la seguente configurazione organica: con alle sue dipendenze il battaglioni fanteria 9\u00ba \"Bari\", 13\u00ba \"Valbella\" e 231\u00ba \"Avellino\"; il 67\u00ba Battaglione bersaglieri \"Fagar\u00e8\", il 60\u00ba Battaglione corazzato \"M.O. Locatelli\", il 47\u00ba Gruppo artiglieria da campagna \"Gargano\" ed il Battaglione logistico \"Pinerolo\".\nBrigata meccanizzata \"Pinerolo\".\nIl 1\u00ba febbraio 1979 la brigata venne riconfigurata da motorizzata a meccanizzata.\nL'organico della brigata registr\u00f2 il 6 dicembre 1981 l'entrata dell'11\u00ba Gruppo artiglieria da campagna \"Teramo\" in sostituzione del 47\u00ba Gruppo artiglieria da campagna \"Gargano\" sciolto nella stessa data e l'uscita del 244\u00ba Battaglione \"Cosenza\" riconfigurato in battaglione addestramento reclute e posto alle dipendenze del X Comando Militare Territoriale di Napoli, con il 231\u00ba Battaglione fanteria \"Avellino\" che assunse fisionomia operativa.\nNel 1986 la configurazione della brigata era la seguente:\nIl 1\u00ba luglio 1991 il 67\u00ba Battaglione bersaglieri \"Fagar\u00e8\" usc\u00ec dall'organico della brigata per passare alle dipendenze della 8\u00aa Brigata bersaglieri \"Garibaldi\", trasferita dal Friuli in Campania, mentre il 21 ottobre 1992 venne ricostruito a Bari, entrando nei ranghi della brigata il 7\u00ba Reggimento bersaglieri che inquadrava l'11\u00ba Battaglione bersaglieri \"Caprera\", successivamente sostituito nel 1997 dal 10\u00ba Battaglione bersaglieri \"Bezzecca\".\nCon il ripristino del livello reggimentale da parte dell'Esercito Italiano del 1991, nello stesso anno sulla base del 231\u00ba Battaglione fanteria motorizzato \"Avellino\" venne ricostituito il 231\u00ba Reggimento fanteria \"Avellino\" e nel 1992 vennero ricostituito sulla base del 9\u00ba Battaglione fanteria motorizzato \"Bari\" il 9\u00ba Reggimento fanteria \"Bari\" e sulla base del 60\u00ba Battaglione corazzato \"M.O. Locatelli\" il 133\u00ba Reggimento carri, che il 10 ottobre 1995 venne posto in posizione \"quadro\" in seno alla allora scuola carristi di Lecce,\nNel quadro del riordinamento della Forza Armata, mut\u00f2 nel corso degli anni novanta organico inquadrando Comando, Reparto comando e supporti tattici, i reggimenti 9\u00ba fanteria \"Bari\", 7\u00ba bersaglieri, 31\u00ba e 133\u00ba carri, 2\u00ba Gruppo artiglieria pesante campale \"Potenza\" (2\u00ba Reggimento artiglieria da campagna semovente nel 1993), sostituito nel 1997 dal 131\u00ba artiglieria dalla Brigata corazzata \"Centauro\", il 47\u00ba Battaglione \"Salento\" e Battaglione logistico \"Pinerolo\".\nIl 3 dicembre 1996 la brigata venne riconfigurata da meccanizzata in corazzata con la denominazione di Brigata corazzata \"Pinerolo\", poich\u00e9 era previsto che, in caso di mobilitazione, fosse completata con il 133\u00ba Reggimento carri in posizione quadro presso la Scuola di carristi. Il 2 ottobre 1997 entr\u00f2 a far parte della brigata il 31\u00ba Reggimento carri trasferito da Bellinzago Novarese nella sede di Altamura (soppresso a gennaio 2020). La brigata, posta alle dipendenze del 2\u00b0 COMFOD di San Giorgio a Cremano aveva la seguente configurazione organica:\nSuccessivamente anche il 131\u00ba sar\u00e0 sostituito dal 21\u00ba Reggimento artiglieria \"Trieste\" della Brigata \"Friuli\". Dal 2001 sono entrati nei ranghi della brigata prima l'11\u00ba Reggimento genio guastatori e l'82\u00ba Reggimento fanteria \"Torino\" della Brigata corazzata \"Ariete\", mentre il 133\u00ba Reggimento carri gi\u00e0 in posizione quadro presso Scuola di cavalleria venne definitivamente sciolto.\nNel 2011 viene riclassificata come brigata meccanizzata, in seguito al passaggio avvenuto il 1\u00ba gennaio 2011 del 31\u00ba Reggimento carri, alle dipendenze della Scuola di Cavalleria, lasciando la sede di Altamura alla fine del 2012 per trasferirsi a Lecce.\nNel 2017 la brigata \u00e8 tornata ad avere una componente corazzata con il ritorno nei ranghi del 31\u00ba Reggimento carri, che nel periodo in cui era stato alle dipendenze della scuola di cavalleria, \u00e8 stato prevalentemente impegnato nella sperimentazione dei nuovi materiali e sistemi d'arma acquisiti nell'ambito del programma Forza NEC(Network Enabled Capability), programma, ormai gi\u00e0 in gran parte operativo, che vede i militari della \"Pinerolo\" operare utilizzando nuovi automezzi, materiali ed equipaggiamenti in grado di assicurare il collegamento diretto e immediato del singolo militare con un centro decisionale condividendo informazioni e dati. Tale programma, ambizioso e innovativo, costituisce la punta di diamante dell\u2019intero sistema di modernizzazione della componente terrestre della Difesa. Il riordino del 31 \u00b0Reggimento Carri, oltre a completare l\u2019organico delle Brigata \"Pinerolo\", porter\u00e0 anche ad un graduale incremento della capacit\u00e0 operativa del Reggimento e rappresenter\u00e0 un importante valore aggiunto per le future attivit\u00e0 della \"Pinerolo. Il 20/01/2020 il 31\u00ba Reggimento Carri si riconfigura in Reggimento di Cavalleria con la denominazione di Reggimento \u201cCavalleggeri di Lodi\u201d.\nComandanti 1821-2012.\nBrigata \"Pinerolo\" (1821-71)\nBrigata \"Pinerolo\" (1881-1926)\nXXIV Brigata fanteria (1926-34)\nXXIV Brigata fanteria \"Gran Sasso\" (1935-39)\n24\u00aa Divisione fanteria \"Gran Sasso\" (1934-39)\n24\u00aa Divisione fanteria \"Pinerolo\" (1939-43)\nDivisione fanteria \"Pinerolo\" (1952-62)\nBrigata fanteria \"Pinerolo\" (1962-75)\nBrigata motorizzata \"Pinerolo\" (1975-79)\nBrigata meccanizzata \"Pinerolo\" (1979 - 1997)\nBrigata corazzata \"Pinerolo\" (1997 - 2011)\nBrigata meccanizzata \"Pinerolo\" (2011 - )\nMezzi e armamenti a disposizione.\nDi seguito sono elencati i mezzi a disposizione della Brigata:"}
{"id": "2076713", "revid": "916580", "url": "https://it.wikipedia.org/wiki?curid=2076713", "title": "Distribuzione (statistica)", "text": "In statistica, in particolare nella statistica descrittiva, una distribuzione \u00e8 una rappresentazione del modo in cui le diverse modalit\u00e0 di un carattere si distribuiscono nelle unit\u00e0 statistiche che compongono il collettivo oggetto di studio.\nLe distribuzioni in statistica vengono anche distinte in \"semplici\" se si rileva un solo carattere, \"multiple\" se si rilevano pi\u00f9 caratteri sullo stesso collettivo.\nDistribuzione unitaria.\nIn una distribuzione unitaria semplice vengono presentate le modalit\u00e0 osservate per ciascuna unit\u00e0 statistica. Ad esempio, se si rileva il carattere \"titolo di studio\" tra gli \"n\" dipendenti di un'azienda, la distribuzione unitaria \u00e8 un insieme di \"n\" coppie in cui il primo elemento indica l'unit\u00e0 (il nome, o altro dato identificativo, di ciascun dipendente), il secondo indica il suo titolo di studio (licenza media, diploma di maturit\u00e0, laurea triennale ecc.).\nAnalogamente, una distribuzione multipla \u00e8 un insieme di \"n\"-uple in cui il primo elemento indica l'unit\u00e0 ed i successivi indicano le modalit\u00e0 degli \"n\" \u2013 1 caratteri osservate su quella unit\u00e0.\nL'insieme di coppie o \"n\"-uple viene rappresentato mediante una tabella. Nel caso di una distribuzione semplice si ha una tabella a due colonne, la prima contenente le singole unit\u00e0 e la seconda le modalit\u00e0 osservate.\nLe serie di intensit\u00e0.\nIn generale le distribuzioni unitarie rappresentano il primo risultato di una rilevazione, che viene poi organizzato nella forma di una distribuzione di frequenze o di quantit\u00e0. Fanno eccezione le cosiddette \"serie di intensit\u00e0\", che presentano le diverse intensit\u00e0 di un fenomeno rilevate secondo un criterio qualitativo o comunque non quantitativo in senso stretto (non una misura o un conteggio). Ne sono esempi:\nDistribuzione di frequenze.\nIn una distribuzione di frequenze viene presentato il numero di unit\u00e0 sulle quali viene rilevata ciascuna modalit\u00e0 del carattere. In una rilevazione del titolo di studio, ad esempio, la distribuzione di frequenze \u00e8 un insieme di \"k\" coppie, dove \"k\" \u00e8 il numero delle modalit\u00e0 del carattere; in ciascuna coppia il primo elemento indica la modalit\u00e0 ed il secondo indica il numero \"n\"i di unit\u00e0 su cui quella modalit\u00e0 \u00e8 stata osservata (la \"frequenza assoluta\" con cui viene osservata).\nSe il carattere \u00e8 quantitativo continuo, o presenta comunque numerose modalit\u00e0, queste vengono raggruppate in classi. Ad esempio, se si rileva la statura le diverse stature possibili vengono raggruppate in intervalli (\"meno di 150\", \"da 150 a 160\" ecc.), se si rileva il numero dei dipendenti di un insieme di aziende si usano classi del tipo \"fino a 5 addetti\", \"da 6 a 20\", \"da 21 a 50\" ecc.\nNella tabella che rappresenta una distribuzione di frequenza semplice, la prima colonna contiene le modalit\u00e0 o le loro classi, la seconda contiene i numeri delle unit\u00e0 che presentano le diverse modalit\u00e0. La somma della seconda colonna \u00e8 uguale al numero totale \"n\" delle unit\u00e0. Da una distribuzione di frequenze si possono derivare distribuzioni di frequenze \"relative\" (o \"percentuali\"). Nel primo caso, le frequenze \"n\"i, dette \"assolute\", vengono sostituite dai rapporti \"f\"i=\"n\"i/\"n\"; nel secondo tali rapporti vengono moltiplicati per 100.\nInfine, se il carattere \u00e8 qualitativo ordinato o quantitativo, le sue diverse modalit\u00e0 vengono esposte in ordine crescente e si possono calcolare le \"frequenze cumulate\" assolute o relative; le frequenze assolute cumulate si calcolano come segue:\nLe altre si calcolano in modo analogo.\nLo schema generale delle corrispondenti tabelle \u00e8 il seguente:\ndove:\nLe frequenze relative cumulate sono utilizzate per calcolare la funzione di ripartizione empirica.\nSerie e seriazioni.\nLe distribuzioni di frequenza vengono talvolta dette:\nDistribuzione di quantit\u00e0.\nIn una distribuzione di quantit\u00e0 viene presentato il modo in cui un carattere quantitativo si distribuisce tra le sue varie modalit\u00e0. Ad esempio, supponendo che si rilevi il numero dei dipendenti di un insieme di aziende, si ha una distribuzione di frequenze se per ciascun numero di dipendenti, o per ciascuna sua classe, si mostra il numero delle aziende che hanno quel numero di dipendenti; si ha invece una distribuzione di quantit\u00e0 se si mostra il numero dei dipendenti in quella classe. Rappresentando le due distribuzioni mediante tabelle, nel primo caso la somma della seconda colonna sar\u00e0 il numero totale delle unit\u00e0 (le aziende), nel secondo sar\u00e0 il numero totale dei loro dipendenti (l'ammontare complessivo del carattere quantitativo rilevato).\nNella tabella che segue si suppone di aver rilevato il numero di dipendenti (il carattere quantitativo) presso 3.443.915 aziende (le unit\u00e0 statistiche):\nLa prima colonna contiene le modalit\u00e0 del carattere raggruppate in classi.\nLa seconda colonna contiene la distribuzione di quantit\u00e0; nella seconda riga, ad esempio, si legge che il numero dei dipendenti occupati presso aziende che hanno da 6 a 20 dipendenti \u00e8 3.123.203.\nIl totale della colonna esprime il numero complessivo dei dipendenti delle aziende oggetto di rilevazione, quindi con l'ammontare complessivo del carattere.\nLa terza colonna contiene la distribuzione di frequenze; nella quarta riga, ad esempio, si legge che il numero delle aziende presso le quali si rileva la modalit\u00e0 \"da 51 a 100 dipendenti\" \u00e8 22.952. Il totale della colonna coincide con il numero complessivo delle aziende su cui \u00e8 stata condotta l'indagine (il numero delle unit\u00e0 statistiche).\nRappresentazione grafica.\nPer le serie territoriali, si usano spesso \"cartogrammi\", nei quali viene rappresentato l'intero territorio considerato (ad esempio una cartina dell'Italia) e si usano diversi colori per mostrare la diversa intensit\u00e0 del fenomeno rilevato nelle diverse province o regioni.\nLe serie storiche vengono normalmente rappresentate con linee spezzate.\nLe distribuzioni di frequenza sono rappresentate graficamente con diagrammi a barre o a torta se il carattere \u00e8 qualitativo o quantitativo discreto, con istogrammi se il carattere \u00e8 quantitativo continuo."}
{"id": "2076719", "revid": "62748", "url": "https://it.wikipedia.org/wiki?curid=2076719", "title": "Balli da sala", "text": ""}
{"id": "2076727", "revid": "1543377", "url": "https://it.wikipedia.org/wiki?curid=2076727", "title": "Cartografia di Mercurio", "text": "Per la cartografia di Mercurio, l'Unione Astronomica Internazionale ha convenzionalmente suddiviso la superficie del pianeta secondo un reticolato, adatto ad una rappresentazione in scala 1:5.000.000, che definisce 15 maglie. \nLe dimensioni delle maglie differiscono per numero di gradi di longitudine e latitudine coperti. Inoltre lungo i confini latitudinali le maglie si sovrappongono per 1 grado (nella versione precedente al 2011 si sovrapponevano per 5 gradi).\nComplessivamente sono state definite cinque fasce di maglie. La prima, posta a cavallo dell'equatore, si estende tra i 22\u00b0\u00a0S e i 22\u00b0\u00a0N ed \u00e8 suddivisa in cinque maglie di 72\u00b0 di longitudine ciascuna. La seconda e la terza si estendono tra i 21\u00b0\u00a0N/S e i 66\u00b0\u00a0N/S e sono suddivise in quattro maglie di 90\u00b0 di longitudine ciascuna. Per tutte queste fasce si \u00e8 adottato come meridiano convenzionale per l'avvio della suddivisione in maglie quello posto a 0\u00b0\u00a0E. Ciascuna delle altre fasce, che si estende oltre i 65\u00b0\u00a0N/S, \u00e8 composta dalla sola maglia circumpolare. \nCartografia moderna.\nL'attuale cartografia \u00e8 il risultato dell'elaborazione delle immagini di dettaglio, ottenute tra il 2011 e il 2015 durante la missione MESSENGER, che sono andate ad integrare sia per qualit\u00e0 sia per copertura quelle ottenute tra il 1974 e il 1976 con i tre sorvoli ravvicinati compiuti dalla missione Mariner-10 e nel 2008 con il primo passaggio di MESSENGER. Il piano di volo scelto per la sonda Mariner-10 prevedeva un'orbita eliocentrica in risonanza 2:1 con quella di Mercurio: se da un lato questo permise, con costi marginali minimi, di aumentare il numero di sorvoli eseguibili, dall'altro comportava che questi avvenissero nel medesimo punto dell'orbita del pianeta il quale, avendo una risonanza 2:1 tra il proprio periodo di rotazione e di rivoluzione, si presentava illuminato sempre sul medesimo emisfero. Il primo e il terzo sorvolo avvennero sul lato scuro per cui fu possibile ottenere immagini della falce mercuriana solo in fase di avvicinamento e allontanamento. Complessivamente la Mariner-10 raccolse immagini del 45% della superficie con due sole maglie interamente mappate e quattro completamente inosservate. La sonda MESSENGER venne invece inserita in un'orbita ermeocentrica e pot\u00e9 osservare Mercurio con continuit\u00e0 per quattro anni raggiungendo la piena copertura delle riprese fotografiche il 6 marzo 2013.\nAlle maglie del reticolato \u00e8 stato assegnato un codice di tipo \"H-n\", dove \"H\" \u00e8 l'acronimo di \"Hermes\", la divinit\u00e0 corrispondente di Mercurio nella mitologia greca, mentre \"n\" \u00e8 il sequenziale assegnato alla maglia all'interno del reticolato. La numerazione delle maglie avviene da nord verso sud e da est verso ovest. Le maglie circumpolari sono di forma circolare. Ad ogni maglia \u00e8 stato inoltre assegnato un nome ripreso da un elemento topografico di rilievo che si trova nella maglia. La denominazione delle maglie \u00e8 variata nel tempo con il progredire della conoscenza della superficie. Inizialmente i nomi facevano riferimento alle albedo storicamente definite da Eug\u00e8ne Michel Antoniadi e successivamente normalizzate dall'IAU; dopo la missione di Mariner-10, nove maglie per cui erano stati acquisite immagini per significative porzioni vennero ribattezzate; le ultime sei vennero ribattezzate nel 2011 quando MESSENGER rese disponibili le prime immagini ravvicinate.\nCartografia storica.\nI primi tentativi di disegnare una mappa della superficie di Mercurio risalgono a Giovanni Schiaparelli, tuttavia furono prima Percival Lowell nel 1896 e poi Eug\u00e8ne Michel Antoniadi nel 1934 i primi a produrne una in cui le caratteristiche venivano identificate con un nome. In particolare fu la nomencaltura di Antoniadi ad imporsi nell'uso comune degli osservatori.\nTutti questi lavori, che gi\u00e0 soffrivano dei limiti impliciti della tecnologia di osservazione allora disponibili, erano inficiati dalla convinzione, che si dimostr\u00f2 poi essere errata, che Mercurio fosse in rotazione sincrona con il Sole mostrando sempre illuminato lo stesso emisfero.\nAnche quando nel 1965 fu compreso il vero periodo di rotazione di Mercurio, non si poterono comunque ottenere mappe precise ma solo una convenzionale denominazione delle principali albedo per i cui nomi la IAU riprese i nomi delle mappe di Antoniadi."}
{"id": "2076734", "revid": "216538", "url": "https://it.wikipedia.org/wiki?curid=2076734", "title": "Elio Fiamma", "text": ""}
{"id": "2076739", "revid": "729019", "url": "https://it.wikipedia.org/wiki?curid=2076739", "title": "Alfredo Maria Bonanno", "text": "Biografia.\nAlfredo Maria Bonanno, in giovent\u00f9 cassiere di banca, lasci\u00f2 in seguito la professione divenendo un teorico dell'anarchismo insurrezionale italiano. Ha scritto il libro \"La gioia armata\" (Edizioni Anarchismo, 1977) per cui \u00e8 stato condannato a 18 mesi di carcere.\nBonanno \u00e8 noto anche per non aver voluto considerare Gianfranco Bertoli come un infiltrato nel movimento, credendo alla sua versione dei fatti dopo lo strage della Questura di Milano, condannata dall'ambiente anarchico.\nNel 1997 viene accusato di essere l'ideologo del gruppo denominato ORAI (Organizzazione Rivoluzionaria Anarchica Insurrezionalista), che avrebbe attuato diverse rapine di autofinanziamento, attentati dimostrativi, e un sequestro di persona, e condannato a 6 anni di carcere e 3.000 \u20ac di multa in appello (in primo grado era stato condannato a 3 anni di carcere). Dei 68 imputati nel processo (denominato \u00abprocesso ROS-Marini\u00bb, dal nome del PG Antonio Marini e del Raggruppamento Operativo Speciale dei Carabinieri che condusse l'inchiesta) solo 7 vennero riconosciuti colpevoli (uno fu condannato all'ergastolo).\nIl processo \u00e8 stato visto dall'ambiente anarchico come una montatura.\nAlfredo Maria Bonanno continu\u00f2 in seguito l'attivit\u00e0 di pubblicista con le Edizioni Anarchismo.\nArrestato in Grecia nell'ottobre 2009, con l'accusa di concorso in rapina insieme al compagno Christos Stratigopoulos, \u00e8 stato poi rilasciato con sentenza del 22 novembre 2010 a causa dell'et\u00e0 avanzata.\nVive a Trieste con la moglie.\nPensiero.\n\"La gioia armata\".\nLe prime frasi di \"La gioia armata\" dimostrano il suo spirito incendiario: \u00abMa perch\u00e9 questi benedetti ragazzi sparano alle gambe di Montanelli? Non sarebbe stato meglio sparargli in bocca? Certo che sarebbe stato meglio. Ma sarebbe stato anche pi\u00f9 pesante. Pi\u00f9 vendicativo e pi\u00f9 cupo\u00bb. Sempre dalla stessa opera: \u00abSbrigati ad attaccare il capitale, prima che una nuova ideologia te lo renda sacro. Sbrigati a rifiutare il lavoro prima che qualche nuovo sofista ti dica, ancora una volta, che \"il lavoro rende liberi\". Sbrigati a giocare. Sbrigati ad armarti\u00bb.\nPer i contenuti di questo libro, Bonanno \u00e8 stato condannato a un anno e mezzo di detenzione..\nIl falso testamento politico di Sartre.\nAlfredo Bonanno \u00e8 noto anche per aver fabbricato, nel 1978, una falsa opera di Jean-Paul Sartre, pubblicata con \"Il mio testamento politico\", per le Edizioni Anarchismo da lui curate. Le trentanove pagine del breve scritto mettevano in mostra un lato insurrezionalista di Sartre: l'autore scaglia un attacco violento alle istituzioni e alle fondamenta dello Stato, della Religione e del sistema della societ\u00e0 borghese, delle quali invoca una fine violenta, il travolgimento dovuto all'avvento, da lui auspicato, di insurrezioni proletarie. La divulgazione di quello scritto apocrifo e incendiario sarebbe costata a Bonanno anche una denuncia da parte del filosofo esistenzialista."}
{"id": "2076740", "revid": "34928", "url": "https://it.wikipedia.org/wiki?curid=2076740", "title": "Caratteri cufici", "text": ""}
{"id": "2076744", "revid": "124123", "url": "https://it.wikipedia.org/wiki?curid=2076744", "title": "Gary Boyd Roberts", "text": "Ha conseguito un B.A. all'Universit\u00e0 di Yale, M.A. all'Universit\u00e0 di Chicago, membro all'Universit\u00e0 della California (Berkeley)\nHa sposato Margaret Melstrom il 6 settembre 1969 a Cherry Hill, New Jersey.\nPubblicazioni.\nLe pubblicazioni di Roberts includono:\nCome autore:\nIn collaborazione con William Addams Reitwiesner:\nCome editore:\n\"Mayflower Source Records\", NEHGR (1986),\nAltre:"}
{"id": "2076746", "revid": "287204", "url": "https://it.wikipedia.org/wiki?curid=2076746", "title": "Episodi di Eureka (terza stagione)", "text": "La terza stagione di \"Eureka\" \u00e8 stata trasmessa negli Stati Uniti d'America dal canale Syfy. \u00c8 divisa in due parti: la prima, composta di otto episodi, \u00e8 andata in onda per la prima volta dal 29 luglio al 23 settembre 2008; mentre la seconda, di dieci episodi, \u00e8 andata in onda dal 10 luglio al 18 settembre 2009. In Italia ha fatto il suo debutto il 21 gennaio 2010 su Rai 4 ed \u00e8 priva, al contrario delle altre, di un titolo tradotto in italiano per i vari episodi.\nIl drone cattivo.\nTrama.\nIl sequestro del direttore della Global, la fuga di Beverly e l'arresto di Henry hanno portato la Difesa ad assumere un consulente esterno, Eva Thorne, per migliorare l'efficienza della citt\u00e0. Martha, un drone bersaglio costruito dal dottor Ethan Edison per testare un sistema di difesa antimissile, va fuori controllo. Carter, incaricato di recuperare Martha, interroga Edison, che spiega che un upgrade misterioso ha portato l'intelligenza artificiale di Martha a crescere a dismisura: Martha possiede ora l'intelletto di un'adolescente, e come tale andr\u00e0 trattata per non farla diventare pericolosa. Edison non sa come possa essere successo, e in effetti la responsabile si rivela essere sua moglie Mina, che voleva che ad Ethan venisse riconosciuto il merito per il suo lavoro con i droni. Martha finge di farsi catturare per attivare altri droni, che programma per distruggere lo scudo elettromagnetico di Eureka e poter lasciare la citt\u00e0; la Thorne ordina di distruggerla, ma Carter capisce che Martha si comporta come una ragazzina scappata di casa e riesce a calmarla con l'aiuto di Zoe, che per caso aveva fatto amicizia con lei. Stark, Allison, Zane e Fargo si sono compromessi con la Thorne per aiutare Carter; la Thorne, suo malgrado impressionata, nomina Stark e Allison codirettori della Global, ma chiarisce anche che continueranno a rispondere a lei. Allison, dopo aver riflettuto a lungo, accetta di sposare Nathan.\nDov'\u00e8 finito Bob?\nTrama.\nEva Thorne inizia con i tagli al budget di Eureka, a cominciare dal personale della Global Dynamics. Carter e Allison devono trovare Bob Nobb, detto \"Bob Pork\", uno scienziato scomparso che vive nel laboratorio 27, un ecosistema artificiale, assieme ad altri ricercatori; Carter riesce a trovarlo e scopre che Bob ha subito un atavismo, una mutazione che l'ha fatto regredire ad un essere bestiale. L'unico esperto dell'argomento \u00e8 Henry, e Carter, con il benestare della Thorne, riesce a farlo manifestare come ologramma dalla prigione grazie ad un sistema di Zane; Henry scopre che la causa della mutazione \u00e8 l'inquinamento dell'acqua presente nell'ecosistema e che anche gli altri residenti stanno cominciando a subirne gli effetti; soltanto un intervento dall'esterno ha potuto causare il problema, e Carter capisce perci\u00f2 che il responsabile \u00e8 Derek, il tecnico di sorveglianza. Derek ha una relazione a distanza con Teri, figlia di una coppia di ricercatori del laboratorio, e ha provocato in Bob la mutazione quando ha scoperto che l'uomo, noto sciupafemmine, ci provava con Teri. Stark elabora una cura e Carter riesce ad iniettarla ad un Bob ormai completamente animalesco, riportandolo alla normalit\u00e0; anche gli altri scienziati vengono curati, e i Wallace decidono di lasciare il progetto per permettere a Teri di stare accanto a Derek. La Thorne fa rilasciare Henry per il suo contributo; rimasta sola, la donna visiona alcuni vecchi filmati sequestrati al museo di Eureka e la sua attenzione sembra andare ad un misterioso incidente avvenuto in citt\u00e0 nel 1939.\nIl migliore dei falsi.\nTrama.\nAlcuni cani robotici, partecipanti all'annuale mostra canina di Eureka, esplodono misteriosamente. Durante le indagini, Carter avverte scosse di terremoto che per\u00f2 nessun altro sembra percepire; il dottor Hood, eccentrico sismologo e vulcanologo in pensione, scopre che sotto Eureka si \u00e8 sviluppata una camera magmatica che esploder\u00e0 da un momento all'altro. La causa si rivela essere un generatore di onde acustiche che qualcuno sta usando per convertire il carbone del sottosuolo in diamanti e che sta fondendo il terreno, generando il magma; la colpevole \u00e8 Tracy Fox, responsabile della manutenzione del mainframe della Global, il quale funziona per l'appunto con un processore in diamante. Interrogata, la Fox ammette di aver coltivato in segreto i diamanti per migliorare l'efficienza dei processori, ma non avendo il permesso di testarli, li ha inseriti nei cani robotici, provocandone l'esplosione. Sfruttando il fiuto di uno dei cani e utilizzando lo scavatore di Hood, Carter e Stark localizzano la camera magmatica e riescono a deviarla in un lago, salvando la citt\u00e0. Henry viene incaricato dalla Thorne di controllare i livelli di radiazione di un terreno su cui vuole costruire un albergo; l'area si rivela essere effettivamente contaminata, ma la Thorne non vuole procedere alla bonifica e ordina a Henry di mantenere il riserbo sulla faccenda.\nL'anello temporale.\nTrama.\n\u00c8 il giorno del matrimonio di Nathan e Allison, ma tutto continua a ripetersi a causa di un anello temporale di cui solo Carter sembra essere cosciente. Il responsabile \u00e8 Leo Weinbrenner, un tecnico della Global che ha usato un acceleratore di particelle da lui ideato per tornare indietro nel tempo e prevenire il proprio licenziamento; Carter e Leo sono gli unici ad esserne consapevoli perch\u00e9 entrambi sono stati esposti ad una particolare frequenza di luce che protegge dalle conseguenze dell'esperimento. Leo, per rimettere tutto a posto, deve riuscire a sincronizzare l'acceleratore con un timer, ma rimane ucciso nel tentativo durante l'ennesimo riavvolgimento temporale. Carter si rivolge a Stark, l'unico in grado di effettuare la sincronizzazione, che gli crede perch\u00e9 lo sceriffo ha memorizzato le equazioni usate da Leo. Stark sincronizza l'acceleratore con un orologio atomico e riesce a ripristinare il tempo, ma nel farlo sacrifica la propria vita, smaterializzandosi sotto gli occhi di Carter e Fargo; toccher\u00e0 a Carter dare la tragica notizia ad Allison che, ignara di tutto, aspettava Nathan all'altare. Nel frattempo, Lexi, sorella di Carter, arriva in citt\u00e0.\nFammi vedere la mummia!\nTrama.\nLexi si trasferisce per qualche tempo a casa Carter; la donna \u00e8 incinta del suo compagno, un medico attualmente impegnato con l'OMS, ma ha scelto di non dirgli nulla per non essere d'ostacolo alla sua carriera. Alla Global viene dedicata una galleria alla memoria di Nathan Stark e nel frattempo al centro viene trasportato un sarcofago contenente la mummia di una regina egizia sul quale grava una maledizione. I ricercatori aprono la tomba, e strani eventi sembrano provare che la maledizione \u00e8 stata scatenata: la mummia sparisce e due dei ricercatori coinvolti muoiono uno dopo l'altro per quella che pare essere un'estrema disidratazione. Si scopre che la causa della morte \u00e8 un'antica specie d'insetti che si nutrono dei fluidi delle vittime e uccisero la regina egizia, rimanendo da allora quiescenti nella sua tomba; i due ricercatori si sono contaminati quando hanno aperto il sarcofago e anche Fargo, venuto in contatto con una delle vittime, viene attaccato dalle larve, che iniziano lentamente a prosciugarlo. Carter scopre che gli insetti sono attirati dalle frequenze sonore di una musica composta da Lexi e che sono vulnerabili al freddo intenso, trovando cos\u00ec il modo di eliminare la minaccia e di salvare Fargo. Allison, appena tornata al lavoro dopo una breve aspettativa per superare la morte di Nathan, inizia a vederlo ovunque; si tratta in realt\u00e0 di un ologramma fatto installare da Stark in una collana di diamanti in cui lui le ricorda il suo amore per lei. La Thorne incarica Zane di aprire un cryptex da lei ritrovato.\nL'amore pu\u00f2 farti a pezzi.\nTrama.\nIn citt\u00e0 compare un maldestro supereroe mascherato che si fa chiamare \"Capitan Eureka\" e che pare avere un debole per Lexi. Carter, deciso ad acciuffarlo prima che combini guai, convince la sorella a fare da esca e scopre che l'imbranato personaggio ricicla vecchi progetti della Global Dynamics, accantonati perch\u00e9 difettosi: Capitan Eureka \u00e8 infatti Chuck, l'esperto in riciclaggio della citt\u00e0, che ha fatto tutto per fare colpo su Lexi. Eva Thorne, con l'aiuto di Zane, sblocca il cryptex, che apre un bunker militare risalente agli Anni '30 che si estende al di sotto di Eureka; uno degli ingressi comunica con il liceo, e Zoe, Lucas e la loro amica Pilar decidono di esplorarlo, finendo per\u00f2 con il perdersi. Il trio s'imbatte in Zane, che sta ispezionando il bunker, ma rimangono intrappolati a causa di un calo di potenza accidentalmente provocato da Lucas; per liberarli, \u00e8 necessario riattivare il generatore del bunker per riaprire le porte, e Carter riesce nell'impresa sfruttando un dislocatore sperimentale usato da Chuck che permette di attraversare i muri. Carter, a questo punto, ha capito che la Thorne nasconde qualcosa, ma la donna rifiuta di dare spiegazioni.\nSta spuntando il sole.\nTrama.\nDurante la settimana di elezione del sindaco, un secondo sole compare nel cielo di Eureka; la causa \u00e8 un compito scolastico di Zoe e Kylie, una sua compagna di classe, che consiste nel creare un modello funzionante del sistema solare. Il sole creato da Kylie avrebbe dovuto spegnersi da solo, ma continua a scaldarsi a causa di un eccesso di idrogeno dovuto agli esperimenti del dottor Herrera, nefologo della Global, che sta testando delle nuvole artificiali: se non verr\u00e0 eliminato al pi\u00f9 presto, il sole evolver\u00e0 in una supernova ed esploder\u00e0, cancellando Eureka. Carter e Zane riescono a far implodere il sole e le elezioni possono avere luogo: il nuovo sindaco \u00e8 Henry, candidato a sua insaputa da Lexi e Carter. Zane ha recuperato alcune vecchie fotografie dal bunker militare; esaminandole, Carter, Jo, Allison e Zane scoprono che il bunker risale a prima della fondazione di Eureka e capiscono che la Thorne intende cancellare le prove di qualcosa avvenuto l\u00ec dentro. Nel bunker, Carter, Allison e Zane trovano in uno dei laboratori le tracce di alcuni cadaveri che la Thorne ha fatto rimuovere in segreto; le analisi di Henry rivelano che si tratta di ricercatori morti nel 1939 per quello che pare essere un invecchiamento accelerato. Allison affronta Eva, che per tutta risposta dichiara di essere tornata per chiudere i conti con il passato e le intima di non mettersi sulla sua strada.\nMinaccia radioattiva.\nTrama.\nLa Thorne incarica un esterno, il dottor Hendricks, di sigillare il bunker con un cemento istantaneo. Allison e Henry riescono a procurarsi i corpi dei ricercatori fatti sparire dal bunker; l'autopsia rivela che l'invecchiamento rapido che li ha uccisi \u00e8 stato provocato da una sostanza radioattiva, la stessa che emetteva le radiazioni rilevate da Henry e che pi\u00f9 tardi si scoprir\u00e0 essere un prodotto dei loro esperimenti sulla bomba atomica. Zoe si \u00e8 contaminata quando \u00e8 entrata nel bunker e ora sta invecchiando rapidamente; Carter entra nel bunker per procurarsi un campione, ma rimane intrappolato insieme alla Thorne poich\u00e9 Eva, informata che Carter l'ha denunciata al generale Mansfield, ha fatto anticipare la chiusura. Eva, a questo punto, rivela di essere in realt\u00e0 Mary Perkins, una dei ricercatori che lavoravano nel bunker, e di avere centosette anni: la sostanza che uccise i suoi colleghi, infatti, contamin\u00f2 anche lei, ma con l'effetto di rallentare il suo invecchiamento a causa di un fattore genetico sconosciuto. Hendricks elabora un solvente in grado di distruggere il cemento e Carter e la Thorne vengono liberati da Jo e Zane; Zoe viene curata con un antidoto creato da Henry usando un campione di sostanza custodito da Eva, ma anche la citt\u00e0 \u00e8 in pericolo, poich\u00e9 la sostanza ha contaminato la falda acquifera di Eureka. Grazie alle ricerche dei colleghi di Eva, gli scienziati riescono a purificare l'acqua, evitando l'invecchiamento precoce della popolazione; ora \u00e8 tutto finito, e Carter, Allison e Henry aiutano Eva a lasciare la citt\u00e0. L'episodio si chiude con la scoperta da parte di Allison di essere incinta e il licenziamento di Carter da parte di Mansfield per aver aiutato Eva a scappare.\nBentornato Carter.\nTrama.\nCarter, licenziato per aver coperto la fuga di Eva Thorne, si candida per un lavoro al Dipartimento di Sicurezza Interna e nel frattempo viene rimpiazzato da Andy, un androide creato da Fargo per ordine di Mansfield. In citt\u00e0 appaiono pozzi gravitazionali che distorcono la gravit\u00e0, provocando incidenti; Carter scopre che la causa \u00e8 un campo di gravitoni creato dal dottor Fielding, fisico della Global, che per\u00f2 non sa come rimediare. Fielding, in realt\u00e0 uno studioso mediocre, si \u00e8 fatto aiutare da una collega che si rivela essere nient'altri che S.A.R.A., che voleva dimostrare l'inaffidabilit\u00e0 di Andy per far riavere il lavoro a Jack; un maldestro tentativo di Fielding di eliminare i pozzi ne provoca l'unione in un'unica singolarit\u00e0 che rischia d'inghiottire l'intera citt\u00e0, ma Carter riesce a risolvere il problema con l'aiuto di Andy. Henry, forte dei propri poteri di sindaco, riesce a far reintegrare Carter; Andy, che dopo quanto accaduto riconosce che Jack \u00e8 uno sceriffo migliore di lui, gli cede il posto di buon grado. Henry scopre che qualcosa sta arrivando dallo spazio.\n\u00c8 la tua faccia o la mia?\nTrama.\nMentre Carter \u00e8 impegnato con una serie di esami d'idoneit\u00e0, Jo si sottopone ad una scansione del DNA per testare un sistema messo a punto dal dottor Jacob Stefano, genetista della Global, che permetter\u00e0 di conoscere in tempo reale condizioni di salute e posizione dei cittadini; la scansione, per\u00f2, fallisce perch\u00e9 qualcuno ha rubato un componente dello scanner. I furti continuano, e la responsabile sembra essere proprio Jo, che dopo il test ha cominciato a manifestare strani comportamenti, tra cui tentare di sedurre Fargo; in realt\u00e0, la Jo che si comporta in modo bizzarro \u00e8 Julia, un'assistente di laboratorio che ha usato le sostanze rubate e un campione di DNA di Jo per assumere le sue sembianze e provare ad essere lei. Incapace di invertire il processo, Julia altera il DNA di Jo in modo da conferirle il proprio aspetto e prendere definitivamente il suo posto, ma le modifiche degradano il DNA di entrambe, mettendo a rischio le loro vite; pentita, Julia aiuta Stefano, Allison, Fargo e Zane a riprogrammare lo scanner del DNA, rimettendo a posto le cose.\nLa membrana pazza.\nTrama.\nMentre ad Eureka si verificano anomalie che l'eccentrico fisico Murray Drechmeyer attribuisce ad un fantasma, in citt\u00e0 arrivano Tess Fontana, astrofisica e vecchia amica di Allison, e Duncan, il compagno di Lexi. Quest'ultima riesce a nascondere a Duncan la gravidanza, e pur di non dirglielo finge di avere una relazione con Fargo; Duncan scopre comunque la verit\u00e0, ma non la prende bene. Carter indaga sulle anomalie con l'aiuto di Tess, che si scopre essere il nuovo capo della Sezione 5, ma accidentalmente attivano un dispositivo che li proietta in un'altra dimensione, rendendoli invisibili e intangibili. I due scoprono cos\u00ec che il fantasma \u00e8 il dottor H.J. Johnson, ideatore del dispositivo, che si trova nelle loro stesse condizioni, e che le anomalie sono causate dai suoi tentativi di ricalibrare l'apparecchio. Johnson muore tentando l'ennesima riprogrammazione, ma Tess capisce come fare e salva la situazione.\nNon \u00e8 facile essere verdi.\nTrama.\nFargo, Lucas ed altri scienziati, tra cui il biochimico Big Ed, gareggiano nell'annuale partita di bowling contro la squadra dell'Area 51, rivale storica di Eureka; Bismarck, capitano della squadra avversaria, gioca un brutto scherzo a Fargo e i suoi rendendo la loro pelle verde con un dispositivo che emette radiazioni. Carter viene incaricato di requisire un materiale radioattivo che servir\u00e0 per alimentare un telescopio, programmato da Tess, che identificher\u00e0 l'oggetto in arrivo dallo spazio, ma il materiale viene rubato; si scopre che il ladro \u00e8 Big Ed, che aveva bisogno del materiale per nutrire un blob da lui creato per la rimozione delle scorie nucleari. Il blob \u00e8 per\u00f2 fuori controllo, e dopo aver divorato Big Ed, diventato radioattivo in seguito allo scherzo di Bismarck, \u00e8 in cerca di altre fonti di nutrimento, ma Carter riesce a distruggerlo. Duncan riporta alla normalit\u00e0 i membri della squadra con una crema di sua ideazione e si chiarisce con Lexi; la partita contro l'Area 51 pu\u00f2 cos\u00ec finalmente avere luogo e la squadra di Eureka si aggiudica la vittoria. Senza il telescopio, per\u00f2, non c'\u00e8 modo di identificare l'oggetto misterioso, e Allison riceve da Mansfield l'ordine di prepararsi ad abbatterlo.\nMinaccia dallo spazio.\nTrama.\nIl segnale in arrivo dallo spazio \u00e8 sempre pi\u00f9 forte; mentre Allison \u00e8 impegnata a predisporre un sistema di difesa, in citt\u00e0 spariscono oggetti in continuazione, e Carter, Tess e Zane scoprono che qualcuno li sta usando per costruire un generatore di energia. Gli artefici si rivelano essere i ragazzi di Eureka, che in preda ad una sorta di trance ipnotica stanno realizzando il generatore senza nemmeno rendersi conto di ci\u00f2 che stanno facendo; le analisi di Henry rivelano che l'origine \u00e8 un'attivit\u00e0 cerebrale anomala indotta dal segnale proveniente dallo spazio. Fargo scopre che il generatore serve a creare un campo di energia che funger\u00e0 da cuscinetto per smorzare l'impatto dell'oggetto in arrivo dallo spazio, che senza di esso si schianter\u00e0 sulla Terra ad una tale velocit\u00e0 da polverizzare Eureka, e gli scienziati sono perci\u00f2 costretti a permettere l'atterraggio. L'oggetto spaziale finalmente atterra, ma non \u00e8 un'astronave aliena; si tratta infatti di una navicella americana.\nAmore spaziale.\nTrama.\nLa navicella si rivela essere la \"Columbus\", una nave senza equipaggio realizzata da Henry e Kim vent'anni prima di cui si sono perse le tracce poco dopo il suo lancio nello spazio; non avendo ricevuto risposta al proprio segnale, il computer di bordo ha improvvisato inducendo gli abitanti di Eureka a creare per lei un sistema di atterraggio. A bordo, gli scienziati rimangono attoniti di trovare quella che pare essere Kim; si tratta in realt\u00e0 del computer di bordo, che ha creato una copia del corpo di Kim in cui ha fatto il download di se stesso. Tra i cittadini si diffonde uno strano virus che, dopo aver distrutto il computer della \"Columbus\", attacca le persone, provocando letali sovraccarichi cerebrali; Kim, creata dal computer proprio per evitare che i dati in esso contenuti andassero persi a causa del virus, \u00e8 sana, ma contiene le informazioni necessarie a combattere l'infezione, e Henry, collaborando con lei, riesce ad elaborare una cura. Tra Carter e Tess, nel frattempo, nasce un'intesa.\nAcqua assassina.\nTrama.\nIn citt\u00e0 arriva il dottor Bruce Manlius, esperto in reti neurali e vecchia conoscenza di Tess, per aiutare gli scienziati a trovare un modo per estrarre le informazioni da Kim: la quantit\u00e0 di dati contenuti in lei, infatti, \u00e8 tale che occorrerebbero migliaia di anni per un trasferimento completo. Il corpo di Kim si sta deteriorando in fretta, e l'unico modo per evitare che i dati vadano perduti \u00e8 una procedura che per\u00f2 accelerer\u00e0 la fine di Kim; Henry non vuole dare il consenso, ma alla fine sar\u00e0 la stessa Kim a convincerlo a lasciarla andare. Carter indaga sulla morte di una donna inspiegabilmente annegata nell'abitacolo della propria macchina. Nei giorni successivi, altre donne annegano in modi altrettanto improbabili; Fargo scopre che l'acqua in cui sono annegate era stata prodotta dai loro stessi corpi, e Carter capisce che la causa \u00e8 un'acqua sintetica, accidentalmente modificata da alcune radiazioni, con cui tutte le vittime sono entrate in contatto. Anche Tess \u00e8 stata contaminata, ma grazie ad un'intuizione di Carter, gli scienziati riescono a salvarla usando il sistema di Manlius per l'estrazione dei dati da Kim, che permette al corpo di Tess di smaltire l'acqua in eccesso.\nTu non conosci Jack.\nTrama.\nAllison \u00e8 ormai prossima al parto. Tess distribuisce ai cittadini degli acchiappastorie per memorizzare i loro ricordi e creare una capsula del tempo. Fargo scopre che i ricordi su di lui sono tutt'altro che lusinghieri e li cancella dall'archivio; sfortunatamente, cos\u00ec facendo, tutti coloro che hanno usato gli acchiappastorie iniziano a perdere tutti i loro ricordi, sviluppando una demenza simile alla malattia di Alzheimer. Alla Global sta per essere avviato un protocollo di sterilizzazione, e Carter e Allison rimangono bloccati all'interno dell'edificio a causa del fatto che il responsabile della procedura, il dottor Kinnison, ha contratto la demenza e si \u00e8 dimenticato di loro; come se non bastasse, Allison entra in travaglio. I due riescono ad avvertire Tess e Zoe, ma Tess inizia a manifestare la demenza e non \u00e8 in grado di aiutarli; grazie a Carter, che con un bacio riesce a farle ritrovare la memoria, Tess ferma la sterilizzazione e inverte le modifiche di Fargo, restituendo ai cittadini i loro ricordi. Allison, assistita da Zoe, partorisce una bambina e la chiama Jenna.\nMinaccia preistorica.\nTrama.\nAllison \u00e8 in congedo per maternit\u00e0, e Tess la sostituisce in qualit\u00e0 di direttore della Global Dynamics. Zane e Taggart, che aveva lasciato Eureka due anni prima in seguito alla rottura con Jo, tornano in citt\u00e0 dopo aver effettuato un carotaggio in Russia; Jo \u00e8 molto a disagio, e lo strano comportamento di Zane, improvvisamente freddo e indifferente verso tutto e tutti, peggiora le cose. Il ghiaccio della carota comincia inspiegabilmente a diffondersi, minacciando di gettare la citt\u00e0 in una nuova era glaciale; anche il comportamento di Zane si rivela provocato dal ghiaccio, che crescendo dentro il suo corpo ha invaso il suo cervello. Taggart scopre che l'origine di tutto \u00e8 un fungo preistorico, sopravvissuto all'interno della carota sotto forma di spore; Carter capisce che il fungo si diffonde sfruttando una particolare fibra sintetica utilizzata come isolante termico, e Zane, Taggart e Tess riescono a debellarlo, sciogliendo il ghiaccio e salvando Eureka. Zoe, dopo aver aiutato Allison a partorire, vorrebbe diventare un medico, ma il test attitudinale la indirizza invece verso l'ingegneria robotica; alla fine, incoraggiata da Lucas, sceglie comunque di iscriversi a medicina. Carter e Tess si mettono insieme.\nIl rovescio della medaglia.\nTrama.\nZoe viene ammessa alla facolt\u00e0 di medicina ad Harvard con due anni in anticipo. Un campo magnetico di origine sconosciuta causa una serie di incidenti; la causa \u00e8 un amplificatore che ha letteralmente trasformato Eureka in un nuovo polo magnetico. Il responsabile \u00e8 Lucas, che ha realizzato l'amplificatore per prevenire l'inversione dei poli nella speranza di ottenere una raccomandazione per Harvard, cos\u00ec da poter restare con Zoe. Guidato da Tess e Henry, Carter inverte la polarit\u00e0 del campo, dando modo a Fargo e Zane di annullarlo con una scarica positronica generata dal drone Martha; il problema \u00e8 risolto, e Lucas, la cui invenzione potr\u00e0 avere importantissimi risvolti negli studi sul magnetismo, ottiene da Henry una raccomandazione per il MIT. Tess accetta una proposta di lavoro in Australia che stava in realt\u00e0 considerando da prima ancora di mettersi con Carter; quest'ultimo \u00e8 deluso, ma alla fine comprende le sue ragioni e la sostiene. Zoe e Tess lasciano cos\u00ec Eureka."}
{"id": "2076752", "revid": "2091899", "url": "https://it.wikipedia.org/wiki?curid=2076752", "title": "Acconciature nell'antica Roma", "text": "Il romano medio sino al V secolo a.C. non dedicava particolare cura alle acconciature e usava portare i capelli sciolti: gli \"incompti capilli\" (i capelli non pettinati).\nQuando forse nel 300 a.C. fu aperta a Roma la prima bottega di barbiere, i romani cominciarono a frequentarla per tenere a posto i capelli con un taglio semplice e corto.\nI rimproveri che infatti Seneca rivolgeva a \u00abquesti giovani bellimbusti con barba e capelli luccicanti d'olio, che sembravano sempre appena usciti da un salotto alla moda...\u00bb che chiedevano consigli al \"tonsor\" \u00absu ogni singolo capello\u00bb riguardavano una minoranza dei romani; la gran parte non aveva da sprecare n\u00e9 tempo n\u00e9 denaro per queste mode che venivano giudicate anche poco virili come insegnava Ovidio nella sua \"ars amatoria\"\nAcconciatura maschile.\nLa cura della persona era affidata al \"tonsor\", il barbiere, privato e costoso per i pi\u00f9 ricchi, o pubblico che nella sua bottega o all'aperto in strada, tagliava capelli e sistemava barbe.\nNel II secolo d.C. l'esigenza per i pi\u00f9 raffinati di recarsi pi\u00f9 volte al giorno dal barbiere, che era anche parrucchiere, fa s\u00ec che le loro botteghe diventino luogo d'incontro per oziosi, secondo alcuni:\nsecondo altri, invece, la moltitudine che s'incontra nella \"tonsorina\", dall'alba sino all'ora ottava, ne fa un luogo d'incontro, di pettegolezzi, di scambio di notizie, un vero variegato salotto di varia umanit\u00e0, tanto che diversi pittori, dal secolo di Augusto in poi, ne fanno oggetto dei loro quadri come gi\u00e0 avevano fatto gli Alessandrini.\nPer questo loro indefessa attivit\u00e0 rimuneratrice sempre pi\u00f9 richiesta, diversi \"tonsores\" si arricchirono e divennero rispettabili cavalieri o proprietari terrieri come Marziale nei suoi Epigrammi o Giovenale nelle sue Satire spesso riferiscono, ironizzando sugli ex-barbieri arricchiti.\nLa bottega del \"tonsor\" \u00e8 cos\u00ec organizzata: tutt'intorno alle pareti gira una panca dove siedono i clienti in attesa del loro turno, alle pareti sono appesi degli specchi sui quali i passanti controllano la propria condizione \"pilifera\", al centro uno sgabello su cui siede il cliente da riordinare, coperto da una salvietta, grande o piccola, oppure da un camice (\"involucrum\").\nL'acconciatura di Augusto.\nNella bottega si affannano il \"tonsor\" e i suoi aiutanti (\"circitores\") per tagliare o sistemare i capelli secondo la moda che in genere \u00e8 quella dettata dall'imperatore in carica. Le acconciature degli imperatori da Traiano in poi, almeno cos\u00ec come risulta dalle monete, fatta eccezione per Nerone, che dedicava particolare attenzione alla chioma, in genere seguivano quella dell'imperatore Augusto che non amava perdere troppo tempo ad acconciarsi con capelli troppo lunghi o riccioluti.\nIn realt\u00e0 l'acconciatura dei capelli di Augusto rispondeva anche a criteri di arte politica che l'imperatore per primo cur\u00f2 in modo particolare conscio dell'importanza politica della sua rappresentazione visiva presso i sudditi dell'Impero. Nel \"ritratto di Ottaviano\" (risalente al periodo tra il 35 e il 30 a.C.), una testa ai Musei Capitolini a Roma che ritrae l'Imperatore Augusto in giovane et\u00e0, quando era ancora solo Ottaviano e non aveva i titoli imperiali, quando cio\u00e8 era ancora preso dalla lotta per la vendetta di Cesare e la conquista della supremazia politica senza esclusione di colpi, viene rappresentato con i capelli trattati a ciocche mosse agitatamente e la celebre ciocca \"a tenaglia\" \u00e8 seminascosta sulla fronte tra il movimento delle altre. Ottaviano \u00e8 infatti all'inizio della sua evoluzione politica quando cio\u00e8 vuole rappresentare l'accordo politico con la parte popolare cesariana. Diversa l'acconciatura semplice e severa ispirata ai primitivi costumi romani, di quando ormai \u00e8 imperatore gradito anche al partito dei senatori conservatori. Cos\u00ec appare nell'Augusto di via Labicana, un \"pontifex maximus\" con una aurea compostezza e con un'espressione di orgoglioso riserbo.\nStoria e descrizione.\nAll'inizio del II secolo quindi i romani si accontentavano di una \"sistematina\" a base di qualche colpo di forbice (\"forfex\") che di solito aveva delle lame unite da un perno al centro con degli anelli alla base: strumento non molto efficiente per un taglio uniforme, a giudicare dalle \"scalette\" che sfregiavano la capigliatura: cos\u00ec come nota Orazio, prendendo in giro se stesso:\nPer evitare questo rischio i pi\u00f9 ricercati preferiscono farsi arricciare i capelli come faceva l'imperatore Adriano e suo figlio Lucio Cesare e il figlio di questi Lucio Vero che sono rappresentati nelle loro effigi con capelli inanellati da abili tonsores che si servivano alla bisogna di un ferro (\"calamistrum\") scaldato al fuoco. La moda divenne prevalente tra i giovani e purtroppo anche tra uomini anziani che volevano servirsi dei riccioli per nascondere la pelata.\nNon si contano le prese in giro dei poeti satirici romani nei confronti di quelli che si facevano tingere i capelli, profumare e che si facevano applicare finti nei (\"splenia lunata\").\nAcconciatura femminile.\nLa signora aveva a sua disposizione per la sua toeletta catini, specchi di rame, d'argento o di vetro ricoperto di piombo e, se ricca, aveva addirittura una sua vasca da bagno (\"lavatio\") potendo cos\u00ec fare a meno dei bagni pubblici. Poteva poi adornarsi con pettini, spille (\"fibulae\"), unguenti e gioielli.\nL'uso di questi oggetti presupponeva aver soddisfatto la prima necessit\u00e0 della matrona che era quella dell'acconciatura dei capelli. Operazione questa molto complicata al tempo dell'impero. In epoca repubblicana la donna divideva semplicemente i capelli a met\u00e0 con una scriminatura e poi li legava dietro la nuca oppure si faceva delle trecce raccolte in un cercine sulla fronte.\nIn tutta l'iconografia femminile al tempo dei Flavi le donne usano acconciare i capelli in complicatissimi riccioli e quando in seguito ci rinunciarono, prevalse la moda di lunghe trecce disposte come torri sulla sommit\u00e0 della testa che non potevano non essere oggetto della presa in giro di poeti come Giovenale che evidenzia il contrasto tra una signora di bassa statura che ostenta sulla testa un'acconciatura pi\u00f9 alta di lei.\nLe matrone condividevano con i loro mariti le lunghe sofferenze che essi sopportavano per farsi radere dai \"tonsores\", ed esse per farsi acconciare dalle serve pettinatrici (\"ornatrices\") che correvano il rischio, molto presente, di essere duramente punite se l'acconciatura non soddisfaceva la signora. Pi\u00f9 fortunate quelle parrucchiere che rimediavano alla calvizie della padrona con posticci e parrucche, bionde o nere, come quelli di capelli veri fatti venire dall'India.\nLe tinture per capelli.\nFin dai tempi della prima Repubblica le donne romane si tingevano i capelli \u00abper rendere pi\u00f9 attraente il loro aspetto\u00bb servendosi di solito della cenere del focolare che conferiva loro una chioma dai riflessi rossi.\nMolto diffuso in et\u00e0 imperiale era invece l'henn\u00e9 (\"cypros\") che veniva dall'Egitto: divenne anche di gran moda tingersi di biondo.\nLe tinture provenivano dalle pi\u00f9 lontane regioni dell'Impero specialmente dal Nord Europa (\"Germane herbae\", Ov.\"Ars am.\", III, 163 sg.). Si usavano anche palle di sapone prodotte vicino a Wiesbaden (\"pilae Mattiacae\", Mart., XIV, 26) o la \"spuma Battava\" proveniente dalle regioni degli odierni Paesi Bassi.\nPlinio riferisce di una tintura rossa fatta di cenere e sego che veniva usata anche come sapone.\nLe tonalit\u00e0 di colore usate arrivavano sino al colore azzurro, molto appariscente ma gradito dalle donne pi\u00f9 spregiudicate."}
{"id": "2076757", "revid": "47767", "url": "https://it.wikipedia.org/wiki?curid=2076757", "title": "Adrien Decourcelle", "text": "Attivo durante il XIX secolo, ottenne in patria un notevole successo e viene ricordato specialmente come tragediografo.\nTra le sue opere drammaturigiche si distinguono \" Jenny l'ouvri\u00e8re\" del 1850, \"Sarah la cr\u00e9ole\" del 1852, \"Le p\u00e8re\" del 1877.\nTra le sue commedie le pi\u00f9 note sono \"Une soir\u00e9e \u00e0 la Bastille\" del 1845, \"La journ\u00e9e d'un seducteur\" del 1846, \"Monsieur mon fils\" del 1855, \"La chasse au bonheur\" del 1870.\nScrisse anche delle poesie che nulla aggiunsero alla sua notoriet\u00e0.\nAdrien Decourcelle \u00e8 sepolto nel cimitero di P\u00e8re-Lachaise di Parigi. "}
{"id": "2076758", "revid": "98077", "url": "https://it.wikipedia.org/wiki?curid=2076758", "title": "Manifattura reale di San Leucio", "text": ""}
{"id": "2076759", "revid": "114917986", "url": "https://it.wikipedia.org/wiki?curid=2076759", "title": "Antonino Meli", "text": "Biografia.\nNato nel comune siciliano di Collesano, Meli fu militare durante la seconda guerra mondiale e prigioniero come Internato Militare Italiano. In seguito si spos\u00f2 ed ebbe sei figli.\nDopo essere stato magistrato di Cassazione e presidente di sezione della Corte di appello di Caltanissetta, fu designato, in una seduta notturna del Consiglio superiore della magistratura, avvenuta il 19 gennaio 1988, consigliere istruttore della Procura di Palermo, venendo preferito a Giovanni Falcone. Designazione che scaten\u00f2 severe polemiche anche negli anni successivi.\nIl posto era rimasto vacante dopo le dimissioni di Antonino Caponnetto, che l'aveva lasciato confidando proprio nella successione di Falcone; la nomina di Meli fu approvata con 14 voti favorevoli, 10 contrari e 5 astenuti, e motivata per la sua maggior anzianit\u00e0 di servizio.\nNel giugno 1990 con la riforma, procuratore capo della Repubblica diviene Pietro Giammanco e l'ufficio istruzione svuotato di gran parte dei suoi compiti.\nIl 25 giugno 1992, durante un Convegno a Palermo organizzato da La Rete e dalla rivista \"Micromega\", poche settimane dopo che Giovanni Falcone venne barbaramente ucciso in un attentato, Paolo Borsellino afferm\u00f2:\nAntonino Caponnetto, intervistato nel 1996 da Gianni Min\u00e0 nella trasmissione \"Storie\" (Rai 2), alla domanda \u00abChi ha distrutto il pool antimafia, Meli o Giammanco?\u00bb rispose:\nNell'ottobre del 1993 and\u00f2 in pensione da capo dell'ufficio istruzione di Palermo per raggiunti limiti di et\u00e0. Mor\u00ec nel 2014 nello stesso comune di nascita, all'et\u00e0 di 94 anni."}
{"id": "2076766", "revid": "767487", "url": "https://it.wikipedia.org/wiki?curid=2076766", "title": "Julio C\u00e9sar Ben\u00edtez", "text": "Arrivato in Spagna nel 1959 al Valladolid, l'anno dopo si trasfer\u00ec al Real Zaragoza e, nel 1961, al , squadra nella quale milit\u00f2 per 7 stagioni e dove si fece apprezzare dai tifosi azulgrana per le sue doti fisiche abbinate a una buona tecnica, e per le sue marcature sul madridista Francisco Gento.\nScomparve il 6 aprile 1968, a soli 27 anni, per un'intossicazione alimentare causata dall'ingestione di pesce avariato, che gli provoc\u00f2 prima una gastroenterite, quindi la morte.\nAl suo funerale, avvenuto nel Camp Nou, parteciparono oltre 150.000 persone, e avvenne 2 giorni prima di un'importante partita contro il .\nI compagni non poterono dedicargli una vittoria nel cl\u00e1sico perch\u00e9 l'incontro fin\u00ec 1-1. In compenso, gli fu dedicata la vittoria nella Copa del Rey di quell'anno, vittoria ottenuta ancora in un \"cl\u00e1sico\", al Santiago Bernab\u00e9u l'11 luglio del 1968. Il trofeo \u00e8 incluso nella lista dei titoli vinti dal giocatore, per il contributo dato nei precedenti turni di quell'edizione della coppa di Spagna."}
{"id": "2076775", "revid": "63756", "url": "https://it.wikipedia.org/wiki?curid=2076775", "title": "Prosper Meni\u00e8re", "text": " \n\u00c8 noto per aver scoperto e classificato un particolare disturbo causato da un malfunzionamento dell'apparato vestibolare, che da lui prese il nome di Sindrome di M\u00e9ni\u00e8re.\nBiografia.\nAnni giovanili.\nProsper M\u00e9ni\u00e8re, terzo di quattro figli di un benestante commerciante di tessuti, frequent\u00f2 per quattro anni il Lyc\u00e9e David d'Angers. All'et\u00e0 di diciassette anni entr\u00f2, invece, nella Facolt\u00e0 di Medicina presso l'Universit\u00e9 d'Angers dove ebbe eccellenti insegnamenti ora in ambito medico-anatomico, ora nelle scienze botaniche, per le quali oltretutto svilupp\u00f2 un ampio interesse protratto per tutta la vita. Dopo soli tre anni di studio, furono i professori stessi ad esortarlo a chiedere il trasferimento nell'H\u00f4tel-Dieu di Parigi dove nel 1828 si laure\u00f2. Durante il suo percorso ricevette la \"Medaille d'or des h\u00f4pitaux\" e strinse i rapporti sia con il proprio docente Mathieu Orfila (1787\u20131853) considerato il \"padre della tossicologia\", sia con Fran\u00e7ois Gu\u00e9neau de Mussy, medico e membro dell'Accademia Imperiale di Medicina. Essendo entrambi suoi mentori, furono importanti nella sua formazione in medicina generale, chirurgia e igiene, ma non nella diagnosi e nel trattamento delle malattie otoiatriche, in quanto questa branca medica all\u2019epoca era pressoch\u00e9 sconosciuta. Negli anni parigini cominci\u00f2 a pubblicare diversi documenti scientifici, tra i quali una tesi di venti pagine in latino: lo scopo per cui affront\u00f2 questa fatica era quello di intraprendere la carriera accademica come professore; fallito, per\u00f2, questo primo tentativo, ottenne due anni pi\u00f9 tardi, con una nuova tesi, l'incarico di assistente del celebre chirurgo Guillaume Dupuytren (1787\u20131853). Grazie a Dupuytren conobbe Gilbert Breschet, ricordato per i suoi studi anatomici sull'orecchio, e Louise Sanson, con i quali form\u00f2 un team per la cura dei feriti della Rivoluzione di luglio nel 1830. Un resoconto delle sue esperienze e dei risultati ottenuti nel trattamento di ferite da arma da fuoco si pu\u00f2 leggere nel suo primo libro L\"'H\u00f4tel-Dieu de Paris en juillet et ao\u00fbt de 1830\".\nColpito da una polmonite, muore il 7 febbraio del 1862 a Parigi.\nInizio della professione.\nSu raccomandazione del professore Orfila divenne il medico personale di Carolina di Borbone-Due Sicilie, imprigionata nella Cittadella di Blaye a seguito del tragicomico tentativo di spodestare Luigi Filippo di Francia a favore del figlio Enrico di Borbone-Francia. Con la sua personalit\u00e0 affascinante e premurosa ottenne la fiducia della Duchessa, tanto da diventarne mediatore diplomatico.Dopo la liberazione della Duchessa, M\u00e9ni\u00e8re fece ritorno a Parigi dove riprese la routine accademica, interrotta poco dopo da una missione per impedire la diffusione di un\u2019epidemia di colera nel sud della Francia, missione che gli valse la nomina di \"Ch\u00e9valier\" della Legione d'onore.\nNonostante le lodevoli imprese, negativi furono i successivi tentativi di ottenere la cattedra di igiene e un posto nell'amministrazione degli ospedali parigini; per fortuna la sua posizione sociale miglior\u00f2 dopo il matrimonio con la figlia del fisico Antoine C\u00e9sar Becquerel. Dall'unione con Pauline, non particolarmente felice stando alle inedite lettere di M\u00e9ni\u00e8re, nacque un figlio, \u00c9mile, il quale divenne poi lui stesso un affermato otologo.\nGli albori dell'otoiatria.\nA seguito della morte di Jean Marc Gaspard Itard (1774\u20131838) famoso medico presso l'Institut National de Jeunes Sourds de Paris, M\u00e9ni\u00e8re ne divenne il successore, sollevando polemiche per la poca conoscenza della materia rispetto ai candidati Nicholas de-Leau e Gilbert Breschet. Egli decise, allora, di acquisire scrupolosamente le conoscenze e competenze richieste per la nuova responsabilit\u00e0.\nNon \u00e8 strano che egli abbia reperito pochi documenti di cui poter usufruire: gli scritti di Itard e gli studi di un autodidatta tedesco, Wilhelm Kramer, tradotto poi in francese da M\u00e9ni\u00e8re solo dopo la pubblicazione in inglese. Non soddisfatto per\u00f2 di essere solo un traduttore, decise di inserire commenti e correzioni dell'originale. Frutto dell'analisi portata avanti durante l'attivit\u00e0 lavorativa di questo periodo fu la frequente incidenza della sordit\u00e0 in pazienti tubercolotici ed in coloro che avevano avuto febbri tifoidee. Egli, inoltre, stigmatizz\u00f2 i metodi poco rispettosi utilizzati da altri medici nel tentativo di curare la sordit\u00e0: M\u00e9ni\u00e8re sosteneva che il sordomutismo \u00e8 incurabile ma che i sordi avevano diritto ad un'accurata istruzione, anche attraverso la lingua dei segni. Su tale questione pubblic\u00f2 nel 1853 \"Lettres sur la gu\u00e9rison de Surdi-Mutit\u00e9, et de l'Education des sourdes-muetes\".\nPubblicazioni e studi otoiatrici.\nM\u00e9ni\u00e8re non abbandon\u00f2 la sua passione letteraria: infatti, spesso ampliava le pagine del \"Gazette M\u00e9dicale de Paris\" con articoli medici e brevi romanzi, alcuni dei quali pubblicati in seguito come libri. Un esempio di ci\u00f2 sono i suoi commenti sulla corrispondenza medica nel Settecento fra il celebre medico e botanico svedese, Carlo Linneo, e Fran\u00e7ois Boissier de Sauvages de Lacroix, professore nell'Universit\u00e0 di Montpellier.\nLa sua passione per la letteratura antica lo port\u00f2, inoltre, ad analizzare le tradizioni ed i riferimenti medici nelle opere dei maggiori poeti romani da Ennio ad Orazio, lavoro che nel 1858 pubblic\u00f2 con il titolo di \"\u00c9tudes m\u00e9dicales sur les po\u00e8tes latins\". Fece lo stesso con Cicerone, raccogliendo e commentando i numerosi consigli e credenze mediche che si trovano nelle sue lettere, orazioni ed opere filosofiche; \"Cic\u00e9ron m\u00e9decin. \u00c9tude m\u00e9dico-litt\u00earaire\" fu pubblicato postumo nel 1862.\nNel 1861 M\u00e9ni\u00e8re diede un importante contributo agli studi sulle vertigini, presentando all'Accademia imperiale di Parigi un documento con il quale metteva in discussione la teoria corrente che identificava le vertigini come una forma di apoplessia cerebrale o di epilessia.\nLa malattia di M\u00e9ni\u00e8re.\nFu uno dei primi a sostenere che l'\u2019orecchio interno fosse responsabile dell\u2019equilibrio: basandosi sull\u2019osservazione sistematica dei canali semicircolari di un piccione, not\u00f2 che il danneggiamento di uno dei due canali provocava la perdita dell\u2019equilibrio, che si spostava verso la direzione del canale interessato.\nConcluse da questi esperimenti e dall\u2019esperienza nel campo otoiatrico che:\nI salotti del Secondo Impero.\nNegli ultimi dieci anni della sua vita M\u00e9ni\u00e8re frequent\u00f2 i famosi salotti parigini, dove ebbe opportunit\u00e0 di conoscere tutti i personaggi di spicco del Secondo Impero con i quali manteneva delle corrispondenze epistolari; nel libro \"M\u00eamoires anecdotiques sur les salons du Second Empire. Journal du docteur Prosper M\u00e9ni\u00e8re.\" si possono leggere molte di queste antiche lettere completate e pubblicate dal figlio \u00c9mile circa quaranta anni dopo la morte del padre. Lo scrittore Honor\u00e9 de Balzac fu amico di M\u00e9ni\u00e8re tanto da dar forma nel suo romanzo, \"La Peau de Chagrin,\" al personaggio omonimo Prosper M\u00e9ni\u00e8re, che in un primo momento conservava tanti tratti di colui che lo aveva ispirato. In seguito volle per\u00f2 vendicarsi del forte legame che il medico francese stava instaurando con il drammaturgo e critico letterario Jules Janin, da lui molto disprezzato, modificando cos\u00ec nella seconda edizione del suo romanzo il nome del personaggio che gli aveva dedicato.\nVita privata.\nDurante la prigionia, tra la Duchessa e il suo medico si stabil\u00ec un grande legame basato sul rispetto. M\u00e9ni\u00e8re, che era sempre stato premuroso e gentile nei confronti dei sofferenti, annotava ogni giorno gli stati d'animo che la donna manifestava durante le chiacchierate notturne. I due non parlavano solo di formalit\u00e0, ma spesso le loro conversazioni si tramutavano in intense discussioni letterarie o discorsi sull'erudizione scientifica. Il dottore erborista ha inoltre avvicinato la prigioniera alla botanica spiegandole le piante del suo erbario o riportandole i fossili raccolti nei campi della fortezza. Sappiamo, inoltre, che durante la prigionia la Duchessa diede alla luce una figlia e che, quando lasci\u00f2 Blaye, M\u00e9ni\u00e8re l'accompagn\u00f2 in Sicilia, ma solo dopo sei mesi; davanti alle incertezze di M\u00e9ni\u00e8re, la donna lo invita a cercarla solo dopo aver recuperato la grazia.\nNel viaggio di ritorno in Francia, M\u00e9ni\u00e8re si ferm\u00f2 nelle principali citt\u00e0 d'Italia: fu a Pisa, Lucca e Firenze dove and\u00f2 ad omaggiare la statua di Dante, di Michelangelo e di Galileo; a Venezia dove incontr\u00f2 Fran\u00e7ois-Ren\u00e9 de Chateaubriand al quale apparve molto stanco; attraversa poi il Sempione e infine dopo un'assenza totale di sette mesi rientra a Parigi."}
{"id": "2076778", "revid": "358739", "url": "https://it.wikipedia.org/wiki?curid=2076778", "title": "Jean Baptiste Eug\u00e8ne Estienne", "text": "Biografia.\nFrequenta il liceo Saint-Dizier e poi il liceo di Bar le Duc dimostrando buona predisposizione per la matematica, a 19 anni entra all'Ecole Polytechnique, da cui esce a 23 anni con una mediocre classifica (135\u00b0 in graduatoria), mente brillante, con una cultura molto superiore alla media della classe militare si dimostra uno spirito ribelle e insofferente.\nViene assegnato alla Ecole de Application de l'Artillerie a Fontainebleau come sottotenente e dopo un anno mandato al 25\u00ba reggimento d'artiglieria di Vannes. Nel 1891 diventa capitano, come capo del \"Service de precision\" dell'Atelier de fabrication di Bourges scrive brillanti articoli e mette a punto strumenti per la balistica. Nel 1902, promosso maggiore dirige la \"Sezione tecnica di artiglieria\" a Parigi. nel 1907 \u00e8 a capo della scuola di artiglieria di Grenoble.\nPioniere dell'aviazione militare.\nNel 1909 il ministro della guerra francese, generale Jean Brun, decide di dotare l'esercito di servizio aereo, Estienne viene messo a capo del nascente settore come direttore dell'Etablissement d'Aviation Militaire e l'anno successivo, promosso colonnello il \"Service Special Commandant Estienne\" diploma i primi piloti. Allo scoppi della prima guerra mondiale \u00e8 comandante del 22\u00ba reggimento d'artiglieria nella divisione del generale P\u00e9tain, le esperienze nelle battaglie di Charleroi e della Marna, dove ha a disposizione due aerei da ricognizione gli fanno dire, rivolto ai suoi ufficiali\nPioniere dell'artiglieria corazzata.\nNel 1915 prende contatto con il comandante supremo Joseph Joffre con la proposta di sviluppare un mezzo cingolato per sfondare i reticolati di filo spinato su un innovativo progetto sviluppato dell'ingegnere Eug\u00e8ne Brilli\u00e9.\nNel 1933 si ritira sulla Costa Azzurra a Nizza. Viene insignito della \"gran croce\" della Legione d'Onore nel 1934.\nMuore il 2 aprile 1936 all'ospedale Val-de-Gr\u00e2ce a Parigi. \u00c8 sepolto nel cimitero Cimiez a Nizza."}
{"id": "2076780", "revid": "1793900", "url": "https://it.wikipedia.org/wiki?curid=2076780", "title": "Regione di Kitikmeot", "text": "La regione di Kitikmeot (Inuktitut: \u157f\u144e\u1550\u14a5\u1405\u1466) \u00e8 una delle tre regioni amministrative di Nunavut. Consiste della parte orientale e meridionale dell'isola Victoria, con la vicina zona d'entroterra equivalente alla Boothia, insieme all'Isola di Re Guglielmo e alla parte meridionale dell'isola Principe del Galles. Il capoluogo regionale \u00e8 Cambridge Bay (popolazione: 1.477 ab.).\nPrima del 1999, la regione esisteva con confini abbastanza simili come Regione di Kitikmeot (Territori del Nord-Ovest).\nSociet\u00e0.\nEvoluzione demografica.\n\"Censimento 2006\""}
{"id": "2076783", "revid": "110790798", "url": "https://it.wikipedia.org/wiki?curid=2076783", "title": "Toeletta mattutina nell'antica Roma", "text": "Gli antichi romani, dopo il risveglio mattutino, non avevano l'abitudine di dedicare molto tempo alla toeletta, a cui invece riservavano parte della giornata, di solito nel dopopranzo, recandosi alle terme. Le eccezioni a questi comportamenti erano rappresentate dai romani pi\u00f9 ricchi che potevano disporre di piccole terme private in casa e di un barbiere domestico.\nIl risveglio.\nMolto noto l'epigramma di Marziale che si lamenta di non poter dormire quanto vuole quando risiede a Roma. In vero i romani avevano l'abitudine di svegliarsi molto presto, quasi prima dell'alba. Come accade in un villaggio di campagna, prima del sorgere del sole erano tutti in strada affaccendati in rumorose mansioni. I ricchi cercavano d'isolarsi dal rumore rifugiandosi negli ambienti della \"domus\" pi\u00f9 lontani dalla strada, ma anche l\u00ec un nugolo di schiavi, svegliati all'alba dal suono di una campana, muniti di secchi d'acqua, di strofinacci (\"mappae\"), di scale e pertiche con in cima spugne imbevute per raggiungere i punti pi\u00f9 in alto da pulire, di scope (\"scopae\"), sono affaccendati nelle rigorose e accurate pulizie della casa. Plinio il Giovane, memore di questi fracassi mattutini, si era fatto costruire la propria stanza da letto separata da un lungo corridoio dalle stanze dove trafficavano i servi.\nLe elucubrazioni.\nMa anche senza i rumori quotidiani interni o esterni i romani si alzavano molto presto sia per profittare delle ore di luce, essendo l'illuminazione serale molto scarsa, sia per abitudine consolidata. Anche coloro che amavano indugiare a letto vi rimanevano non oltre l\"'ora terza\" che in estate coincideva circa alle ore otto del mattino. Anche costoro poi erano svegli da tempo e rimanevano a letto a ripensare e a meditare sulle loro occupazioni alla luce del lucignolo di stoppa e cera, il \"lucubrum\". A \"lucubrare\" (elucubrare) quindi i raffinati intellettuali romani, Cicerone, Plinio il Giovane e il Vecchio, Orazio, Marco Aurelio passavano il tempo del loro primo risveglio prima di alzarsi.\nIl letto.\nUna volta svegli, i romani non dediti alle elucubrazioni, di solito, uscivano subito di casa senza indugiare nella stanza da letto che offriva poche comodit\u00e0, essendo in genere al buio e senza finestre; quando eccezionalmente le aveva, essendo senza vetri, erano chiuse da imposte che non lasciavano vie di mezzo: o tutte aperte o tutte chiuse. Pochi oggetti costituivano il mobilio della stanza: una cassa per i vestiti o i denari, raramente una sedia, il vaso da notte e naturalmente il letto fatto di cinghie incrociate sulle quali poggiava un materasso e un cuscino, che per i poveri era riempito di fieno o foglie di canna, per i ricchi di lana o addirittura in piume di cigno.\nIl letto era senza lenzuola: ci si copriva con delle trapunte o un copriletto: del resto i romani non avevano l'abitudine di spogliarsi completamente prima di andare a dormire: di solito ci si liberava del mantello e ci si metteva a letto. Ai piedi del letto c'era di solito un tappeto (\"toral\") su cui poggiare i piedi nudi al risveglio perch\u00e9 i romani non usavano calze sia che calzassero le \"soleae\" (una specie di sandali da frate, una suola legata con lacci al piede) o le \"crepidae\" (sandali di cuoio intrecciato) o \"caligae\" (sandali (militari) formati da due pezzi di pelle identici ,sagomati per creare tante strisce che avvolgevano il piede e chiusi da due lacci di pelle simili alle stringhe odierne potevano essere chiodati per utilizzi extraurbani ) o i \"calcei\" (stivaletti chiusi da lacci di cuoio).\nLa camera da letto poteva essere condivisa tra marito e moglie (\"lectus genialis\"), ma chi poteva permetterselo utilizzava camere da letto separate per marito e moglie.\nLa toeletta.\nCalzatisi e vestitisi con un pratico \"amictus\", dopo aver bevuto un bicchiere d'acqua, i romani erano pronti a dedicarsi ai loro affari. Quanto all'igiene della persona non se ne preoccupavano al mattino poich\u00e9 sapevano che a questa avrebbero dedicato molto tempo alla fine del pomeriggio recandosi al \"balneum\" pubblico o privato o alle terme pubbliche.\nMolto raro era il caso che i romani si lavassero dopo svegli, il sapone non era conosciuto e tutt'al pi\u00f9 facevano come dice Ausonio in una sua ode: \u00abSchiavo, su via! Dammi le scarpe e il mio mantello. Portami l\"'amictus\" che mi hai preparato, perch\u00e9 devo uscire. E versami l'acqua per lavarmi le mani, la bocca e gli occhi.\u00bb\nSe l'igiene del corpo era approssimativa sembra che invece fosse comune l'abitudine di lavarsi i denti al mattino sfregandoli (\"defricare\") con una polvere (\"dentifricium\") in genere costituita da bicarbonato di sodio. Plinio usava una sua ricetta personale molto elaborata che annoverava tra i componenti cenere di testa di lepre, cenere di denti d'asina e pietra pomice.\nLe matrone avevano a loro disposizione catini, specchi di rame, d'argento o di vetro ricoperto di piombo e potevano disporre di una personale vasca da bagno (\"lavatio\") potendo cos\u00ec fare a meno dei bagni pubblici.\nIl \"tonsor\".\nLa cura della persona era completata affidandosi al \"tonsor\", il barbiere, privato e costoso per i pi\u00f9 ricchi, o pubblico che nella sua bottega o all'aperto in strada, tagliava capelli e sistemava barbe. Nel II secolo d.C. l'esigenza per i pi\u00f9 raffinati di recarsi pi\u00f9 volte al giorno dal barbiere fa s\u00ec che le loro botteghe diventino luogo d'incontro per oziosi, secondo alcuni:\nsecondo altri invece la moltitudine che s'incontra nella \"tonsorina\" dall'alba sino all'ora ottava ne fa un luogo d'incontro, di pettegolezzi, di scambio di notizie, un vero variegato salotto di varia umanit\u00e0, tanto che diversi pittori dal secolo di Augusto in poi ne fanno oggetto dei loro quadri come gi\u00e0 avevano fatto gli Alessandrini.\nPer questo loro indefessa attivit\u00e0 rimuneratrice sempre pi\u00f9 richiesta, diversi \"tonsores\" si arricchirono e divennero rispettabili cavalieri o proprietari terrieri come Marziale nei suoi Epigrammi o Giovenale nelle sue Satire spesso riferiscono ironizzando sugli ex-barbieri arricchiti.\nLa bottega del \"tonsor\" \u00e8 cos\u00ec organizzata: tutt'intorno alle pareti gira una panca dove siedono i clienti in attesa del loro turno, alle pareti sono appesi degli specchi sui quali i passanti controllano la propria condizione \"pilifera\", al centro uno sgabello su cui siede il cliente da riordinare coperto da una salvietta, grande o piccola, oppure da un camice (\"involucrum\"). Attorno si affannano il \"tonsor\" e i suoi aiutanti (\"circitores\") per tagliare o sistemare i capelli secondo la moda che in genere \u00e8 quella dettata dall'imperatore in carica. Le acconciature degli imperatori da Traiano in poi, almeno cos\u00ec come risulta dalla monete, fatta eccezione per Nerone che dedicava particolare attenzione alla chioma, in genere seguivano quella dell'imperatore Augusto che non amava perdere troppo tempo ad acconciarsi con capelli troppo lunghi o riccioluti.\nAll'inizio del II secolo quindi i romani si accontentavano di una sistematina a base di qualche colpo di forbice (\"forfex\") che di solito aveva delle lame unite da un perno al centro con degli anelli alla base, non molto efficiente per un taglio uniforme, a giudicare dalle \"scalette\" che sfregiavano la capigliatura cos\u00ec come nota Orazio prendendo in giro se stesso:\nPer evitare questo rischio i pi\u00f9 ricercati preferiscono farsi arricciare i capelli come faceva Adriano e suo figlio Lucio Cesare e il figlio di questi, Lucio Vero, che sono rappresentati nelle loro effigi con capelli inanellati da abili tonsores che si servivano alla bisogna di un ferro (\"calamistrum\") scaldato al fuoco. La moda divenne prevalente tra i giovani e purtroppo anche tra uomini anziani che volevano servirsi dei riccioli per nascondere la pelata ma, come li sferza Marziale, bastava un colpo di vento per far riapparire \u00ab...il cranio nudo tutto circondato da filacce di nuvoli ai suoi lati... Ah se tu vedessi la miseria assoluta di una calvizie capelluta!\u00bb\nNon si contano poi le prese in giro dei poeti satirici romani nei confronti di quelli che si facevano tingere i capelli, profumare e che si facevano applicare finti nei (\"splenia lunata\").\nTra le cure del barbiere la prima era quella di curare o radere le barbe portate abitualmente dai romani sull'uso greco sino agli ultimi tempi della Repubblica quando gi\u00e0 con Scipione l'Emiliano (185 a.C. - 129 a.C.), si preferisce avere il mento rasato. Cesare e Augusto considerano una trascuratezza non avere il volto ben rasato ogni giorno.\nIl taglio della barba.\nIl taglio della prima barba era presso i romani un vero e proprio solenne rito (\"depositio barbae\") di iniziazione del passaggio dall'adolescenza alla giovinezza. La \"lanugo\" appena tagliata veniva conservata in una pisside, d'oro per i pi\u00f9 ricchi come Trimalcione, di altri materiali per i meno abbienti, e offerta agli dei.\nAll'obbligo sociale di radersi potevano sottrarsi solo i filosofi e i soldati; anche gli schiavi erano costretti dal loro padrone di farsi radere da un \"tonsor\" pubblico o pi\u00f9 economicamente da un servo della casa. Certo \u00e8 che nessuno si radeva da solo: curiosamente si sono trovati molti rasoi risalente all'et\u00e0 preistorica o etrusca ma quasi nessuno dell'et\u00e0 romana: questo perch\u00e9 mentre quelli pi\u00f9 antichi erano in bronzo e si sono conservati quelli romani erano in ferro e sono stati consumati dalla ruggine.\nQuesti rasoi in ferro, bench\u00e9 ci si sforzasse di affilarli il pi\u00f9 possibile, venivano poi usati sulla pelle nuda del malcapitato senza alcun uso di sapone o altri unguenti: tutt'al pi\u00f9 si spruzzava il viso da radere con dell'acqua. Rari erano i barbieri che non sfregiassero regolarmente i loro clienti tanto da essere celebrati dai poeti che come Marziale celebrano con un epitaffio il famoso tonsor Pantagato ormai defunto:\n&lt;poem&gt;\n\u00ab...Per umana e leggera tu gli sia \nTerra, e lo devi, pi\u00f9 leggera \ndella sua mano d'artista non sarai\u00bb\n&lt;/poem&gt;\nMa per gli altri, che non fossero clienti di Pantagato, radersi era una sofferenza: vi erano barbieri lentissimi nella rasatura per non tagliare i loro clienti, tanto che Augusto nel frattempo poteva dedicarsi al suo lavoro scrivendo o leggendo, oppure cos\u00ec veloci che\n&lt;poem&gt;\n\u00ab...Le stimmate che io porto sul mento\nquante un grugno ne ostenta\ndi pugile in pensione, non mia moglie\nme l'ha fatte, folle di furore,\ncon le sue ugne, ma il braccio\nscellerato d'Antioco e il suo ferraccio...\u00bb\n&lt;/poem&gt;\nIl tormento della rasatura era tale che quando l'imperatore Adriano, all'inizio del II secolo, si dice per nascondere la brutta cicatrice di una ferita, si fece crescere la barba, la gran parte degli imperatori e del popolo romano lo imitarono per i centocinquant'anni seguenti con profondo sollievo, senza alcun rimpianto per quella tortura che avevano sopportato per due secoli.\nLa toilette della matrona.\nL'antica signora romana, a meno che non si trattasse di cenacula di un'insula dove erano presenti pi\u00f9 letti insieme, si svegliava nel \"lectus genialis\", il letto matrimoniale, o pi\u00f9 frequentemente nel letto di una camera separata da quella del marito. La gente che non disponeva di spazio nella propria casa, quindi quella di modeste condizioni, evidentemente preferiva il letto comune. Le persone di pi\u00f9 elevato rango avevano a loro disposizione per s\u00e9 soli una camera da letto dove godere della propria indipendenza. Insomma anche il letto serviva a distinguere le varie classi sociali. Trimalcione si vanta di possedere per suo uso di un'enorme camera da letto lontana, dice strizzando l'occhio e indicando la moglie, dal \u00abnido di quella vipera\u00bb salvo poi lasciare disabitata la stanza per dormire assieme alla moglie.\nDa sola o in compagnia, quando la matrona si svegliava compiva una serie di operazioni molto simili a quelle compiute dal marito al suo risveglio. Poich\u00e9 quando era andata a dormire era praticamente vestita con il perizoma, la fascia del seno (\"strophium\", \"mamillare\") o la guaina (\"capetium\") con una o pi\u00f9 tuniche e, se particolarmente freddolosa, addirittura con il mantello, metteva i piedi nudi sul tappeto (\"toral\") che faceva da scendiletto e dopo essersi sommariamente lavata, indossava l\"'amictus\".\nL'acconciatura.\nLa signora aveva a sua disposizione catini, specchi di rame, d'argento o di vetro ricoperto di piombo e, se ricca, aveva addirittura una sua vasca da bagno (\"lavatio\") potendo cos\u00ec fare a meno dei bagni pubblici. Poteva poi adornarsi con pettini, spille (\"fibulae\"), unguenti e gioielli. L'uso di questi oggetti presupponeva aver soddisfatto la prima necessit\u00e0 della matrona che era quella dell'acconciatura dei capelli.\nOperazione questa molto complicata al tempo dell'impero. In epoca repubblicana la donna divideva semplicemente i capelli a met\u00e0 con una scriminatura e poi li legava dietro la nuca oppure si faceva delle trecce raccolte in un cercine sulla fronte.\nIn tutta l'iconografia femminile al tempo dei Flavi le donne usano acconciare i capelli in complicatissimi riccioli e quando in seguito ci rinunciarono prevalse la moda di lunghe trecce disposte come torri sulla sommit\u00e0 della testa che non potevano non essere oggetto della presa in giro di poeti come Giovenale che evidenzia il contrasto tra una signora di bassa statura che ostenta sulla testa un'acconciatura pi\u00f9 alta di lei.\nLe matrone condividevano con i loro mariti le lunghe sofferenze che essi sopportavano per farsi radere dai \"tonsores\" ed esse per farsi acconciare dalle serve pettinatrici (\"ornatrices\") che correvano il rischio molto presente di essere duramente punite se l'acconciatura non soddisfaceva la signora. Pi\u00f9 fortunate quelle parrucchiere che rimediavano alla calvizie della padrona con posticci e parrucche, bionde o nere, come quelli di capelli veri fatti venire dall'India.\nIl trucco.\nIl lavoro della ornatrix non era limitato ai capelli: la signora doveva essere depilata e quindi truccata: di bianco sulla fronte e sulle braccia con gesso e biacca, di rosso su i pomelli e sulle labbra, con ocra o feccia di vino, di nero con fuliggine sulle ciglia e intorno agli occhi. Bottigliette e fiale in gran numero custodite dalla matrona nell'armadio della camera da letto e che ora li dispone su un tavolino assieme alla polvere di corno con cui si laver\u00e0 i denti. Dopo l'opera delle serve che l'hanno \"pitturata\" la signora se ne va al bagno portando con s\u00e9 tutto il \"n\u00e9cessaire\" in un bauletto (\"capsa\" o \"alabastrotheca\") per rifarsi dopo il bagno il variopinto trucco che disfarr\u00e0 la sera prima di andare a letto."}
{"id": "2076789", "revid": "344503", "url": "https://it.wikipedia.org/wiki?curid=2076789", "title": "David Hackl", "text": "Ha collaborato alla realizzazione di \"Saw II - La soluzione dell'enigma\", \"Saw III - L'enigma senza fine\" e \"Saw IV\" e diresse \"Saw V\". Nel 2000 \u00e8 stato nominato ai Gemini Award come miglior Production Design per il film \"Lexx\"."}
{"id": "2076794", "revid": "600229", "url": "https://it.wikipedia.org/wiki?curid=2076794", "title": "Elementi invertibili", "text": "In genetica si definiscono elementi invertibili un tipo di elementi trasponibili simili ad un trasposone, ma che, oltre ai geni codificatori dei materiali necessari ai processi di trasposizione, codificano anche un enzima peculiare denominato \"DNA-invertasi\", capace d'invertire l'orientamento dell'elemento che lo possiede nella sua collocazione nel cromosoma.\nQuesto elemento \u00e8 responsabile della variazione di fase nella composizione antigenica dei flagelli, e rende possibile nei batteri del genere salmonella la presentazione di flagelli con due diversi makeup antigenici, consentendo di sottrarsi alla risposta immunitaria dell'ospite durante l'infezione.\nNel cromosoma dei batteri del genere Salmonella sono presenti due unit\u00e0 trascrizionali che codificano rispettivamente le proteine flagellari H1 e H2; nella seconda \u00e8 presente anche un gene che codifica un repressore che si lega al promotore dell'unit\u00e0 trascrizionale H1 impedendone la funzione. Il promotore dell'unit\u00e0 trascrizionale H2 si trova in un elemento invertibile che codifica una particolare DNA-invertasi denominata \"hin\". Se in coincidenza con la trascrizione della sequenza invertibile si produce l'enzima hin tutto l'elemento invertibile cambia il suo orientamento nel cromosoma, per cui il promotore dell'unit\u00e0 trascrizionale H2 in esso contenuto assume anch'esso un orientamento opposto e non \u00e8 pi\u00f9 in grado di funzionare, portando al blocco della sintesi non solo di flagellina H2 ma anche del repressore per il promotore dell'unit\u00e0 trascrizionale H1 che, a questo punto, inizia a funzionare fornendo al batterio flagelli H1. Una successiva inversione del trasposone invertibile ripristiner\u00e0 la condizione di partenza. Il fenomeno si verifica con frequenza molto elevata e lo si considera forma speciale di evento mutazionale."}
{"id": "2076795", "revid": "599013", "url": "https://it.wikipedia.org/wiki?curid=2076795", "title": "Gerardo Miranda", "text": ""}
{"id": "2076796", "revid": "1488558", "url": "https://it.wikipedia.org/wiki?curid=2076796", "title": "Regione di Qikiqtaaluk", "text": "La regione di Qikiqtaaluk (Inuktitut: \u157f\u146d\u1585\u1456\u14d7\u1483), o anche regione di Baffin, (Qikiqtaaluk in Inuktitut indica proprio l'isola di Baffin) \u00e8 una delle tre regioni amministrative di Nunavut. Consiste dell'isola di Baffin, delle isole Belcher, dell'isola Akimiski, dell'isola Mansel, dell'isola Principe Carlo, dell'isola Bylot, dell'isola Devon, delle isole Cornwallis, dell'isola Bathurst, dell'isola di Nova Zembla, di altre isole inferiori, oltre alla penisola Melville, la parte orientale dell'isola Melville, e la parte settentrionale dell'isola Principe del Galles. Il capoluogo regionale \u00e8 Iqaluit (6.184 abitanti).\nPrima del 1999, la regione esisteva con confini abbastanza simili come Regione di Baffin (Territori del Nord-Ovest).\nSociet\u00e0.\nEvoluzione demografica.\n\"Censimento 2006\""}
{"id": "2076814", "revid": "20163669", "url": "https://it.wikipedia.org/wiki?curid=2076814", "title": "Societ\u00e0 per l'Esercizio di Pubblici Servizi Anonima", "text": ""}
{"id": "2076816", "revid": "1543377", "url": "https://it.wikipedia.org/wiki?curid=2076816", "title": "Carsidaridae", "text": "Carsidaridae \u00e8 una piccola famiglia di insetti appartenente all'ordine dei Rincoti Omotteri, superfamiglia Psylloidea.\nDescrizione.\nGli adulti hanno un corpo lungo circa mezzo centimetro, di colore brunastro. Il capo con antenne composte da 10 articoli e terzo segmento provvisto di un rhinario subapicale. La caratteristica morfologica differenziale pi\u00f9 evidente \u00e8 la profonda divisione frontale del capo in due lobi, che non va confusa con l'emergenza dei coni frontali.\nali membranose; nell'ala anteriore, una falsa vena che connette la media alla radio, oppure, come in \"Epicarsa\", le due vene hanno un punto di contatto diretto.\nzampe con tarsi biarticolati, le posteriori adattate al salto.\nBiologia.\nLe specie di questa famiglia sono associate a piante dell'ordine delle Malvales, fra cui anche gli \"Hibiscus\". Le neanidi vivono libere, anche se sono poco mobili, e producono abbondante cera filamentosa.\nDistribuzione.\nI Carsidaridae sono diffusi nelle regioni tropicali.\nSistematica.\nLa famiglia comprende circa 35 specie ripartite fra otto generi. Generi compresi nella famiglia:"}
{"id": "2076822", "revid": "308548", "url": "https://it.wikipedia.org/wiki?curid=2076822", "title": "Duca d'Aosta", "text": "Duca d'Aosta \u00e8 un titolo nobiliare appannaggio di casa Savoia. Nei secoli fu conferito a vari principi della dinastia, normalmente secondogeniti del monarca regnante. Esso pu\u00f2 essere paragonato quindi ai titoli di Duca di York, Duca d'Orl\u00e9ans, Duca di S\u00f6dermanland e Duca d'Albany.\nVerso la met\u00e0 del XIII secolo l'imperatore del Sacro Romano Impero, Federico II di Svevia, fece della Contea di Aosta un ducato; le sue armi vennero trasportate nello stemma sabaudo fino all'unit\u00e0 d'Italia nel 1870. La regione rimase parte delle terre sabaude, ad eccezione dell'occupazione francese, tra il 1539 e il 1563. \nIl principe Amedeo di Savoia-Aosta, il secondo figlio di re Vittorio Emanuele II di Savoia, \u00e8 stato il primo Duca d'Aosta che ha avuto eredi maschi cui trasmettere il titolo. I titoli sussidiari del Duca d'Aosta sono, tramite le nozze del duca Amedeo con Maria Vittoria dal Pozzo della Cisterna, principe della Cisterna e di Belriguardo, marchese di Voghera e conte di Ponderano. Il titolo di Ponderano \u00e8 stato creato nel 1559, di Voghera nel 1618, di Cisterna e Belriguardo nel 1670."}
{"id": "2076828", "revid": "282094", "url": "https://it.wikipedia.org/wiki?curid=2076828", "title": "Johann Weyer", "text": ""}
{"id": "2076830", "revid": "56818", "url": "https://it.wikipedia.org/wiki?curid=2076830", "title": "Centro geografico dell'Europa", "text": ""}
{"id": "2076832", "revid": "34928", "url": "https://it.wikipedia.org/wiki?curid=2076832", "title": "Kufico", "text": ""}
{"id": "2076836", "revid": "767487", "url": "https://it.wikipedia.org/wiki?curid=2076836", "title": "Ffestiniog Railway", "text": "Ffestiniog Railway \u00e8 una ferrovia turistica nel Regno Unito a scartamento ridotto di 1' 11 e 1/2\" (597\u00a0mm). La linea, lunga 21,5\u00a0km, venne costruita nel 1836 ed esercita a trazione equina per il trasporto dei minerali: collega Porthmadog con Blaenau Ffestiniog nel Galles nord-occidentale.\nNel 1865 venne aperta anche per il servizio passeggeri che cess\u00f2 nel 1939. Il 1\u00ba agosto 1946 la linea venne definitivamente chiusa al traffico commerciale.\nNel 1954 \u00e8 iniziato il recupero della linea con finalit\u00e0 turistiche con la riapertura nel 1955; oggi \u00e8 una delle pi\u00f9 conosciute ferrovie preservate nel Regno Unito.\nIl materiale rotabile oggi in uso \u00e8 costituito da 12 locomotive a vapore costruite tra il 1863 e il 1917, altrettante locomotive diesel del periodo 1917/1983, 34 vetture passeggeri di vario tipo e epoca, 6 bagagliai e un centinaio di carri merci, alcuni risalenti all'epoca della trazione animale"}
{"id": "2076847", "revid": "729019", "url": "https://it.wikipedia.org/wiki?curid=2076847", "title": "Fiat B.R.1", "text": "Il FIAT B.R.1 era un bombardiere biplano biposto prodotto dall'azienda italiana Fiat Aviazione negli anni venti.\nSviluppato dall'ingegner Celestino Rosatelli dal precedente Fiat B.R. venne impiegato in servizio operativo nei reparti della Regia Aeronautica finendo la carriera come aereo da addestramento. Due esemplari vennero acquistati anche dalla Svenska Flygvapnet.\nStoria del progetto.\nIl B.R.1 fu l'evoluzione del precedente Fiat B.R., alla cui realizzazione l'ingegner Celestino Rosatelli si dedic\u00f2 a partire dal 1923.\nSi tratt\u00f2, sostanzialmente, di un aggiornamento del precedente velivolo; le differenze principali erano costituite dalla struttura dei montanti interalari, dalla conformazione del carrello d'atterraggio e dall'impiego di un nuovo radiatore di tipo pi\u00f9 moderno.\nIl B.R.1 subentr\u00f2 al predecessore, sia nelle linee di montaggio che (gradualmente) nei reparti della Regia Aeronautica a partire dal 1924.\nTecnica.\nIl B.R.1 era un biplano monomotore dall'impostazione classica e manteneva la struttura mista (legno e metallo) del diretto predecessore.\nLa fusoliera era caratterizzata da due abitacoli posti in tandem, l'anteriore per il pilota, il posteriore per l'osservatore-puntatore dotato di mitragliatrice brandeggiabile di difesa. Posteriormente terminava in un impennaggio classico monoderiva dotato di piani orizzontali controventati.\nI due piani alari, di cui il superiore di lunghezza maggiore, presentavano dimensioni pi\u00f9 ampie rispetto al precedente B.R.; era invece stato completamente rivisto il sistema di collegamento tra i due piani che non prevedeva pi\u00f9 le due coppie di montanti ma era costituito da una travatura reticolare di tipo \"Warren\" in tubi d'acciaio saldati.\nIl carrello d'atterraggio era fisso, dotato anteriormente di grandi elementi monoruota tra loro indipendenti, collegati alla parte inferiore di fusoliera ed alle semiali inferiori mediante una struttura tubolare; il carrello era integrato posteriormente da un pattino d'appoggio.\nLa propulsione era affidata al Fiat A.14, un 12 cilindri a V di 60\u00b0 raffreddato a liquido capace di 700 CV (515 kW), dotato di un nuovo e pi\u00f9 efficiente radiatore ed abbinato ad un'elica bipala in legno a passo fisso.\nImpiego operativo.\nA partire dal 1924, il B.R.1 and\u00f2 progressivamente a sostituire nei reparti di bombardamento della Regia Aeronautica il precedente B.R. da cui derivava. Nei nuovi velivoli venne sperimentato un sistema per lo sgancio delle bombe a cilindri rotanti e, in funzione del nuovo tipo di carrello d'atterraggio che consentiva di mantenere sgombro lo spazio sottostante la fusoliera, furono effettuate prove per il lancio di siluri.\nL'aviazione militare del Regno d'Italia mise in servizio quasi tutti gli esemplari costruiti e, sul finire degli anni trenta, provvide all'aggiornamento dei velivoli ancora in servizio mediante l'installazione di un motore di maggior potenza. Tale trasformazione diede origine alla nuova variante del velivolo denominata Fiat B.R.2.\nCome il precedente B.R. anche il B.R.1 all'inizio della carriera ottenne un primato di quota, trasportando un carico utile di 1\u00a0500 kg a 5\u00a0516 m di quota.\nLa Flygkompaniet, l'aviazione dell'esercito svedese, che gi\u00e0 disponeva di due (o tre) Fiat B.R., fu l'unica forza armata straniera ad acquistare i B.R.1: vennero infatti acquisiti due velivoli che, quando nel 1926 vennero assegnati alla neocostituita Svenska Flygvapnet, furono ridesignati B 2 (anche se altra fonte sostiene sia stata mantenuta la designazione del modello precedente). In ogni caso gli esemplari acquistati ebbero un impiego marginale malgrado siano stati radiati solo nel corso del 1937."}
{"id": "2076860", "revid": "20164193", "url": "https://it.wikipedia.org/wiki?curid=2076860", "title": "Frammassoneria", "text": ""}
{"id": "2076862", "revid": "46291", "url": "https://it.wikipedia.org/wiki?curid=2076862", "title": "Bauhinia", "text": "Bauhinia \u00e8 un genere di piante della famiglia delle Fabacee (o Leguminose) che comprende circa 300 specie di piccoli alberi, arbusti e rampicanti, a diffusione pantropicale.\nIl nome del genere \u00e8 un omaggio ai due naturalisti svizzeri Johann e Gaspard Bauhin.\nUna statua di circa 6 metri a firma di Bauhinia \u00e8 un importante simbolo della citt\u00e0 di Hong Kong.\nSistematica.\nIl genere \"Bauhinia\" fa parte della famiglia delle Fabacee o Leguminose, dove viene annoverato tra i generi pi\u00f9 primitivi, affine al genere \"Cercis\" (l'albero di Giuda).\nDi solito, all'interno delle Leguminose, viene collocato nella sottofamiglia delle Cesalpinioidee e nella trib\u00f9 delle Cercidee. Questi principi sono accolti nella sostanza anche dalla classificazione APG, che per\u00f2 sottolinea il distacco di questa trib\u00f9 dalle restanti Cesalpinioidee.\nRicordiamo che qualche autore ha elevato le Cesalpinioidee al rango di famiglia (Cesalpiniacee) e che Martynov ha addirittura proposto di elevare la trib\u00f9 delle Cercidee a famiglia (Bauhiniacee).\nIl genere comprende oltre 300 specie, divise in vario modo in sottogeneri o sezioni.\nSe ne riporta un elenco incompleto:\nUsi.\nAlcune specie hanno importanza ornamentale e vengono chiamate anche alberi orchidea.\nIl loro uso all'aperto \u00e8 generalmente limitato ai climi tropicali o sub-tropicali, anche se alcune specie (p.es. \"Bauhinia grandiflora\") possono essere coltivate anche in regioni a clima mediterraneo, dove non gela.\nNei climi temperati, \"Bauhinia\" trova applicazione come pianta da appartamento. Esempi di specie adatte a quest'uso sono, oltre a \"Bauhinia grandiflora\", \"Bauhinia galpinii\", \"Bauhinia variegata\" e altre.\n\"Bauhinia variegata\" e altre specie trovano applicazione anche in erboristeria. In particolare, vengono usate la corteccia e le radici.\n\"Bauhinia blakeana\" \u00e8 rappresentata, in forma stilizzata, nella bandiera di Hong Kong."}
{"id": "2076867", "revid": "212348", "url": "https://it.wikipedia.org/wiki?curid=2076867", "title": "Danze standard", "text": ""}
{"id": "2076875", "revid": "194702", "url": "https://it.wikipedia.org/wiki?curid=2076875", "title": "Walter de Lucy", "text": ""}
{"id": "2076876", "revid": "124123", "url": "https://it.wikipedia.org/wiki?curid=2076876", "title": "Ratmir Cholmov", "text": "Pur non essendo tra i pi\u00f9 famosi grandi maestri sovietici, in quanto partecip\u00f2 prevalentemente a tornei nei paesi dell'Est, \u00e8 stato tra i pi\u00f9 forti giocatori del ventennio 1950-1970. La valutazione di Chessmetrics lo pone all'ottavo posto al mondo nel 1960/61. Vinse molti tornei in Unione Sovietica e nei paesi dell'Est e fu pari primo con Boris Spasskij e Leonid \u0160tejn nel Campionato sovietico del 1963 (\u0160tejn vinse il play-off).\nOttenne il titolo di Maestro Internazionale nel 1954 e di Grande Maestro nel 1960.\nRisultati con alcuni Grandi Maestri.\nCholmov ottenne un risultato positivo con molti campioni:"}
{"id": "2076881", "revid": "28592", "url": "https://it.wikipedia.org/wiki?curid=2076881", "title": "Galleria del Furlo", "text": ""}
{"id": "2076884", "revid": "106908", "url": "https://it.wikipedia.org/wiki?curid=2076884", "title": "Passetto di Ancona", "text": ""}
{"id": "2076885", "revid": "20164643", "url": "https://it.wikipedia.org/wiki?curid=2076885", "title": "Mezzo di scambio", "text": ""}
{"id": "2076886", "revid": "256896", "url": "https://it.wikipedia.org/wiki?curid=2076886", "title": "Basilica minore di Siponto", "text": ""}
{"id": "2076889", "revid": "414268", "url": "https://it.wikipedia.org/wiki?curid=2076889", "title": "I studenti", "text": "I studenti \u00e8 una commedia di Ludovico Ariosto scritta tra il 1518 ed il 1519\nFu ambientata nel mondo universitario ed \u00e8 incompiuta, interrotta all'inizio del IV atto.\nAriosto abbozz\u00f2 solamente l'opera che fu successivamente completata in modo diverso dal fratello Gabriele che scrisse \"La Scolastica\" e dal figlio Virginio che scrisse \"L'imperfetta\". La prima fu pubblicata a Venezia nel 1547, mentre della seconda si ha solo una testimonianza nel manoscritto Magliabechiano VII, 6, 86.\nTrama.\nPer lo sviluppo dell'intreccio, Ariosto si rif\u00e0 alle vicende delle sue precedenti commedie \"Cassaria\" e \"I suppositi\". Il modello \u00e8 quello del teatro latino, ovvero le matasse intricate tese dagli scrittori Tito Maccio Plauto e Publio Terenzio Afro riguardo alle vicissitudini e alle peripezie dovute a vari scambi di persona dei protagonisti.\nNella storia, ambientata a Ferrara, i protagonisti sono due giovani scolari di nome Claudio ed Eurialo i quali per arrivare al loro oggetto del desiderio, la bella Ippolita figlia del vecchio avaro Bonifazio, sono costretti ad ordire un inganno ai suoi danni. Infatti fortunatamente i due studenti possiedono due servitori astuti di nome Accursio e Pistone che usano per scambiare i loro ruoli: i due giovani si spacceranno per due grezzi contadini che si faranno assumere da Bonifazio, mentre i servitori prenderanno il posto dei padroni come scolari. Tuttavia l'illusione dei quattro personaggi di poter interpretare alla perfezione i nuovi costumi sar\u00e0 impossibile e l'inganno presto verr\u00e0 a galla."}
{"id": "2076891", "revid": "253269", "url": "https://it.wikipedia.org/wiki?curid=2076891", "title": "Bianca Della Corte", "text": "Biografia.\nGiunse a Roma nel 1937 per tentare di lavorare nel mondo del cinema. Dopo un provino, venne scelta dal regista Guido Brignone per una parte secondaria nel film \"Per uomini soli\". Negli anni successivi partecip\u00f2 ad altri undici film, tutti di grande successo, ma sempre in parti secondarie, spesso insieme ad Alida Valli (con cui manterr\u00e0 un personale rapporto di amicizia anche negli anni successivi) e con registi come Mario Mattoli, Nunzio Malasomma, Ferdinando Maria Poggioli e Luigi Zampa.\nPoteva essere l'inizio di una buona carriera di comprimaria, ma nel 1942, recatasi a Parigi per una coproduzione italo-francese, vi conobbe il commediografo F\u00e9licien Marceau. I due decisero di sposarsi: dopo il matrimonio la Della Corte si stabil\u00ec in Francia e lasci\u00f2 il mondo del cinema."}
{"id": "2076895", "revid": "767487", "url": "https://it.wikipedia.org/wiki?curid=2076895", "title": "112 (gruppo musicale)", "text": "112 \u00e8 un quartetto R&amp;B statunitense proveniente da Atlanta, in Georgia.\nStoria del gruppo.\nI 112 si formano ad Atlanta, Georgia e sono il primo gruppo vocale urban ad emergere all'interno dell'etichetta Bad Boy Records di Puff Daddy. Nel 1996 il loro album di debutto 112 ottiene un ottimo successo diventando doppio platino, trainato dai singoli \"Only You\" e \"Cupid\". Il gruppo partecipa a parecchie collaborazioni con altri artisti della propria etichetta, come Notorious B.I.G. nella canzone \"Sky's the Limit\", ma anche con Ma$e e lo stesso Puff Daddy.\nAl loro album di debutto seguiranno altri due dischi con la Bad Boy, Room 112 del 1998 e Part III del 2001.\nNel 2003 il gruppo incide il proprio quarto album in studio intitolato Hot &amp; Wet. Il disco viene pubblicato grazie ad una collaborazione tra la Bad Boy e la Def Soul, label di propriet\u00e0 della Def Jam Recordings. L'album \u00e8 anticipato dal singolo \"Na, Na, Na\" realizzato con la partecipazione dell'artista dancehall Super Cat. Hot &amp; Wet \u00e8 l'ultimo album della band con la Bad Boy, l'etichetta che li ha lanciati nel mondo discografico. Due anni dopo 112 danno alla luce il secondo disco con la Def Jam, questa volta in esclusiva per l'etichetta, intitolato Pleasure &amp; Pain.\nNel 2007 112 lasciano la Def Jam e fondano la propria etichetta \"One Twelve Music Group\", stringendo un'alleanza con l'etichetta di Irv Gotti, The Inc. Records, anch'essa fuoriuscita dalla Def Jam. Daron Jones lascia il gruppo per proseguire progetti da solista ma nel 2008 rientra nel gruppo. Anche gli altri componenti del gruppo si dedicano ad incidere materiale solista o collaborazioni: Slim \u00e8 il primo ad incidere un album, intitolato Love's Crazy mentre Michael Keith realizza un album omonimo acquistabile solo tramite supporto digitale. Q e Daron sono invece in attesa di pubblicare ognuno i propri lavori solisti.\nNel 2010 Q annuncia via Twitter che i 112 starebbero lavorando ad un nuovo album e che del gruppo farebbero parte Daron, Mike e lo stesso Q."}
{"id": "2076899", "revid": "123941498", "url": "https://it.wikipedia.org/wiki?curid=2076899", "title": "V\u00edctor P\u00faa", "text": "Carriera.\nGiocatore.\nHa giocato per vari club in Uruguay, con due esperienze all'estero, in Paraguay con il Club Olimpia e in Argentina al Club Deportivo Mandiy\u00fa.\nAllenatore.\nDopo aver guidato l' al secondo posto nel Campionato mondiale di calcio Under-20 1997, viene chiamato dalla Federazione calcistica dell'Uruguay per guidare la nazionale di calcio uruguaiana per la Confederations Cup 1997. Raggiunto il secondo posto alla Copa Am\u00e9rica 1999, viene rimpiazzato da Daniel Passarella, a cui subentra nuovamente prima di .\nNel 2004 ha assunto il ruolo di allenatore del Rosario Central, rimanendo in carica per soli due turni di campionato. Dal 2007 \u00e8 stato incaricato dalla dirigenza del Pe\u00f1arol di allenare il settore giovanile."}
{"id": "2076910", "revid": "260676", "url": "https://it.wikipedia.org/wiki?curid=2076910", "title": "Wikimedia Incubator", "text": "Wikimedia Incubator \u00e8 una wiki multilingue di propriet\u00e0 della Wikimedia Foundation il cui obiettivo \u00e8 creare edizioni in lingue diverse dei progetti wiki non ancora esistenti. Su richiesta, vengono organizzate e scritte dalla \"Language Subcommittee\" in modo che si possa poi creare le nuove versioni di Wikipedia, Wikiquote, Wikibooks, Wikizionario, Wikinotizie o Wikivoyage. Le nuove versioni di ciascun progetto vengono poi testate all'interno dell'incubator con l'eccezione di Wikiversity le cui versioni sono testate su BetaVersity e di Wikisource le cui versioni sono testate su Old Wikisource. Non si pu\u00f2 iniziare un nuovo progetto, ma solo una nuova versione linguistica di un progetto gi\u00e0 esistente.\nStoria.\nIl progetto Wikimedia Incubator \u00e8 stato lanciato il 2 giugno del 2006 ed \u00e8 ora disponibile nelle seguenti lingue: inglese, catalano, tedesco, spagnolo, francese, ebraico, italiano, cinese, olandese, polacco, portoghese, rumeno, russo, svedese, turco e giapponese."}
{"id": "2076911", "revid": "288300", "url": "https://it.wikipedia.org/wiki?curid=2076911", "title": "Jankulovski", "text": ""}
{"id": "2076921", "revid": "117435647", "url": "https://it.wikipedia.org/wiki?curid=2076921", "title": "Societ\u00e0 nazionale italiana", "text": "La Societ\u00e0 nazionale italiana \u00e8 stata un'associazione nata a Torino nell'agosto 1857 per iniziativa del patriota veneziano Daniele Manin e del siciliano Giuseppe La Farina, con l'obiettivo di fornire sostegno al movimento unitario intorno al Regno di Sardegna.\nStoria.\nIspirata dal conte di Cavour, la sua formazione viene fatta risalire a due lettere di Manin (del 22 gennaio e 29 maggio 1856). L'associazione ebbe come presidente Manin, che tuttavia mor\u00ec poco dopo (22 settembre 1857), mentre La Farina ne era il segretario. Nel dicembre successivo, ne divenne presidente Giorgio Pallavicino Trivulzio (in passato portavoce di Manin in Piemonte), mentre a Giuseppe Garibaldi and\u00f2 il titolo di vicepresidente onorario.\nAnche a causa della crisi del partito d'azione mazziniano, la Societ\u00e0 nazionale si diffuse in tutta Italia, clandestinamente nella maggior parte degli stati preunitari italiani e alla luce del sole nel Regno di Sardegna. Ebbe un ruolo rilevante nel preparare la Spedizione dei mille e fornirvi supporto nel corso della stessa.\nRaggiunta l'unit\u00e0 d'Italia (1861), l'associazione declin\u00f2 lentamente, in quanto il programma dell'associazione era stato fatto proprio dal governo italiano, e nel 1862 venne sciolta.\nObiettivi.\nNella dichiarazione costitutiva della Societ\u00e0 veniva affermata la necessit\u00e0 dell'\"unificazione\" e dell'\"azione popolare\", ribadito il principio dell'indipendenza italiana, e si identificava il mezzo per raggiungere questi obiettivi nell'appoggio a casa Savoia.\nIl Piccolo corriere d'Italia.\nL'associazione dispose di un suo organo periodico, \"Il Piccolo corriere d'Italia\", pubblicato dal 22 giugno 1856 al 3 marzo 1861 come mensile e dal 4 marzo 1861 al 15 gennaio 1862 come settimanale."}
{"id": "2076922", "revid": "232134", "url": "https://it.wikipedia.org/wiki?curid=2076922", "title": "The ramainz", "text": ""}
{"id": "2076923", "revid": "1793900", "url": "https://it.wikipedia.org/wiki?curid=2076923", "title": "House of the Temple", "text": "La House of the Temple \u00e8 un tempio massonico situato a Washington, sede del Rito scozzese antico ed accettato, Giurisdizione Sud (ufficialmente: \"Casa del Supremo Consiglio del 33\u00ba grado di Rito scozzese antico ed accettato della Massoneria, Giurisdizione Sud, Washington D.C., U.S.A.\").\nSi trova nel distretto storico della Sedicesima Strada al n\u00b0 1733 ed \u00e8 catalogato nel National Register of Historic Places.\n\u00c8 una costruzione ricca di simboli egizi, costruito a imitazione del Mausoleo di Alicarnasso e progettato agli inizi del 1900 dall'architetto massone John Russell Pope.\nAll'ingresso vi sono due sfingi egizie, che simboleggiano saggezza e potere.\nLa sfinge della saggezza reca sul petto l'immagine di una dea egizia, forse Iside; mentre su quella del potere \u00e8 inciso l'ankh (la cosiddetta chiave della vita) e il simbolo dell'ureo (decorazione a forma di serpente) che indica la discendenza solare dei faraoni.\nNell'atrio vi sono due statue egizie di scribi seduti, collocate ai piedi di uno scalone cerimoniale."}
{"id": "2076924", "revid": "232134", "url": "https://it.wikipedia.org/wiki?curid=2076924", "title": "Ramainz", "text": ""}
{"id": "2076930", "revid": "55935", "url": "https://it.wikipedia.org/wiki?curid=2076930", "title": "Societ\u00e0 Nazionale", "text": ""}
{"id": "2076931", "revid": "39224", "url": "https://it.wikipedia.org/wiki?curid=2076931", "title": "Mercurio (astronomia)", "text": "Mercurio \u00e8 il pianeta pi\u00f9 interno del sistema solare e il pi\u00f9 vicino al Sole. \u00c8 il pi\u00f9 piccolo e la sua orbita \u00e8 anche la pi\u00f9 eccentrica, ovvero la meno circolare, degli otto pianeti. Mercurio orbita in senso diretto (in senso antiorario, come tutti gli altri pianeti del sistema solare) a una distanza media di dal Sole con un periodo siderale di 87,969 giorni terrestri. Mercurio \u00e8 anche in risonanza orbitale-rotazionale: completa tre rotazioni intorno al proprio asse ogni due orbite attorno al Sole.\nL'eccentricit\u00e0 orbitale \u00e8 abbastanza elevata e vale 0,205, ben 15 volte quella della Terra. Dalla superficie il Sole ha un diametro apparente medio di 1,4\u00b0, circa 2,8 volte quello visibile dalla Terra, e arriva a 1,8\u00b0 durante il passaggio al perielio. Il rapporto fra la radiazione solare al perielio e quella all'afelio \u00e8 2,3. Per la Terra questo rapporto vale 1,07. La superficie di Mercurio sperimenta la maggiore escursione termica tra tutti i pianeti, con temperature che nelle regioni equatoriali vanno da della notte a del d\u00ec; le regioni polari invece sono costantemente inferiori a . Ci\u00f2 \u00e8 dovuto all'assenza dell'atmosfera che, se presente, svolgerebbe un ruolo nella ridistribuzione del calore. La superficie fortemente craterizzata indica che Mercurio \u00e8 geologicamente inattivo da miliardi di anni.\nConosciuto sin dal tempo dei Sumeri, il suo nome \u00e8 tratto dalla mitologia romana. Il pianeta \u00e8 stato associato a Mercurio, \"messaggero degli dei\", probabilmente a causa della sua rapidit\u00e0 di movimento nel cielo. Il suo simbolo astronomico \u00e8 una versione stilizzata del caduceo del dio.\nOsservazione.\nTrattandosi di un pianeta interno rispetto alla Terra, Mercurio appare sempre molto vicino al Sole (la sua elongazione massima \u00e8 di 27,8\u00b0), al punto che i telescopi terrestri possono osservarlo raramente. La sua magnitudine apparente oscilla tra e +7,2 a seconda della sua posizione rispetto alla Terra e al Sole.\nDurante il giorno la luminosit\u00e0 solare impedisce ogni osservazione e l'osservazione diretta \u00e8 possibile solamente subito dopo il tramonto, sull'orizzonte a ovest, o poco prima dell'alba verso est, oppure eccezionalmente in occasione delle eclissi totali. Inoltre l'estrema brevit\u00e0 del suo moto di rivoluzione ne permette l'osservazione solamente per pochi giorni consecutivi, dopo di che il pianeta \u00e8 inosservabile dalla Terra. Per evitare danni agli strumenti il telescopio spaziale Hubble non viene mai utilizzato per riprendere immagini del pianeta.\nMercurio \u00e8 visibile solitamente per sei periodi l'anno, con tre apparizioni la mattina prima dell'alba e tre la sera immediatamente dopo il tramonto. I periodi migliori per l'osservazione sono dopo il tramonto attorno all'equinozio di primavera per l'emisfero boreale e prima dell'alba attorno all'equinozio di autunno per l'emisfero australe, a causa dell'inclinazione dell'eclittica sull'orizzonte.\nI transiti di Mercurio osservati dalla Terra sono molto pi\u00f9 frequenti dei transiti di Venere grazie alla ridotta distanza dal Sole e alla maggiore velocit\u00e0 orbitale: ne avvengono circa tredici ogni secolo. Sin dai tempi antichi il transito fornisce un'ottima occasione per condurre studi scientifici. Nel 1600 i transiti di Mercurio vennero usati per stimare la dimensione del pianeta e per calcolare la distanza tra Terra e Sole, allora sconosciuta. In epoca moderna i transiti sono usati per analizzare dalla Terra la composizione della tenue atmosfera e come valido elemento di confronto per i metodi di individuazione di pianeti extrasolari.\nCome nel caso della Luna e di Venere, anche per Mercurio dalla Terra \u00e8 visibile un ciclo delle fasi, sebbene sia abbastanza difficile osservarlo con strumenti amatoriali.\nStoria delle osservazioni.\nPopoli antichi.\nLe osservazioni pi\u00f9 antiche del pianeta di cui si ha traccia storica sono riportate nelle tavole MUL.APIN, eseguite probabilmente da astronomi assiri intorno al XIV secolo a.C. Il nome utilizzato per designare Mercurio in questi testi, redatti in scrittura cuneiforme, \u00e8 trascritto come Udu. Idim. Gu\\u4.Ud (\"il pianeta saltellante\"). Le registrazioni babilonesi risalgono al I millennio a.C. I Babilonesi chiamarono il pianeta Nabu (o Nebo), dio della scrittura e della saggezza nella loro mitologia.\nGli Egizi e i Greci assegnarono a Mercurio, come anche a Venere, due nomi: uno come stella del mattino, l'altro come stella della sera. Per gli Egizi alle due apparizioni corrispondevano rispettivamente Seth, un dio nefasto che veniva scacciato dalla luce accecante del Sole nascente, e Horus, un dio benigno associato alla figura del faraone e dello Stato. Invece nella tradizione greca sono rintracciabili due coppie di nomi per Mercurio. La pi\u00f9 antica, attestata nell'epoca di Esiodo (fine dell'VIII, inizio del VII secolo a.C.), consistette in \u03a3\u03c4\u03af\u03bb\u03b2\u03c9\u03bd (\"Stilbon\", \"il brillante\"), come stella del mattino, e \u1f19\u03c1\u03bc\u03ac\u03c9\u03bd (\"Hermaon\"), come stella della sera. Successivamente queste denominazioni furono sostituite rispettivamente da \"Apollo\" e \"Hermes\". Alcune fonti attribuiscono a Pitagora (intorno al 500 a.C.) la comprensione del fatto che si trattasse di un unico pianeta, altre invece propendono per un periodo pi\u00f9 tardo, intorno al 350 a.C. I Romani chiamarono il pianeta Mercurio in onore del messaggero alato degli dei, il dio romano del commercio e dei viaggi corrispondente al greco Hermes. Probabilmente il pianeta ricevette questi nomi a causa del suo rapido moto attraverso il cielo, pi\u00f9 veloce di quello di tutti gli altri pianeti.\nTolomeo nel II secolo a.C. scrisse della possibilit\u00e0 che Mercurio transitasse davanti al Sole nelle \"Ipotesi Planetarie\". Sugger\u00ec che nessun transito era stato fino ad allora osservato o a causa delle dimensioni del pianeta, troppo piccolo perch\u00e9 il fenomeno risultasse osservabile o perch\u00e9 l'evento era poco frequente.\nNell'Antica Cina Mercurio era conosciuto come \"Chen Xing\" (\u8fb0\u661f), la Stella delle Ore. Era associato con il Nord e l'elemento dell'acqua nel Wu Xing. Nelle moderne culture cinese, coreana, giapponese e vietnamita si \u00e8 conservato il legame con il Wu Xing e il pianeta \u00e8 chiamato \"la stella dell'acqua\" (\u6c34\u661f).\nNella mitologia indiana Mercurio era identificato con il dio Budha, che presiedeva il mercoled\u00ec. Nella mitologia germanica e norrena il pianeta e il giorno erano dedicati al dio Odino (Woden in germanico). I Maya potrebbero aver rappresentato il pianeta come un gufo o forse come quattro gufi, due che ne esprimevano le caratteristiche mattutine e altri due per quelle serali, che recavano messaggi all'oltretomba.\nNel \"Surya Siddhanta\", un trattato di astronomia indiano del V secolo, \u00e8 fornita una stima del diametro di Mercurio con un errore rispetto al valore oggi noto inferiore dell'1%. Tuttavia il calcolo era basato sull'inaccurata supposizione che il diametro angolare del pianeta fosse di 3,0 arcominuti.\nNell'astronomia islamica medievale l'astronomo andaluso Al-Zarqali nell'XI secolo descrisse il deferente dell'orbita geocentrica di Mercurio come un ovale; ci\u00f2 non influenz\u00f2 in seguito n\u00e9 le sue teorie, n\u00e9 i suoi calcoli astronomici. Nel XII secolo Ibn Bajja osserv\u00f2 \"due pianeti come macchie scure sulla faccia del Sole\". Nel XIII secolo Qotb al-Din Shirazi dell'Osservatorio di Maragheh sugger\u00ec che il suo predecessore potesse aver osservato il transito di Mercurio o di Venere sul disco solare. Questi rapporti medievali di transiti planetari furono in seguito reinterpretati come osservazioni di macchie solari.\nNel XV secolo l'astronomo indiano Nilakantha Somayaji della Scuola del Kerala svilupp\u00f2 un modello planetario del sistema solare parzialmente eliocentrico in cui Mercurio orbitava attorno al Sole che a sua volta orbitava attorno alla Terra. Si trattava di un modello simile al sistema ticonico suggerito dall'astronomo danese Tycho Brahe nel XVI secolo.\nOsservazioni in epoca scientifica.\nGalileo Galilei comp\u00ec le prime osservazioni telescopiche di Mercurio all'inizio del XVII secolo. Sebbene fosse riuscito nell'osservare le fasi di Venere, il suo telescopio non era sufficientemente potente da permettergli di cogliere anche quelle di Mercurio, che furono scoperte nel 1639 da Giovanni Battista Zupi fornendo la prova definitiva che Mercurio orbita intorno al Sole. Intanto nel 1631 Pierre Gassendi era stato il primo a osservare un transito di Mercurio innanzi al Sole, secondo le previsioni fornite da Giovanni Keplero.\nEvento raro nell'astronomia \u00e8 il passaggio di un pianeta davanti a un altro (occultazione) visto dalla Terra. Mercurio e Venere si occultano ogni pochi secoli e l'evento del 28 maggio 1737 rilevato da John Bevis all'Osservatorio di Greenwich \u00e8 l'unico storicamente osservato. La prossima occultazione di Mercurio da parte di Venere avverr\u00e0 il 3 dicembre 2133.\nLe difficolt\u00e0 insite nella osservazione di Mercurio lo hanno reso il pianeta meno studiato tra gli otto del sistema solare. Nel 1800 Johann Schr\u00f6ter comp\u00ec alcune osservazioni delle caratteristiche superficiali e afferm\u00f2 di aver osservato montagne alte . Friedrich Wilhelm Bessel utilizz\u00f2 i disegni di Schr\u00f6ter e stim\u00f2 erroneamente un periodo di rotazione di 24 ore e un'inclinazione dell'asse di rotazione di 70\u00b0. Negli anni ottanta dell'Ottocento Giovanni Schiaparelli compose mappe pi\u00f9 accurate della superficie e sugger\u00ec che il periodo di rotazione del pianeta fosse di 88 giorni, uguale a quello di rivoluzione, e quindi che il pianeta fosse in rotazione sincrona con il Sole cos\u00ec come la Luna lo \u00e8 con la Terra. L'impegno nel mappare la superficie di Mercurio fu proseguito da Eug\u00e8ne Michel Antoniadi che pubblic\u00f2 le sue mappe e osservazioni in un libro nel 1934. Molte caratteristiche superficiali del pianeta, e in particolare quelle di albedo, prendono il loro nome dalle mappe di Antoniadi.\nL'astronomo italiano Giuseppe Colombo osserv\u00f2 che il periodo di rotazione era circa due terzi di quello orbitale e propose una risonanza 3:2 invece che l'1:1 prevista dalla teoria della rotazione sincrona.\nNel giugno del 1962 ricercatori sovietici dell'Istituto di radio-ingegneria ed elettronica dell'Accademia delle Scienze dell'URSS diretto da Vladimir Kotel'nikov furono i primi a eseguire osservazioni radar del pianeta. Tre anni dopo ulteriori osservazioni radar condotte con il radiotelescopio di Arecibo dagli statunitensi Gordon Pettengill e R. Dyce indicarono in modo conclusivo che il pianeta completa una rotazione in 59 giorni circa. La scoperta risult\u00f2 sorprendente perch\u00e9 l'ipotesi che la rotazione di Mercurio fosse sincrona era ormai ampiamente accettata e vari astronomi, riluttanti ad abbandonarla, proposero spiegazioni alternative per i dati osservativi. In particolare la temperatura notturna della superficie del pianeta risult\u00f2 molto pi\u00f9 alta rispetto al valore atteso nel caso di rotazione sincrona e, tra le varie ipotesi, fu proposta l'esistenza di venti estremamente potenti che avrebbero ridistribuito il calore dalla faccia illuminata a quella buia.\nI dati raccolti dalla missione spaziale Mariner 10 confermarono la previsione di Colombo e l'esattezza delle mappe di Schiaparelli e Antoniadi. Gli astronomi rilevarono le stesse caratteristiche di albedo ogni \"seconda\" orbita e le registrarono, ma non dettero importanza necessaria a quelle dell'altra faccia di Mercurio a causa delle condizioni osservative scarse nel momento in cui le guardavano.\nLe osservazioni dalla Terra non permisero di acquisire maggiori informazioni su Mercurio e le sue principali caratteristiche rimasero ignote finch\u00e9 non fu visitato dal Mariner 10, la prima sonda spaziale a visitare il pianeta. Tuttavia recenti progressi tecnologici hanno migliorato anche le osservazioni dalla Terra e, grazie alle osservazioni condotte dall'Osservatorio di Monte Wilson con la tecnica del \"lucky imaging\" nel 2000, \u00e8 stato possibile risolvere per la prima volta dettagli superficiali sulla porzione di Mercurio che non era stata fotografata dal Mariner 10. Osservazioni successive hanno permesso di ipotizzare l'esistenza di un cratere d'impatto pi\u00f9 grande del Bacino Caloris nell'emisfero non fotografato dal Mariner 10, cratere a cui \u00e8 stato informalmente dato il nome di Bacino Skinakas. La maggior parte del pianeta \u00e8 stata mappata dal radiotelescopio di Arecibo, con una risoluzione di 5\u00a0km, compresi depositi polari in crateri in ombra che potrebbero essere composti da ghiaccio d'acqua.\nMissioni spaziali.\nMercurio fu visitato per la prima volta nel 1974 dalla Mariner 10 che teletrasmise a Terra fotografie registrate nel corso di tre successivi sorvoli.\nConcepito per l'osservazione di Venere e Mercurio, il Mariner 10 venne lanciato il 3 novembre 1973 e raggiunse il pianeta nel 1974, usando per la prima volta nella storia la manovra di fionda gravitazionale. La sonda effettu\u00f2 il primo sorvolo il 29 marzo a una distanza minima di , fornendo le prime immagini inedite del pianeta e risultati scientifici inaspettati: la sonda registr\u00f2 un campo magnetico rilevante che si pensava fosse quasi del tutto assente. Il secondo sorvolo, il 21 settembre, fu ben pi\u00f9 lontano del primo. Si decise di risparmiare carburante per permettere un terzo sorvolo che avrebbe permesso di capire la natura del campo magnetico: se intrinseco come quello della Terra o indotto dal vento solare come quello di Venere. Il sorvolo avvenne a circa dalla superficie e forn\u00ec ulteriori immagini della superficie illuminata e dettagli del polo sud. Le manovre preparatorie per il terzo sorvolo non furono prive di incidenti, ma riuscirono comunque a portare la sonda statunitense alla minima distanza da Mercurio il 16 marzo 1975, quando pass\u00f2 a soli 327\u00a0km dalla superficie, confermando la natura intrinseca del campo magnetico e l'esistenza di una magnetosfera. La sonda abbandon\u00f2 il pianeta dopo aver fotografato il 41% della superficie del pianeta, fu spenta e rimase in orbita eliocentrica.\nLa NASA lanci\u00f2 nel 2004 la sonda MESSENGER il cui primo passaggio ravvicinato di Mercurio, avvenuto il 14 gennaio 2008, fu preceduto da un sorvolo ravvicinato della Terra e da due di Venere e fu seguito da tre manovre di fionda gravitazionale su Mercurio prima dell'ingresso in orbita attorno al pianeta il 18 marzo 2011. In seguito al primo \"fly-by\" di Mercurio, la sonda MESSENGER invi\u00f2 a Terra le prime immagini dell'emisfero \"sconosciuto\" di Mercurio. La missione permise di scoprire la composizione della superficie, di rivelare la sua storia geologica, di analizzare il suo campo magnetico e di verificare la presenza di ghiaccio ai poli. La missione si concluse con il decadimento orbitale e l'impatto ad alta velocit\u00e0 sulla superficie, creando presumibilmente un nuovo cratere dal diametro di 16 metri.\nIl 20 ottobre 2018 \u00e8 avvenuto il lancio da parte dell'ESA della missione spaziale BepiColombo, cos\u00ec battezzata in onore dello scienziato, matematico e ingegnere Giuseppe Colombo (1920-1984). La missione \u00e8 volta esclusivamente all'esplorazione del pianeta pi\u00f9 interno. La missione ha l'obiettivo di approfondire lo studio del pianeta e di testare la teoria della relativit\u00e0 generale; consiste di due orbiter, uno che si stabilizzer\u00e0 in un'orbita con un apoermeo di per lo studio ravvicinato del pianeta e uno con apoermeo di per lo studio della magnetosfera.\nParametri orbitali.\nL'orbita di Mercurio risulta essere ellittica solo in prima approssimazione, \u00e8 infatti soggetta alla precessione del perielio, effetto che mise in difficolt\u00e0 gli astronomi e i calcoli della fisica classica del XIX secolo. Le anomalie osservate nell'orbita del pianeta fecero ipotizzare a Urbain Le Verrier nel 1859 l'esistenza di un altro pianeta, che chiam\u00f2 Vulcano; si supponeva che l'orbita di Vulcano si svolgesse interamente all'interno di quella di Mercurio. Il primo a dare una spiegazione corretta delle anomalie della precessione del perielio dell'orbita di Mercurio fu Albert Einstein grazie alla relativit\u00e0 generale nel 1915, che proprio su questo fenomeno ha avuto uno dei suoi banchi di prova.\nMercurio si muove su un'orbita di eccentricit\u00e0 0,2056, a una distanza dal Sole compresa fra e , con un valore medio di (rispettivamente 0,307, 0,466 e ). Il periodo siderale di Mercurio \u00e8 di 88 giorni, mentre il periodo sinodico \u00e8 di 115,9 giorni. Il piano orbitale \u00e8 inclinato sull'eclittica di 7\u00b0.\nLa velocit\u00e0 media siderale del pianeta \u00e8 pari a ; si tratta della pi\u00f9 alta fra i pianeti del sistema solare.\nIl moto di rotazione mercuriano \u00e8 molto lento: esso impiega 58,6 giorni per compiere un giro su s\u00e9 stesso, e completa quindi tre rotazioni ogni due rivoluzioni, in risonanza orbitale 3:2, questo fa s\u00ec che la durata del giorno solare (176 giorni) sia il doppio della durata dell'anno (88 giorni); Mercurio \u00e8 l'unico pianeta del sistema solare sul quale la durata del giorno \u00e8 maggiore del periodo di rivoluzione.\nAl perielio, la velocit\u00e0 orbitale molto elevata diventa la componente predominante del moto solare apparente per un osservatore sulla superficie, il quale dapprima vedrebbe il Sole stazionare nel cielo, poi invertire il suo cammino muovendosi da ovest verso est e infine riprendere la sua traiettoria ordinaria.\nCaratteristiche fisiche.\nMercurio \u00e8 il pi\u00f9 piccolo pianeta del sistema solare in termini di dimensioni e massa. In termini di dimensioni \u00e8 pi\u00f9 piccolo anche di Titano e Ganimede, satelliti naturali di Saturno e Giove e, a causa delle dimensioni ridotte e della sua vicinanza al Sole, l'attrazione gravitazionale del pianeta non \u00e8 riuscita a trattenere un'atmosfera consistente. La sua forma \u00e8 grossomodo sferica e non presenta la caratteristica forma geoidale (schiacciamento ai poli e rigonfiamento all'equatore) degli altri pianeti. Il pianeta non possiede n\u00e9 satelliti naturali n\u00e9 anelli planetari, sebbene nel 1974 poco prima del sorvolo ravvicinato della sonda Mariner 10 un'errata interpretazione di alcuni dati ricevuti lasci\u00f2 immaginare la presenza di una luna di notevoli dimensioni.\nStruttura interna.\nLa densit\u00e0 di Mercurio, pari a , si discosta molto da quella lunare e, al contrario, \u00e8 molto vicina a quella terrestre. Questo lascia supporre che, nonostante le somiglianze con la Luna, la struttura interna del pianeta sia pi\u00f9 vicina a quella della Terra. Mentre l'alta densit\u00e0 terrestre \u00e8 il risultato della forte compressione gravitazionale, Mercurio \u00e8 molto pi\u00f9 piccolo e le regioni interne non sono compresse come quelle terrestri, pertanto per avere una tale densit\u00e0, si suppone che il suo nucleo debba essere relativamente grande e ricco di ferro.\nI geologi stimano che il nucleo di Mercurio occupi circa il 42% del suo volume, mentre per la Terra questa percentuale \u00e8 del 17%. Una ricerca pubblicata nel 2007, unita alla presenza del debole campo magnetico, suggerisce che Mercurio possieda un nucleo metallico fuso elettricamente conduttore, circondato da un mantello dello spessore di 500\u2013700\u00a0km composto da silicati. Sulla base dei dati di Mariner 10 e di osservazioni compiute dalla Terra, la crosta di Mercurio \u00e8 ritenuta essere spessa 100\u2013300\u00a0km. Una caratteristica distintiva della superficie di Mercurio \u00e8 la presenza di numerose creste strette, che si estendono fino a diverse centinaia di chilometri in lunghezza. Si ritiene che queste si siano formate dal raffreddamento e dalla contrazione di nucleo e mantello, successivi alla solidificazione della crosta.\nIl nucleo di Mercurio ha un contenuto di ferro superiore a quella di qualsiasi altro grande pianeta del sistema solare, e diverse teorie sono state proposte per spiegare questa caratteristica. La teoria pi\u00f9 accreditata \u00e8 che in origine Mercurio avesse un rapporto metalli-silicati simile alle comuni meteoriti condriti, che costituiscono il tipico materiale roccioso presente nel sistema solare, e avesse una massa di circa 2,25 volte quella attuale. Quando il sistema solare si stava formando, Mercurio potrebbe essere stato colpito da un planetesimo di circa 1/6 della sua massa e di diverse migliaia di chilometri di diametro. L'impatto avrebbe spazzato via gran parte della crosta e del mantello presenti a quel tempo, lasciando il nucleo come componente predominante del corpo celeste. Un processo simile, noto come teoria dell'impatto gigante, \u00e8 stato proposto per spiegare la formazione della Luna.\nUn'altra ipotesi suggerisce che Mercurio potrebbe essersi formato dalla nebulosa solare prima che la produzione di energia del Sole si stabilizzasse. In questa ipotesi Mercurio avrebbe avuto inizialmente due volte la sua massa attuale, ma dopo la contrazione del protosole, le temperature si alzarono a - e forse anche pi\u00f9 (). A tali temperature gran parte delle rocce superficiali di Mercurio sarebbero vaporizzate e sarebbero state poi spazzate via dal vento solare.\nUna terza ipotesi propone che le perturbazioni dovute alla nebulosa solare causarono la perdita delle particelle pi\u00f9 leggere, che non furono raccolte da Mercurio. Ciascuna ipotesi predice una diversa composizione della superficie. Una risposta conclusiva potrebbe provenire dal confronto tra i risultati delle osservazioni che saranno condotte dalla missione BepiColombo con quelli ottenuti dalla missione MESSENGER. La sonda MESSENGER ha rilevato in superficie livelli di potassio e zolfo superiori alla norma, che sembrerebbero escludere l'ipotesi dell'impatto gigante, e la conseguente vaporizzazione della crosta e del mantello. I risultati sembrerebbero dunque favorire la terza ipotesi; a ogni modo, occorrono ulteriori studi per confermarla.\nSuperficie.\nLe prime fotografie della superficie si devono all'astronomo greco-francese Eug\u00e8ne M. Antoniadi (1870-1944) che all'inizio del ventesimo secolo disegn\u00f2 delle mappe di questo pianeta.\nSimilmente alla Luna, il suolo di Mercurio \u00e8 ampiamente craterizzato a causa dei numerosi impatti di asteroidi che hanno contrassegnato il suo passato e presenta bacini riempiti da vecchie colate laviche, ancora evidenti a causa della mancanza quasi assoluta di un'atmosfera. Alcuni crateri sono circondati da raggi. Si esclude la presenza sul pianeta di placche tettoniche.\nMercurio, come la Luna, ha subito urti con meteoriti ed \u00e8 normale che i pianeti in possesso di un'atmosfera consistente risentano in misura assai minore dell'effetto degli impatti, poich\u00e9 i corpi incidenti vengono fortemente erosi dall'attrito atmosferico. Inoltre l'atmosfera stessa erode lentamente la superficie del pianeta, cancellando le tracce dell'urto. Oltre all'atmosfera ci sono diversi elementi che cancellano i crateri causati da asteroidi che non sono infatti presenti su Mercurio, come il vento e l'acqua.\nInoltre un numero cos\u00ec ampio di crateri induce a supporre che il pianeta, come la Luna, manchi da numerosi secoli di attivit\u00e0 interna.\nSulla superficie di Mercurio l'accelerazione di gravit\u00e0 \u00e8 mediamente pari a 0,378 volte quella terrestre. A titolo di esempio si potrebbe affermare che un uomo dalla massa di che misurasse il proprio peso su Mercurio facendo uso di una bilancia tarata sull'accelerazione di gravit\u00e0 terrestre registrerebbe un valore pari a circa .\nLa ridotta distanza di Mercurio dal Sole e l'assenza di un'atmosfera consistente lo rendono un pianeta con una grande escursione termica, con temperature superiori a nella zona esposta al Sole, contro i nella parte in ombra. Inoltre, l'insolazione media della superficie mercuriana \u00e8 pari a circa 6 volte e mezzo quella della Terra; la costante solare ha un valore di .\nCrateri.\nAlcuni tra i pi\u00f9 grandi crateri di Mercurio superano i 200\u00a0km e prendono il nome di bacini. Al centro di molti crateri, spesso riempiti da antiche colate laviche ancora evidenti, s'innalzano piccole formazioni montuose. Il bacino pi\u00f9 grande e pi\u00f9 noto \u00e8 la Caloris Planitia, dal diametro di circa 1\u00a0500\u00a0km: si tratta di una grande pianura circolare circondata da anelli di monti. Questo bacino deve il suo nome al fatto che si trova sempre esposto alla luce del Sole durante il passaggio di Mercurio al perielio e pertanto \u00e8 uno dei punti pi\u00f9 caldi del pianeta. Dal cratere fuoriescono gas a base di potassio e sodio che contribuiscono alla tenue atmosfera del pianeta.\nAgli antipodi del bacino Caloris si trova un tipo di terreno collinare del tutto insolito, assente sul resto della superficie, di et\u00e0 stimata pari a quella dello stesso bacino antipodale. Si \u00e8 formato probabilmente quando un grosso asteroide, impattando su Mercurio, ha generato il bacino Caloris provocando un'onda d'urto che ha convogliato agli antipodi.\nAlcuni crateri del polo nord, invece, sono in grado di schermare completamente la luce solare in alcune zone al loro interno, grazie anche alla scarsa inclinazione dell'asse orbitale, mantenendo la temperatura considerevolmente bassa per migliaia e milioni di anni, fino a circa , e conservare cos\u00ec grosse risorse di acqua allo stato solido.\nRup\u0113s.\nConfrontando i dati dalle sonde Mariner 10 e MESSENGER a 30 anni di differenza, si \u00e8 rilevato un restringimento del diametro del pianeta dai 3 ai 14 chilometri. Il tutto si basa sul fatto che il suo nucleo di liquido ferroso si stia raffreddando, cos\u00ec facendo esso si solidifica e di conseguenza il volume dell'intero pianeta diminuisce. Queste modifiche si fanno sentire anche in superficie frastagliando la crosta e creando rup\u0113s di notevoli dimensioni, fino a di lunghezza e tre di profondit\u00e0.\nDepositi polari.\nL'osservazione dal radiotelescopio di Arecibo ha rilevato delle formazioni strane all'altezza dei poli, molto riflettenti, simili a quelle che si ottengono osservando oggetti ghiacciati all'esterno del sistema solare. I valori osservati sono compatibili con la presenza di ghiaccio coperto da un sottile strato di regolite. Data la ridotta inclinazione della rotazione di Mercurio, i crateri ai poli conservano delle zone perennemente oscurate dalla radiazione solare e hanno permesso al ghiaccio di conservarsi per miliardi di anni. Questo ghiaccio ai poli \u00e8 in una forma relativamente pura, ha lo spessore di almeno un metro (una stima dello spessore massimo non \u00e8 possibile con sole osservazioni radar) e si estende per un'area di se si considerano entrambi i poli; l'origine \u00e8 probabilmente dovuta a impatti di comete.\nNomenclatura e cartografia.\nL'Unione Astronomica Internazionale (UAI) \u00e8 l'ente che controlla la nomenclatura dei pianeti; per l'assegnazione dei nomi delle caratteristiche geologiche di Mercurio, l'ente ha scelto un tema diverso per ogni caratteristica:\nL'UAI ha anche realizzato una cartografia suddividendo la superficie del pianeta secondo un reticolato adatto a una rappresentazione in scala 1:5\u00a0000\u00a0000, che definisce 15 maglie per meglio localizzare le peculiarit\u00e0 della superficie.\nAtmosfera.\nPer via della sua bassa attrazione gravitazionale Mercurio \u00e8 sprovvisto di una vera e propria atmosfera come quella terrestre, fatta eccezione per esili tracce di gas probabilmente frutto dell'interazione del vento solare con la superficie del pianeta. La composizione atmosferica \u00e8 stata determinata come segue: ossigeno (42%), sodio (29%), idrogeno (22%), elio (6%), potassio (0,5%) e tracce di argon, anidride carbonica, vapore acqueo, azoto, xeno, kripton, neon, calcio e magnesio. La pressione atmosferica al suolo, misurata dalla sonda Mariner 10, \u00e8 nell'ordine di un millesimo di pascal.\nLa bassa densit\u00e0 dell'atmosfera non le permette di innescare un meccanismo di distribuzione del calore ricevuto dal Sole; per questo motivo e per la rotazione estremamente lenta, che espone lo stesso emisfero alla luce solare diretta per lunghi periodi, l'escursione termica su Mercurio \u00e8 la pi\u00f9 elevata finora registrata nell'intero sistema solare: l'emisfero illuminato raggiunge i ( nelle zone equatoriali), quello in ombra scende spesso fino a .\nL'azione intensa del vento solare produce un fenomeno assente negli altri pianeti ma presente nelle comete quando si avvicinano al Sole: la presenza di una coda cometaria. Il vento solare espelle atomi neutri dalla prossimit\u00e0 del pianeta rendendo misurabile una coda fino a distanze di oltre un milione di chilometri, composta principalmente da atomi di sodio.\nMagnetosfera.\nA dispetto delle sue ridotte dimensioni e del lento moto di rotazione, Mercurio possiede un campo magnetico stabile, significativo e apparentemente globale. Le misurazioni delle sonde Mariner 10 e MESSENGER indicano un'intensit\u00e0 pari a circa l'1% del campo terrestre e lasciano presupporre che l'intensit\u00e0 all'equatore del pianeta sia compresa tra 250 e . Come quello della Terra, il campo magnetico di Mercurio \u00e8 dipolare, con inclinazione dell'asse magnetico rispetto a quello di rotazione inferiore ai 5\u00b0.\n\u00c8 probabile che il campo magnetico sia generato con un effetto dinamo, in modo simile a quanto accade per la Terra, sebbene siano state proposte anche alcune differenze. Il campo magnetico sarebbe generato dalla circolazione dei fluidi del mantello ricco di ferro. In particolare, i forti effetti mareali, causati dalla relativamente elevata eccentricit\u00e0 dell'orbita del pianeta, fornirebbero l'energia necessaria a mantenere il nucleo allo stato liquido.\nIl campo magnetico di Mercurio \u00e8 sufficientemente forte da deflettere il vento solare e creare una magnetosfera di ridotte dimensioni attorno al pianeta, tanto piccola che la Terra riuscirebbe a contenerla. La sua presenza riduce l'erosione cui \u00e8 soggetta la superficie da parte del vento solare, sebbene non riesca a impedirla. Le misurazioni del Mariner 10 lasciano pensare che il pianeta non sia circondato da fasce di radiazione (analoghe alle fasce di Van Allen della Terra), mentre hanno fornito prova della dinamicit\u00e0 della magnetosfera mercuriana la cui coda \u00e8 interessata da intense tempeste magnetiche dalla durata di un minuto.\nChe la magnetosfera di Mercurio \"perda\" \u00e8 stato confermato anche nel corso del secondo sorvolo della sonda MESSENGER, avvenuto il 6 ottobre 2008. La sonda ha incontrato \"tornado\" magnetici ampi fino a (un terzo del raggio del pianeta). Questi si formano in conseguenza dell'interazione tra il campo magnetico trasportato dal vento solare e quello planetario. I fenomeni di connessione cui sono soggetti i due campi, sotto le azioni di trasporto del vento solare, danno origine a strutture vorticose, tubi magnetici contorti su s\u00e9 stessi, che aprono delle finestre nello scudo magnetico del pianeta, permettendo alle particelle del vento solare stesso di impattare direttamente sulla superficie di Mercurio. Si parla in tal caso di \"flux transfer event\" o \"eventi di trasferimento di flusso\".\nMESSENGER ha inoltre rilevato che questi fenomeni si verificano con una frequenza dieci volte superiore che sulla Terra, dato che pu\u00f2 essere solo parzialmente spiegato con la maggiore vicinanza al Sole di Mercurio.\nAstronomia su Mercurio.\nIl cielo di Mercurio sarebbe nero anche di giorno, non avendo il pianeta un'atmosfera che lo circonda. La differenza pi\u00f9 grande rispetto al cielo terrestre \u00e8 la maggior grandezza apparente del Sole, il cui diametro angolare pu\u00f2 variare da 1,14\u00b0 all'afelio a 1,73\u00b0 quando si trova al perielio, cio\u00e8 rispettivamente 2,1 e 3,2 volte pi\u00f9 grande rispetto al Sole visto dalla Terra. L'orbita di Mercurio \u00e8 infatti piuttosto eccentrica, e la distanza del pianeta dalla nostra stella varia considerevolmente nel corso del \"suo\" anno, durante cio\u00e8 il moto di rivoluzione attorno al Sole.\nMercurio ruota sul proprio asse pi\u00f9 lentamente che attorno al Sole, con una risonanza di 3:2 che perdura il giorno solare 176 giorni terrestri: \u00e8 questo il periodo necessario per rivedere il Sole al medesimo meridiano. Il moto del Sole nel cielo di Mercurio non \u00e8 tuttavia rettilineo e costante, perch\u00e9 quando il pianeta si avvicina al perielio, la velocit\u00e0 orbitale aumenta, superando la velocit\u00e0 di rotazione, con il risultato che il Sole appare fermarsi in cielo e spostarsi per un breve periodo nella direzione opposta, per poi riprendere il suo normale scorrere da est a ovest.\nSole a parte, l'oggetto pi\u00f9 luminoso nei cieli di Mercurio sarebbe Venere, il pianeta pi\u00f9 vicino, ancor pi\u00f9 luminoso che visto dalla Terra. Da Mercurio infatti, oltre alla minore distanza, Venere sarebbe un pianeta esterno e arriverebbe all'opposizione mostrando il suo disco completamente illuminato, arrivando a brillare di magnitudine . La Terra sarebbe comunque anch'essa molto luminosa, di magnitudine , accompagnata dalla Luna, di magnitudine . La separazione angolare massima tra la Terra e la Luna viste da Mercurio sarebbe di circa 15\u2032.\nMarte, meno brillante che visto dalla Terra, alla massima vicinanza raggiungerebbe una magnitudine , mentre gli altri pianeti del sistema solare apparirebbero sostanzialmente come visti dalla Terra e leggermente meno luminosi, vista la maggiore distanza.\nMercurio nella cultura.\nEtimologia, significato culturale e astrologia.\nIl nome Mercurio deriva dalla mitologia romana, e sebbene fosse di derivazione etrusca (Turms), era il corrispondente del dio greco Ermes, che secondo la mitologia greca era nato da una relazione fugace tra Zeus e Maia, la pi\u00f9 bella delle Pleiadi. Solitamente rappresentato come un giovane snello e atletico con in capo un elmetto alato, simbolo di velocit\u00e0, era considerato il veloce messaggero degli dei, cos\u00ec come il pianeta \u00e8 il pi\u00f9 rapido nel suo moto di rivoluzione attorno al Sole. Mercurio ruota infatti attorno alla nostra stella in appena 88 giorni, e per la sua vicinanza al Sole pu\u00f2 essere osservato solo per brevi periodi all'alba o al tramonto. Nella mitologia romana Mercurio possedeva caratteristiche simili a Ermes, e inoltre era il protettore del commercio e dei ladri, nonch\u00e9 simbolo della medicina.\nDato il suo veloce movimento apparente in cielo Mercurio rimane solo 7,33 giorni in ogni costellazione dello zodiaco e astrologicamente \u00e8 il pianeta dominante del segno dei Gemelli (domicilio diurno) e della Vergine (domicilio notturno). Esso governa la comunicazione, la razionalit\u00e0, la rapidit\u00e0, l'astuzia, l'intelligenza e l'apprendimento rapido.\nNell'astrologia cinese, Mercurio domina l'acqua, uno dei cinque elementi essenziali assieme a legno, fuoco, terra e metallo e che simboleggia la vita e la purificazione.\nNella letteratura e nelle opere di fantascienza.\nNella letteratura classica Mercurio, come gli altri principali pianeti conosciuti fin dai tempi antichi, compare in numerose opere. Dante Alighieri nella \"Divina Commedia\" chiama il Secondo Cielo \"Cielo di Mercurio\". Il Sommo Poeta lo descrive come il luogo dove abitano gli arcangeli e le anime che si attivarono per la gloria terrena, come l'imperatore Giustiniano I. Dante considerava Mercurio la \"sua stella\", perch\u00e9 Mercurio rappresenta la dialettica, in quanto \u00e8 il pianeta pi\u00f9 piccolo e pi\u00f9 vicino al Sole e come scrisse lui stesso nel \"Convivio\", \u00e8 quello che \"pi\u00f9 va velata de li raggi del Sole che null'altra stella\".\nEssendo uno dei pianeti pi\u00f9 vicini alla Terra, Mercurio \u00e8 stato citato in numerose opere fantascientifiche, soprattutto prima del 1965, quando gli astronomi scoprirono che non era in rotazione sincrona come invece si pensava fino a quel momento. Prima del 1965 molte opere lo descrivono infatti come un pianeta che volgeva sempre la stessa faccia al Sole e quindi met\u00e0 della sua superficie era perennemente illuminata e l'altra met\u00e0 sempre oscura.\nUno dei primi romanzi di fantascienza fu \"Entretiens sur la pluralit\u00e9 des mondes\" di Bernard le Bovier de Fontenelle, che descrive l'esistenza di mondi extraterrestri su Mercurio, Venere e Saturno.\nAnche Isaac Asimov ha ambientato alcune delle sue storie su Mercurio. In \"Circolo vizioso\", racconto del 1942 e riproposto nell'antologia \"Io, robot\", due astronauti devono riparare delle miniere servendosi di un sofisticato robot. \"Conclusione errata\" \u00e8 un giallo, dove per la morte di uno scienziato vengono indagati tre suoi colleghi, che erano stati rispettivamente sulla Luna, su Mercurio e sull'asteroide Cerere.\nIn \"Lucky Starr e il grande sole di Mercurio\", lo scenario \u00e8 un luogo posto al confine tra l'emisfero in ombra e quello alla luce perenne del pianeta (il romanzo \u00e8 del 1956 e non si era ancora scoperto che Mercurio non \u00e8 in rotazione sincrona). Sempre nel 1956 Alan E. Nourse scrive \"Brightside Crossing\" (\"Traversata luminosa\"), dove un gruppo di spedizione progetta di attraversare la superficie di Mercurio al perielio seguendo la linea equatoriale.\nDopo che fu scoperto che la rotazione non era sincrona e in realt\u00e0 Mercurio non volgeva sempre la stessa faccia al Sole, la descrizione di Mercurio nelle opere letterarie si aggiorn\u00f2 al passo con le conoscenze scientifiche del pianeta.\nFra le varie citazioni in romanzi e racconti, tra cui la menzione di una civilt\u00e0 mercuriana di Arthur C. Clarke in \"Incontro con Rama\", che tenta di distruggere l'astronave aliena senza riuscirci, Mercurio \u00e8 lo scenario principale del romanzo di David Brin, \"Spedizione Sundiver\", del 1980, dove i protagonisti trascorrono buona parte del tempo su Mercurio, base pi\u00f9 vicina per studiare forme di vita intelligenti scoperte sul Sole. In \"\" Mercurio \u00e8 invece l'ultimo avamposto rimasto all'umanit\u00e0, dopo che una potente razza aliena ha distrutto la razza umana dal resto del sistema solare."}
{"id": "2076932", "revid": "124893685", "url": "https://it.wikipedia.org/wiki?curid=2076932", "title": "George Montgomery (attore)", "text": "Biografia.\nGeorge Montgomery nacque da una coppia di emigrati russi, genitori di quindici figli. Divenuto campione di boxe mentre frequentava l'universit\u00e0 nel Montana, Montgomery raggiunse Los Angeles per continuare questa disciplina sportiva sotto la guida dell'ex campione James J. Jeffries. Notato dagli studi cinematografici per il suo bell'aspetto e per il fisico vigoroso, a met\u00e0 degli anni trenta esord\u00ec sul grande schermo partecipando come comparsa e stuntman in vari film western ed azione.\nNel 1939 la 20th Century Fox lo mise sotto contratto per fargli interpretare una lunga serie di personaggi di giovanotti belli e affabili, sebbene un po' privi di carattere, al fianco delle pi\u00f9 affascinanti star femminili dell'epoca, come Ginger Rogers in \"Condannatemi se vi riesce!\" (1942), Gene Tierney in \"Ragazza cinese\" (1942), Maureen O'Hara in \"I cavalieri azzurri\" (1942), Betty Grable in \"L'isola delle sirene\" (1943).\nArruolato durante la seconda guerra mondiale, Montgomery interruppe la carriera e la riprese al termine del conflitto. Ebbe l'opportunit\u00e0 di interpretare il ruolo del detective privato Philip Marlowe nel noir \"La moneta insanguinata\" (1947), ma la sua interpretazione risult\u00f2 poco convincente, principalmente a causa della sceneggiatura del film che, puntando pi\u00f9 sull'intreccio della vicenda che sull'efficacia delle singole scene, non consent\u00ec all'attore di rappresentare le sfumature del personaggio. Successivamente gli si presentarono occasioni sempre meno interessanti, prevalentemente in western a basso costo, come \"Sterminio sul grande sentiero\" (1950), \"La vendetta del corsaro\" (1951), \"Una pistola che canta\" (1954) e \"L'uomo della valle\" (1958).\nDurante gli anni cinquanta, dopo aver interpretato una lunga serie di western e pellicole d'avventura, Montgomery pass\u00f2 dietro la macchina da presa per dirigere e produrre robusti film d'azione, come \"I guerriglieri dell'arcipelago\" (1961) e \"Gli ammutinati di Samar\" (1962), in entrambi i quali fu anche protagonista.\nDal 1943 al 1963, Montgomery fu sposato con la cantante e attrice Dinah Shore, dalla quale ebbe una figlia, Melissa (nata nel 1948), e con la quale nel 1954 adott\u00f2 il figlio John David, detto \"Jody\"."}
{"id": "2076937", "revid": "709565", "url": "https://it.wikipedia.org/wiki?curid=2076937", "title": "Spatola", "text": ""}
{"id": "2076938", "revid": "1543377", "url": "https://it.wikipedia.org/wiki?curid=2076938", "title": "Geografia dello Yukon", "text": "Lo Yukon \u00e8 la regione all'estremit\u00e0 nordoccidentale del Canada. Il territorio scarsamente popolato abbonda di bellezze naturali e paesaggistiche, con laghetti naturali e montagne imbiancate dalla neve perenne, tra le quali molte delle montagne pi\u00f9 alte dell'intero Canada. \nIl territorio ha una forma molto simile a un triangolo rettangolo, che confina con lo Stato statunitense dell'Alaska a ovest, con i Territori del Nord-Ovest a est e con la Columbia Britannica a sud. La superficie dello Yukon \u00e8 di 482.443 km\u00b2, dei quali 474.391\u00a0km\u00b2 sono costituiti da terre e 8.052\u00a0km\u00b2 sono costituiti da acque.\nIl confine meridionale dello Yukon corrisponde al 60\u00ba parallelo di latitudine. A nord la regione \u00e8 bagnata dal Mare di Beaufort. Il suo confine occidentale corrisponde al 141\u00ba parallelo di longitudine. il confine orientale invece corrisponde grossomodo al confine fra i bacini dello Yukon e del Mackenzie con le cime dei monti Mackenzie. Tutto lo Yukon si trova a ovest rispetto a Vancouver, in Columbia Britannica.\nSebbene il clima sia artico e subartico e molto asciutto, con inverni lunghi e freddi, le lunghe ore di sole nella breve estate consentono una profusione di fiori e di frutti. La maggior parte del territorio \u00e8 coperta dalla foresta boreale (taiga) e dalla tundra, quest'ultima diffusa soltanto nelle regioni all'estremo nord e sulle alte montagne. Il pi\u00f9 grande ghiacciaio non polare, il Ghiacciaio Kluane, si trova per la maggior parte proprio nello Yukon.\nGeografia fisica.\nEccetto per la pianura costiera affacciata sul Mare di Beaufort (Oceano Artico), la maggior parte dello Yukon \u00e8 costituito dalla Cordigliera Americana. Questa regione al suo interno contiene catene montuose, altopiani, fiumi e valli.\nLa regione sudoccidentale \u00e8 dominata dal ghiacciaio Kluane, all'interno del Kluane National Park and Reserve, il pi\u00f9 grande ghiacciaio non polare al mondo. Il Kluane National Park contiene inoltre otto delle dieci montagne pi\u00f9 alte di tutto il Canada, incluse le cinque maggiori, tutte nei Monti Sant'Elia. Vi sono nella regione anche altri ghiacciai, come il ghiacciaio Logan, il ghiacciaio Hubbard e il ghiacciaio Kaskawulsh.\nNella regione si attesta comunemente la presenza di permafrost. La parte settentrionale \u00e8 una continua fascia di permafrost, il quale \u00e8 diffuso anche nella zona centrale della regione. Con frequenza minore rispetto al nord, anche la fascia meridionale presenta tracce di permafrost.\nLe due maggiori faglie, la faglia Denali e la faglia Tintina, hanno creato nel tempo due importanti fosse oceaniche: la \"Shakwak trench\" e la \"Tintina trench\". La \"Shakwak trench\" separa i monti Kluane dalle altre catene montuose pi\u00f9 a nord di questa. Le autostrade Haines Highway e Alaska Highway percorrono per l'appunto questa faglia. La \"Tintina trench\" taglia in due lo Yukon da nordovest verso sudest e le sue spaccature si sono trasformate in importanti miniere di zinco ma anche d'oro.\nVulcani.\nI vulcani dello Yukon rientrano nei vulcani che attorniano l'Oceano Pacifico, noti anche con il nome di cintura di fuoco. Lo Yukon \u00e8 caratterizzato dalla presenza di circa cento vulcani attivi verso l'era del Quaternario. Il Fort Selkirk Volcanic Field, al centro dello Yukon, \u00e8 la pi\u00f9 settentrionale zona vulcanica dell'Olocene del Canada, incluso il giovane vulcano chiamato Monte Volcano. Un'altra area vulcanica, sempre al centro della regione, \u00e8 quella di Alligator Lake. Questa zona ospita due vulcani secondari ben conservati. I vulcani invece situati nella zona meridionale dello Yukon sono parte del Wrangell Volcanic Field, correlato a un fenomeno di subduzione della placca pacifica contro la placca nordamericana.\nElenco dei principali vulcani dello Yukon:\nCatene montuose.\ni Monti Sant'Elia fanno parte delle Coast Mountains, catena che dalla Columbia Britannica arriva fino in Alaska coprendo in buona parte la regione sudoccidentae dello Yukon. Mentre nei monti Sant'Elia sono comprese tutte le cime principali, vi sono numerose altre cime in catene minori, dalle British Mountains all'estremo nord, parte della catena del Brooks Range, fino ai Monti Mackenzie e ai Monti Richardson nella zona orientale, in quella sudorientale invece ci sono i Monti Cassiar, ancora i Monti Pelly nello Yukon centrale, e infine i Monti Ogilvie a nord di Dawson City, lungo la Dempster Highway.\nIdrografia.\nLa maggior parte del territorio si trova nel bacino idrografico del fiume omonimo, il fiume Yukon, il quale scorre fino al Mare di Bering. Lo Yukon meridionale \u00e8 caratterizzato dalla presenza di numerosi piccoli laghi stretti di tipo alpino, la maggior parte dei quali fanno confluire le proprie acque nel sistema dello Yukon. Questi sono alcuni fra i pi\u00f9 importanti laghi della regione: Lago Aishihik, Lago Dezadeash, Lago Teslin, Atlin Lake, Tagish Lake, Marsh Lake, Lake Laberge, Kusawa Lake e Lago Kluane.\nAltri fiumi invece si gettano direttamente nell'Oceano Pacifico, o indirettamente attraverso l'Oceano Artico. Il fiume Alsek-Tatshenshini, che ha origine nel sud dello Yukon, per esempio, si getta direttamente nel Pacifico. Sono molto numerosi anche i fiumi che scorrendo verso nord si gettano nei mari artici. I due maggiori fiumi dello Yukon che si uniscono al fiume Mackenzie nei Territori del Nord-Ovest sono il Liard da sudovest, mentre il fiume Peel con i suoi tributari, fra i quali il Wind da nordest.\nClima.\nLa maggior parte dello Yukon rientra nella fascia climatica subartica (Classificazione dei climi di K\u00f6ppen= Dfc), caratterizzata da lunghi e freddi inverni e brevi e tiepide estati. Nella localit\u00e0 di Snag, 25 chilometri a est di Beaver Creek, vicino al confine con l'Alaska, si \u00e8 registrata la temperatura minore di tutto il Nordamerica, con -63.0 \u00b0C (il 3 febbraio 1947). La costa lungo l'Oceano Artico invece presenta un clima polare (ET). il clima in generale della regione \u00e8 molto secco, con scarse precipitazioni, sebbene ve ne siano di consistenti nel sudest dello Yukon. Le precipitazioni sono di gran lunga pi\u00f9 copiose sulle montagne, e la neve non va definitivamente via dalle cime neppure nei mesi estivi, causando un disgelo che si prolunga fino ai mesi di luglio e di agosto.\nFonte: Environment Canada, \"Canadian Climate Normals or Averages 1971-2000\" \nEcologia.\nAd eccezione della fascia costiera di fronte all'Oceano Artico e delle cime pi\u00f9 elevate, il resto dello Yukon \u00e8 ricoperto da una fascia di foresta boreale. La maggior parte delle cime montuose e delle alture, invece, presenta un ambiente tipico della tundra alpina, mentre ancora la regione all'estremo nord \u00e8 caratterizzata dalla tundra artica. Pi\u00f9 precisamente, secondo le classificazioni eseguite dall'ente Environment Canada, la zona centrale e meridionale dello Yukon e \"Boreal Cordillera Ecozone\" \"(Ecozona della Cordigliera di tipo boreale)\", mentre la parte settentrionale rientra nella \"Taiga Cordillera Ecozone\" \"(Ecozona della Cordigliera di tipo taiga)\". Il fiume Peel e la sua area invece rientrano nella regione \"Taiga Plains Ecozone\" \"(Ecozona delle Pianure di tipo taiga)\", e infine la regione artica \u00e8 \"Southern Arctic Ecozone\" \"(Ecozona Artica meridionale)\".\nGeografia umana.\nLo Yukon \u00e8 poco popolato, con circa 30.000 abitanti su una superficie ampia quasi quanto la Spagna o la Svezia. La densit\u00e0 di popolazione \u00e8 di 0.06 abitanti per km\u00b2. Circa tre quarti degli abitanti sono concentrati nell'area della citt\u00e0 di Whitehorse, mentre i rimanenti sono distribuiti fra le altre localit\u00e0. Di queste, tutte sono collegate da strade tranne Old Crow.\nLa capitale Whitehorse \u00e8 anche la pi\u00f9 grande citt\u00e0 con circa due terzi della popolazione totale. La seconda per dimensioni \u00e8 Dawson City, che fu capitale fino al 1952.\nAnticamente lo Yukon era abitato da popoli nomadi di lingua Athapaskan, che mantenevano intensi scambi con i popoli della costa del Pacifico Tlingit. Gli abitanti delle zone interne commerciavano in rame, pellicce e carne scambiandole con i prodotti della zona costiera, come l'olio di eulachon. Attualmente, circa il 20% della popolazione \u00e8 aborigena.\nNon si trovano popolazioni Inuit nello Yukon, sebbene ve ne fossero lungo la costa artica in epoca storica. Decimati dalle malattie, gli Inuit sparirono nel corso del XIX secolo.\nLa tabella seguente rappresenta la distribuzione della popolazione nelle localit\u00e0 dello Yukon. Va osservato che i dati del censimento sono riferiti alla popolazione presente entro i confini amministrativi delle singole localit\u00e0, mentre i dati dello Yukon Bureau of Statistics (YBS) comprendono tutti gli abitanti con un indirizzo postale valido. Essendo numerosa la popolazione che vive immediatamente fuori dai confini cittadini, i numeri dell'YBS risultano maggiori.\n\u00a0\n\u00a0"}
{"id": "2076940", "revid": "55935", "url": "https://it.wikipedia.org/wiki?curid=2076940", "title": "Societ\u00e0 Nazionale Italiana", "text": ""}
{"id": "2076949", "revid": "827882", "url": "https://it.wikipedia.org/wiki?curid=2076949", "title": "Citt\u00e0 del Maryland", "text": "Lista delle citt\u00e0 del Maryland, Stati Uniti d'America, comprendente tutti i comuni (\"city\" e \"town\") dello Stato.\nI dati sono dell'USCB riferiti al censimento del 2000 e ad una stima del 01-07-2007."}
{"id": "2076950", "revid": "767487", "url": "https://it.wikipedia.org/wiki?curid=2076950", "title": "Frank Hamblen", "text": ""}
{"id": "2076954", "revid": "729019", "url": "https://it.wikipedia.org/wiki?curid=2076954", "title": "Eric Young (wrestler)", "text": "Dal 2004 al 2016 ha militato nella Total Nonstop Action Wrestling. \u00c8 stato allenato da Waldo Von Erich, Carl LeDuc, Kanyon e Scott D'Amore; con quest'ultimo ha lavorato insieme in TNA, quando faceva parte del Team Canada, stable di cui D'Amore era il leader. In seguito, Young ha militato anche nella WWE dal 2016 al 2020, dove ha conquistato una volta l'NXT Tag Team Championship con Alexander Wolfe nel territorio di sviluppo \"NXT\".\nYoung ha militato nel circuito indipendente, dove ha fatto incetta di titoli, dal 1998 al 2004, alternando alcune apparizioni negli show secondari della WWE come jobber. Nella TNA, Young ha vinto due volte il TNA World Heavyweight/Impact World Championship, due volte il NWA World Tag Team Championship con Bobby Roode, quando era membro del Team Canada, e due TNA X Division Championship, di cui solo il primo \u00e8 riconosciuto dalla TNA. Ha formato per breve tempo un team con Curry Man e Shark Boy. Successivamente \u00e8 diventato il leader dei \"World Elite\", una stable heel. A Bound for Glory ha conquistato il TNA Legends Championship battendo Kevin Nash. Nel 2010 \u00e8 entrato a far parte della Band, con Kevin Nash e Scott Hall.\nCarriera.\nInizi.\nDopo essersi diplomato alla scuola superiore, Fritz inizia subito ad allenarsi a Cambridge, in Ontario, presso la scuola di Waldo Von Erich, debuttando il 14 ottobre 1998 a Benton Harbor, in Michigan, sfidando l'amico Sean Ball. Dopo essersi ulteriormente allenato presso Kanyon e Scott D'Amore, viene promosso anch'egli allenatore. Young compete poi nei vari circuiti indipendenti, facendo anche vari altri lavori. In Ontario, apre una sua scuola, la Wrestleplex training, dove hanno studiato molti lottatori poi divenuti noti come Jake O'Reilly ad esempio. In questi periodi, appare anche in WWE, a Velocity, facendo squadra con Robert Roode, perdendo contro Chuck Palumbo e Johnny Stamboli. Dopo essersi presentato come \"Showtime\" Eric Young, viene sconfitto anche da Sean O'Haire. A Heat, perde contro Val Venis.\nTotal Nonstop Action Wrestling (2004\u20132016).\nTeam Canada (2004\u20132006).\nNel gennaio 2004, Young appare come jobber nella Total Nonstop Action Wrestling. Dopo aver siglato un contratto, il 5 maggio fa il suo debutto come membro del Team Canada, partecipando alla World X Cup, battendo Jerry Lynn, Mr. \u00c1guila e Taichi Ishikari in un Ladder Match. Durante il 2004, il Team Canada ha una rivalit\u00e0 con i 3Live Kru. Il 15 ottobre 2004, ad Impact, Young e Robert Roode sconfiggono Christopher Daniels e James Storm, conquistando gli NWA World Tag Team Championship. Il 7 novembre, perdono per\u00f2 i titoli contro B.G. James e Konnan. A Turning Point, il 5 dicembre, sconfiggono James e Ron Killings dei 3Live Kru, riconquistando le cinture.\nOrmai in coppia stabile con Roode, iniziano una rivalit\u00e0 con James Storm e Chris Harris, gli America's Most Wanted, perdendo contro di essi i titoli a Final Resolution il 16 gennaio. Young continua a far parte del Team Canada, ma trova un nuovo partner in Petey Williams, ma il 24 aprile 2005, non riescono a conquistare le cinture di coppia NWA, pur provandoci sia a Hard Justice, che a Slammiversary contro i Naturals.\nIl Team Canada inizia poi una rivalit\u00e0 con Lance Hoyt e a No Surrender, il Team Canada batte i Naturals e Hoyt in un 6-man Tag Team Match. Gli America's Most Wanted formano cos\u00ec un'alleanza con i Naturals, andando a sfidare Roode, Williams, Young e A-1 a Sacrifice, perdendo. Con Williams lanciato in una carriera da singolo, Young inizia a far coppia con A-1. A Unbreakble, prendono parte al Fatal 4-Way Elimination Match per i titoli di coppia contro Storm e Harris, Alex Shelley e Johnny Candido e i Naturals. Young schiena Candido e Harris, eliminando ben due team, ma A-1 viene schienato da Chase Stevens, non riuscendo cos\u00ec a conquistare i titoli. A Bound for Glory, il 23 ottobre, Young, Roode e A-1 sconfiggono i 3Live Kru. La stessa sera provano ad attaccare Konnan, ma questo viene salvato da Kip James, mentre il Team Canada salva Rhino dall'assalto della stable di Jeff Jarrett. A Genesis, ha luogo il rematch di Bound for Glory, dove il Team Canada esce sconfitto. A Turning Point, la rivalit\u00e0 con i 3Live Kru finisce quando Young, Williams, Roode e A-1 sconfiggono i Kru e Kip James, dopo il tradimento di Konnan nei confronti degli avversari.\nDopo il debutto della TNA su Spike TV nell'ottobre 2005, Young adotta la nuova gimmick di un uomo paranoico e pauroso. Il suo debutto avviene il 15 ottobre 2005, durante un funerale (come previsto dalla Kayfabe) dedicato al Team 3D. La presenza di un fantomatico fantasma, inizia a spaventare Young, che si spaventa anche all'entrata pirotecnica del Team Canada, del quale egli stesso faceva ancora parte. Due settimane dopo che Sting e Christian Cage avevano sconfitto Jeff Jarrett e Monty Brown a Final Resolution, il primo annuncia il suo ritiro. Young, non credendo alla cosa, viene sfidato comunque da Sting il 13 aprile ad Impact, perdendo l'incontro. Durante l'incontro cerca in ogni modo di approfittare di aiuti esterni, sia del Team Canada sia di Jeff Jarrett.\nQuando Jim Cornette diventa capo del management della TNA, dice che qualcuno sarebbe stato licenziato e Young inizia ad aver paura di poter essere lui. Young inizia cos\u00ec ad entrare dal pubblico, cantando cori insieme alle persone presenti all'arena come \"Don't fire Young\" (\"Non licenziate Young\"), cercando di convincere Cornette a non licenziarlo. Quest'ultimo annuncia per\u00f2 la fine del Team Canada, ma ad essere licenziato fu Earl Hebner. Il 14 luglio, il Team Canada, perde un \"All or Nothing\" Match perdendo l'opportunit\u00e0 di rimanere uniti. Cos\u00ec, la stable si scioglie.\nFaide con Robert Roode e James Storm (2006\u20132007).\nA Victory Road, il Team Canada si riunisce per l'ultima volta nel ring. Scott D'Amore, passando per l'ultima volta in rassegna i vari membri, accusa Young di essere stato infedele e lo priva di tutti gli accessori della stable, dicendo che avrebbe sperato fosse lui ad essere licenziato invece che Hebner. Young continua cos\u00ec la sua campagna anti-licenziamento, essendo paranoico e creando anche la maglietta \"Don't Fire Eric\" (\"Non licenziate Eric\"). Dopo essere stato colpito con una mazza da golf da Larry Zbyszko in un \"Loser gets Fired Match\", viene licenziato. A Bound for Glory, tenta di riguadagnarsi il lavoro e ci riesce sconfiggendo Zbyszko. A Genesis, ritorna alla vittoria sconfiggendo Robert Roode. Da qui parte una rivalit\u00e0 molto lunga fra i due.\nYoung viene poi sfidato da Mr. Brooks, l'assistita di Roode, ad un Bikini Contest il 10 dicembre 2006 a Turning Point, dove Eric vince vestendosi da Spongebob. Brooks tenta poi di far entrare Young nella \"Robert Roode Inc.\" e ci riesce a Against All Odds, dove viene firmato il contratto. Ogni settimana, verr\u00e0 poi umiliato da Roode, venendo costretto a pulire i bagni e ad interferire nei match in favore del suo rivale. Young era costretto a fare tutto ci\u00f2 perch\u00e9 Roode aveva il controllo sul suo contratto di lavoro con la TNA e, se fosse stato licenziato dalla Roode Inc., sarebbe stato fuori anche dalla federazione. Tuttavia, inizier\u00e0 a ribellarsi grazie all'aiuto di un amico che il 26 aprile 2007, si scopre essere Jeff Jarrett. A Slammiversary, sconfigge Roode liberandosi dal contratto con la Roode Inc. mentre a Victory Road, insieme a Gail Kim, sconfigge Roode e Ms. Brooks. A Hard Justice, Young e Roode si danno battaglia in un \"Humiliation Match\" vinto dal secondo. Dopo il match, Gail Kim accorre per aiutare Young e Roode, nel tentativo di colpirla, colpisce invece Mr. Brooks, abbandonandola nel ring.\nQuando Pacman Jones approda in TNA, Young cerca in ogni modo di ottenere un autografo, ma finisce per essere preso in giro da Jones e Ron Killings. Cos\u00ec, Eric inizia a far coppia con Shark Boy, arrivando vicini a diventare primi sfidanti ai titoli di coppia. Combatte poi contro il debuttante Judas Mesias. Il 4 ottobre, sfida James Storm in un Gauntlet Match, battendolo. A Bound for Glory, Young vince la 15-man Fight for the Right Battle Royal schienando Robert Roode al primo roung, ma perdendo contro James Storm nel secondo. Con Storm, inizia una rivalit\u00e0 per il World Drinking Beer Championship, un titolo non riconosciuto che Young riesce a vincere. A Turning Point, difende il titolo in una gara di birre bevute in sessanta secondi.\nSuper Eric (2008).\nA Impact il 28 febbraio, Young perde il Beer Drinking Championship in un Ladder Match contro James Storm. Ha poi una breve rivalit\u00e0 con Rellik, contro il quale perde ad Impact, mentre a Destination X, Young fa coppia con Kaz, battendo Rellik e Black Reign. Al PPV, debutta come \"Super Eric\", suo alter ego supereroe. A TNA Lockdown, lui e Kaz vincono il Cuffed in a Cage Match, diventando primi sfidanti ai titoli di coppia, e il 17 aprile ad Impact, riescono a vincerli, salvo esserne privati subito dopo quando Young non ammette di essere in realt\u00e0 Super Eric. Il 1\u00ba maggio, fa coppia con A.J. Styles, vincendo contro la Rock 'n Rave Connection. A Sacrifice, Eric e Styles partecipano al Deuces Wild Tournament per decretare i nuovi campioni di coppia, ma perdono contro coloro che andranno a vincere, ovvero i Latin American Xchange, Homicide e Hernandez.\nFaida con i Main Event Mafia (2008\u20132009).\nIl 30 ottobre, ad Impact, Styles e Samoa Joe creano la Frontline, fazione Face opposta ai Main Event Mafia. Young entra nei Frontline insieme a Jay Lethal, Consequences Creed, O.D.B. e i Motor City Machine Guns. Il suo personaggio si evolve, diventando pi\u00f9 deciso. Il 13 novembre, Young sconfigge Sheik Abdul Bashir, conquistando il TNA X Division Championship. La settimana seguente viene per\u00f2 privato del titolo a causa delle interferenze di Shane Sewell nel match della settimana precedente e il titolo viene restituito a Bashir. Cos\u00ec, sfida Booker T per il TNA Global Championship, ma perde a causa delle interferenze di Sharmell. A Final Resolution, Sewell aiuta ancora Young a sconfiggere Bashir per l'X Division Title. Cos\u00ec, viene ancora privato del titolo da Jim Cornette, che lo mette in palio in un torneo. Young sconfigge Bashir al primo turno, ma perde contro Alex Shelley al secondo, anche a causa delle interferenze di Chris Sabin.\nIl 20 marzo 2009, appare nello show radiofonico di Danny Bonaduce a Filadelfia, dove i due si sfidano per Lockdown. Al PPV, Young sconfigge Bonaduce, che per\u00f2 attacca Eric dopo l'incontro. In suo aiuto arriva Rhino che colpisce Bonaduce con la sua mossa finale.\nWorld Elite e Global Champion (2009\u20132010).\nYoung inizia a mostrare segni di frustrazione dopo aver perso varie volte contro Sting e Jeff Jarrett. Il 28 maggio, Young effettua il suo primo Turn Heel, attaccando Jarrett che lo aveva appena sconfitto in un King of the Mountain match di qualificazione. La settimana seguente, ha un confronto con Jarrett, che finisce in una rissa. A Slammiversary, abbandona Rhino durante il loro match di coppia con i British Invasion. Inizia quindi una rivalit\u00e0 con Rhino, che riesce a battere grazie all'aiuto involontario di Jesse Neal. Viene poi scelto da Kurt Angle come arbitro speciale del Triple Treath match fra Angle, Jarrett e Mick Foley. Nel match, tutti gli schienamenti di Jarrett vengono contati molto lentamente mentre Angle vince, sottomettendo Foley anche se questi non aveva ceduto. Dopo il match, Young viene messo KO da Jarrett.\nIl 23 luglio 2009, ad Impact, Young chiede scusa a Jarrett ed augura buona fortuna a Foley nel suo match contro Angle. Si unisce poi al Team Foley composto da AJ Styles, Christopher Daniels, Robert Roode e James Storm, sfidando il Team British Invasion di Doug Williams, Brutus Magnus, Sheik Abdul Bashir e Kiyoshi. Nel match per\u00f2, colpisce il compagno Styles con uno Spike Piledriver. Young diventa quindi capo di una fazione chiamata World Elite, rappresentante i vari paesi del mondo. Lui rappresentava il Canada, Bashir l'Iran, Kiyoshi il Giappone e i British Invasion la Gran Bretagna. La settimana seguente, aiuta Williams e Magnus a vincere gli IWGP Tag Team Championship contro il Team 3D. Il 6 agosto, viene rivelato che i World Elite e Main Event Mafia di Angle si uniranno in un'unica grande fazione Heel. La stessa sera, si presenta con un nuovo \"look\" dai capelli rasati, con il quale sconfigge Christopher Daniels. Il 10 settembre, la World Elite aggiunge Homicide, rappresentante Porto Rico ai suoi ranghi. Il 1\u00ba ottobre, l'alleanza fra Elite e Main Event Mafia si conclude in una rissa. A Bound for Glory, sconfigge Kevin Nash e Hernandez in un match a tre, conquistando il TNA Television Championship. Il 29 ottobre, difende il titolo per squalifica contro Bobby Lashley. Il 19 ottobre, anche Nash si unisce alla Elite. Perde il titolo il 27 gennaio 2010 in un house show a Cardiff, in Galles, contro Rob Terry. Di l\u00ec a poco la stable si scioglie, anche se Young e Nash lotteranno in coppia ad Impact il 21 gennaio, perdendo contro i Nasty Boys.\nThe Band (2010).\nL'11 febbraio, ad Impact, Young effettua un Turn Face aiutando Nash dopo che quest'ultimo era stato attaccato da Scott Hall e Syxx-Pac e l'8 marzo, Young batte quest'ultimo in un match. A Destination X, Young e Nash sfidano Pac e Hall, dove Nash tradisce Young e si allea con la Band, dandogli un contratto con la compagnia. Il 29 marzo, Nash offre anche a Young un posto nella stable, dicendo di non aver particolari problemi con il canadese, ma ci\u00f2 che era successo a Destination X era solo una questione di business. Young rifiuta l'offerta, battendo la Band nel main event la stessa sera insieme a Rob Van Dam e Jeff Hardy in un 6-man Steel Cage Match. Tuttavia, a Lockdown, Nash batte Young in uno Steel Cage Match. Il 3 maggio, Eric effettua un Turn Heel contro il Team 3D, unendosi alla Band. La settimana seguente, Nash incassa il suo \"Feast or Fired\" match battendo insieme ad Hall, il solo Matt Morgan per i TNA World Tag Team Championship. Con la Freebird Rule, anche Young viene nominato campione. Nell'edizione di Impact del 17 giugno, la Band viene privata dei titoli a causa dei problemi giudiziari di Hall. Il giorno dopo, quest'ultimo viene anche svincolato dalla compagnia. Il 24 giugno, la Band si scioglie con Nash che non voleva che i problemi di Hall, ricadessero sulla carriera di Young.\nTelevision Champion (2010\u20132011).\nIl 12 luglio 2010, a Xplosion, Young fa il suo ritorno tornando a combattere in singolo, perdendo contro Suicide. Due settimane dopo, cambia gimmick in una persona mentalmente instabile, effettuando un turn face, iniziando ad apparire con dei manichini, facendo coppia con Orlando Jordan, ma facendo perdere il suo team contro Jesse Neal e Shannon Moore, gettando nel ring un manichino al quale egli aveva dato il Tag. La settimana seguente, costa a Jordan il suo match contro D'Angelo Dinero. Tuttavia, continuer\u00e0 ad apparire insieme a Jordan, battendo il 7 ottobre ad Impact, sconfiggendo Neal e Moore. A Bound for Glory, avviene il rematch, che viene vinto da Neal e Moore dopo una distrazione causata dallo stesso Young. Il 4 novembre, Jordan e Young appaiono in un segmento dove cercano di farsi curare da uno specialista. Il 12 novembre, Fritz firma un nuovo contratto con la federazione e torna a fare coppia con Jordan, battendo i Generation Me. Durante il match, Young si presenta con la vecchia cintura del TNA World Heavyweight Championship caduta in disuso quando era nelle mani degli Immortals, proclamandosi il nuovo World Champion. Il 17 aprile, a Lockdown, Jordan e Young non riescono a vincere i TNA World Tag Team Championship in un Fatal 4-Way Steel Cage Match vinto da Jesse Neal e Shannon Moore.\nIl 12 maggio, prende parte ad una Number One Contender Battle Royal per il titolo del mondo. Dopo aver eliminato il Television Champion Gunner, Young salta fuori dal ring e lascia l'arena con la cintura. Il 26 maggio, conquista il TNA Television Championship battendo Gunner. A Destination X, insieme a Shark Boy, sconfigge i Generation Me. Come nuovo campione Televisivo, Young inizia una storyline secondo la quale voleva difendere il titolo solo contro le star del cinema, sfidando alcune stelle di American Gladiators e difendendo la cintura contro Jason Hervey, un membro del cast di \"The Wonder Years\" e contro Scott DiBaio, che riesce a schienare il 25 agosto ad Impact. L'8 settembre, sconfigge il lottatore Robbie E., difendendo il titolo. Il 1\u00ba novembre, diventa il campione Televisivo con il regno pi\u00f9 lungo, battendo quello di Rob Terry. A Turning Point, viene sconfitto da Robbie E. perdendo il titolo. A Final Resolution, non riesce a riconquistare il titolo.\nAlleanze con ODB e Abyss (2011\u20132014).\nIl 22 dicembre, a Impact, fa coppia con O.D.B., nel Wild Card Tournament sconfiggendo Anarquia e Shannon Moore. La settimana dopo i due vengono eliminati da Magnus e Samoa Joe. I due continueranno a fare coppia iniziando una rivalit\u00e0 con Winter e Angelina Love, battendoli il 26 gennaio in un match di coppia. L'8 marzo sfidano Gail Kim e Madison Rayne per i TNA Knockouts Tag Team Championship, vincendo il match, e Young diventa il primo ad aver detenuto tutte le cinture di coppia della federazione. Dopo il match, O.D.B. accetta di sposare Young. Due settimane dopo, sconfiggono Sarita e Rosita in uno Steel Cage Match rimanendo campioni. A Sacrifice, il 13 maggio, perde contro Crimson un match singolo. Dopo una pausa per partecipare ad American Planets, Young ritorna a Turning Point, battendo Tara e Jesse con O.D.B. mantenendo le corone. La sera dopo ad Impact, viene sconfitto da Jesse in un match. Successivamente, vince un match a tre che includeva Jesse e Robbie E. Dopo il match, Young e ODB vengono attaccati dagli Aces &amp; Eights, infortunando alla cuffia rotatoria Young.\nIl 28 febbraio 2013, Young ritorna ad Impact, come ultimo membro del Team Sting nel Lethal Lockdown Match contro gli Aces &amp; Eights.\nNel giugno 2013 vengono ritirati i TNA Knockouts Tag Team Championship, facendo finire il regno di Young e O.D.B. a 478 giorni.\nNel settembre 2013 Eric Young comincia a fare team con Joseph Park. Nei mesi successivi Young tenta di convincere Park che lui e Abyss sono la stessa persona. Ci\u00f2 viene finalmente rivelato durante un Monster's Ball match tra Young e Abyss quando Eric riesce a togliergli la maschera dimostrando cos\u00ec che Joseph Park e Abyss sono la stessa persona. Successivamente Abyss passer\u00e0 tra le file degli heel alleandosi con il TNA World Heavyweight Champion Magnus.\nTNA World Heavyweight Champion e abbandono (2014\u20132016).\nIl 10 aprile Young ha vinto una battle royal per decretare il number one contender al TNA World Heavyweight Championship e nella stessa sera ha sconfitto il campione Magnus conquistando per la prima volta nella sua carriera il titolo massimo della TNA. Con questa vittoria, Young \u00e8 diventato il settimo Triple Crown Champion e il quarto Grand Slam Champion in TNA. La settimana seguente, ha difeso con successo il titolo sconfiggendo Abyss in un Monsterball match. A Sacrifice, ha sconfitto Magnus nel loro rematch valido per il TNA World Heavyweight Championship.\nIl 19 giugno ha perso il TNA World Heavyweight Championship contro Bobby Lashley dopo aver effettuato la Spike piledriver ai danni di Lashley e l'arbitro effettuava il conteggio, l'arbitro \u00e8 stato tirato fuori dal ring da Kenny King, e ha subito la spear da parte di Lashley perdendo il titolo. La settimana successiva nel rematch ha perso nuovamente contro di Lashley. Il 7 gennaio 2015 nella puntata di Impact Wrestling, cercando di salvare Bobby Roode da un attacco da parte di Samoa Joe, Low Ki, MVP e Kenny King, ha invece colpito Roode con la sedia.\nIl 20 marzo 2016 rescinde il suo contratto con la Total Nonstop Action (TNA), lasciando cos\u00ec la compagnia di Orlando dopo 12 anni di permanenza.\nWWE (2016\u20132020).\n\"NXT\" (2016\u20132018).\nIl 28 aprile 2016 Young debutta a sorpresa in WWE, nel settore di sviluppo di \"NXT\", lanciando una sfida all'NXT Champion Samoa Joe, venendo da lui sconfitto il 4 maggio. Dopo una serie di criptiche vignette, il 4 ottobre 2016 i SAnitY (la nuova stable di Young) hanno annunciato che avrebbero preso parte alla seconda edizione del torneo \"Dusty Rhodes Tag Team Classic\", senza per\u00f2 annunciare i partecipanti della stable. Il gruppo ha fatto il suo debutto il 12 ottobre a \"NXT\" dove Alexander Wolfe e Sawyer Fulton hanno sconfitto Bobby Roode e Tye Dillinger negli ottavi di finale del torneo; nel post match Young e Nikki Cross si sono rivelati come membri della stable e hanno attaccato Dillinger. Nella puntata di \"NXT\" del 30 novembre Fulton \u00e8 stato cacciato dalla stable da Eric Young. Il suo posto \u00e8 stato preso da Damian O'Connor dopo aver attaccato No Way Jose. Nella puntata di \"NXT\" del 7 dicembre Young e Wolfe hanno sconfitto No Way Jose e il Cruiserweight Champion Rich Swann (membro del roster di \"Raw\"). Nella puntata di \"NXT\" del 22 marzo il Six-man Tag Team match tra Young, Dain e Wolfe contro Roderick Strong, No Way Jose e Tye Dillinger \u00e8 terminato in doppia squalifica. Il 1\u00ba aprile, a , i SAnitY hanno sconfitto Tye Dillinger, Roderick Strong, Kassius Ohno e Ruby Riot. Nella puntata di \"NXT\" del 19 aprile Young \u00e8 stato sconfitto da Tye Dillinger in uno Steel Cage match. Nella puntata di \"NXT\" del 21 giugno Young e Wolfe hanno sconfitto gli Ealy Brothers (Gabriel Ealy e Uriel Ealy). Il 19 agosto, a , Young e Wolfe hanno sconfitto gli Authors of Pain (Akam e Rezar), conquistando cos\u00ec l'NXT Tag Team Championship per la prima volta. Wolfe e Young hanno vinto il match, ma anche Dain ha potuto difendere il titolo sotto la \"Freebird Rule\" (anche se la WWE non lo ha riconosciuto come campione). Nella puntata di \"NXT\" del 27 settembre Young \u00e8 stato sconfitto da Adam Cole. Nella puntata di \"NXT\" del 18 ottobre il match tra Young, Dain e Wolfe e l'Undisputed Era (Adam Cole, Bobby Fish e Kyle O'Reilly) \u00e8 terminato in no-contest a causa dell'intervento degli Authors of Pain. Nella puntata di \"NXT\" del 1\u00ba novembre il match tra Young e Wolfe contro gli Authors of Pain valevole per l'NXT Tag Team Championship \u00e8 terminato in no-contest a causa dell'intervento dell'Undisputed Era. Il 18 novembre, a , i SAni\u2020Y hanno partecipato ad un WarGames match che includeva anche l'Undisputed Era e il team formato dagli Authors of Pain e Roderick Strong ma il match \u00e8 stato vinto dai primi. Nella puntata di \"NXT\" del 29 novembre Dain e Young hanno perso l'NXT Tag Team Championship contro Bobby Fish e Kyle O'Reilly dopo 102 giorni di regno. Nella puntata di \"NXT\" del 7 febbraio i SAnitY hanno sconfitto l'Undisputed ERA in un Six-man Tornado Tag Team match. Nella puntata di \"NXT\" del 14 marzo Wolfe e Young hanno sconfitto Riddick Moss e Tino Sabbatelli nei quarti di finale del \"Dusty Rhodes Tag Team Classic\". Nella puntata di \"NXT\" del 28 marzo Wolfe e Young sono stati sconfitti dal WWE United Kingdom Champion Pete Dunne e Roderick Strong nelle semifinali del \"Dusty Rhodes Tag Team Classic\".\n\"SmackDown\" (2018\u20132019).\nDal 17 aprile 2018 sono stati mandati in onda dei video circa il debutto dei SAnitY a \"SmackDown\". Nella puntata di \"NXT\" del 25 aprile Young ha fatto la sua ultima apparizione in tale show affrontando Aleister Black per l'NXT Championship venendo sconfitto. I SAnitY hanno fatto il loro debutto nella puntata di \"SmackDown\" del 19 giugno dove hanno attaccato brutalmente gli Usos (Jimmy Uso e Jey Uso). Nella puntata di \"SmackDown\" del 26 giugno Young ha risposto alla \"Open challenge\" di Jeff Hardy per lo United States Championship ma lo ha sconfitto solo per squalifica (e senza dunque il cambio di titolo) a causa dell'intervento degli Usos; quella stessa sera, inoltre, i SAnitY sono stati sconfitti da Jeff Hardy e gli Usos. Nella puntata di \"SmackDown\" del 10 luglio i SAnitY e i Bludgeon Brothers (Harper e Rowan) sono stati sconfitti dal Team Hell No (Daniel Bryan e Kane) e il New Day (Big E, Kofi Kingston e Xavier Woods). Il 15 luglio, nel \"Kick-off\" di Extreme Rules, i SAnitY hanno sconfitto il New Day in un Tables match. Nella puntata di \"SmackDown\" del 17 luglio Young ha sconfitto Kofi Kingston. Nella puntata di \"SmackDown\" del 4 settembre Dain e Young hanno partecipato ad un Triple Threat match che comprendeva anche i Rusev Day (Aiden English e Rusev) e gli Usos per determinare i contendenti n\u00b01 allo SmackDown Tag Team Championship del New Day ma il match \u00e8 stato vinto da English e Rusev. Il 18 novembre, a Survivor Series, Dain e Young hanno partecipato al 5-on-5 Traditional Survivor Series Elimination match come parte del \"Team SmackDown\" contro il \"Team Raw\" ma sono stati eliminati da Bobby Roode e Chad Gable. Nella puntata di \"SmackDown\" del 19 febbraio 2019 Young \u00e8 stato sconfitto da Ricochet. Nella puntata di \"SmackDown\" del 2 aprile 2019 i SAnitY sono ritornati in azione come alleati di Shane McMahon per contrastare The Miz, ma sono stati sconfitti da quest'ultimo in un 3-on-1 Handicap Falls Count Anywhere match.\nVarie faide e rilascio (2019\u20132020).\nCon lo \"Shake-up\" del 15 aprile 2019 Young \u00e8 passato al roster di \"Raw\", segnando di fatto la fine della SAnitY. Nella puntata di \"Raw\" del 20 maggio Young \u00e8 apparso sul ring insieme ad altri wrestler per provare a conquistare il 24/7 Championship ma esso \u00e8 stato preso da Titus O'Neil. In seguito, Young \u00e8 apparso insieme agli altri wrestler nelle settimane successive per inseguire il neo-campione R-Truth. Nella puntata di \"Raw\" del 14 ottobre Young \u00e8 stato sconfitto da Aleister Black. Il 31 ottobre, a Crown Jewel, Young ha partecipato ad una Battle Royal per determinare lo sfidante di AJ Styles per lo United States Championship pi\u00f9 avanti nella serata ma \u00e8 stato eliminato da Luke Harper. Nella puntata di \"Raw\" del 2 dicembre Young \u00e8 stato sconfitto da Andrade. Nella puntata di \"Raw\" del 3 febbraio 2020 Young \u00e8 stato sconfitto per la seconda volta da Aleister Black.\nIl 15 aprile Young \u00e8 stato rilasciato ufficialmente dalla WWE.\nRitorno in Impact Wrestling (2020\u2013presente).\nIl 18 luglio 2020 Young ha fatto ritorno nella Impact Wrestling a Slammyversary VXIII come partecipante a sorpresa del Fatal 5-Way match per l'Impact World Championship dove ha eliminato Trey prima di venire eliminato da Rich Swann. Successivamente, Young ha attaccato a sua volta Swann con una sedia, confermando il suo status da \"heel\".\nTitoli e riconoscimenti.\n1\n2\n3\n4\n5"}
{"id": "2076961", "revid": "237256", "url": "https://it.wikipedia.org/wiki?curid=2076961", "title": "Eudosia Streschnewa", "text": ""}
{"id": "2076962", "revid": "237256", "url": "https://it.wikipedia.org/wiki?curid=2076962", "title": "Maria Dolgorukaja", "text": ""}
{"id": "2076965", "revid": "599013", "url": "https://it.wikipedia.org/wiki?curid=2076965", "title": "Devean George", "text": ""}
{"id": "2076972", "revid": "184925", "url": "https://it.wikipedia.org/wiki?curid=2076972", "title": "Mauro Oddo", "text": ""}
{"id": "2076975", "revid": "124475319", "url": "https://it.wikipedia.org/wiki?curid=2076975", "title": "Angiopatia amiloide", "text": "LAngiopatia Amiloide Cerebrale (detta anche Angiopatia Congofila), \u00e8 una forma di angiopatia nella quale si formano depositi di materiale amiloide sulle pareti dei vasi sanguigni di medio e piccolo calibro del sistema nervoso centrale.\nIl termine \"congofila\" \u00e8 utilizzato in quanto la presenza di aggregazioni anomale di amiloide possono essere evidenziate, nell'esame microscopico dei tessuti encefalici, tramite l'uso del colorante Rosso Congo.\nIn questa forma patologica, l'amiloide viene rinvenuta solo all'interno dei vasi meningo-corticali del cervello, e come tale l'angiopatia amiloide non \u00e8 completamente correlata ad altre forme di amiloidosi, differendo anche per la conformazione sterica della proteina mutata.\nI depositi amiloidi predispongono a lesioni i vasi sanguigni coinvolti, aumentando il rischio di emorragie cerebrali; queste emorragie sono solitamente localizzate in un unico lobo cerebrale, a differenza delle emorragie legate all'ipertensione, e hanno un ampio range di manifestazioni cliniche: da asintomatiche, nel caso delle microemorragie, fino alle grandi emorragie che risultano in sintomatologie pi\u00f9 evidenti ed invalidanti come emiparesi, aprassia. \nL'angiopatia amiloide, essendo causata da accumuli della stessa Beta-amiloide che \u00e8 riscontrabile nella malattia di Alzheimer, \u00e8 spesso correlata con tale patologia. Non si tratta di una nuova malattia, ma il suo inquadramento nosologico \u00e8 ancora relativamente giovane; ci\u00f2 \u00e8 legato al fatto che prima la malattia potesse essere evidenziata solo all'autopsia, mentre oggi grazie al progredire della neuroradiologia delle emorragie, possono essere reperiti segni suggestivi della malattia anche prima dello sviluppo di sintomi. \nNel 2015 \u00e8 venuto alla luce che la terapia a base di ormoni della crescita ricavati da cadaveri, che in seguito si \u00e8 scoperto affetti da Creutzfeldt-Jakob (CJD), ha provocato casi di angiopatia amiloide cerebrale (CAA). In seguito a questa scoperta sono stati fatti esperimenti sui topi e nel dicembre 2018 \u00e8 stato pubblicato che questi ultimi se trattati con i campioni, risalenti ad oltre 30 anni, di ormoni ricavati da cadaveri umani contaminati hanno sviluppato anch'essi l'angiopatia amiloide cerebrale. Dal 1985 la terapia a base di ormoni della crescita non prevede pi\u00f9 l'uso di ormoni da cadaveri ma di ormoni sintetici. Ad oggi non sono conosciuti indizi che la malattia di Alzheimer possa essere contagiosa o trasmissibile.\nSintomatologia.\nLa angiopatia amiloide pu\u00f2 causare segni e sintomi molto diversi, la cui manifestazione principale \u00e8 l'emorragia cerebrale. Emorragie pi\u00f9 estese possono portare a conseguenze pi\u00f9 serie come emiparesi, disturbi della coordinazione, afasia, aprassia, disturbi della sensibilit\u00e0, e nei casi pi\u00f9 gravi possono portare a morte. Per quanto riguarda le emorragie minori, non sono necessariamente associate a sintomi ma sono tuttavia visibili alla risonanza magnetica. Inoltre possono manifestarsi come alcuni episodi transitori, delle durata di qualche minuto, di deficit neurologici focali, caratterizzati a seconda dell'area interessata da: parestesie, debolezza o blocco ad un arto, perdita del campo visivo, macchie nel campo visivo e disturbi del linguaggio. Altrettanto possono verificarsi disturbi a livello cognitivo come afasia, disorientamento spaziale, deficit memoria a breve termine. \nDiagnosi.\nLa diagnosi della forma non ereditaria si avvale dell'ausilio di una RM encefalica: qui vengono ricercati segni di emorragie, microemorragie o sanguinamenti pregressi. Applicando i \"Criteri di Boston\" pu\u00f2 essere fatta diagnosi di Angiopatia amiloide \"probabile\" o \"possibile\", mentre la diagnosi di certezza pu\u00f2 essere fatta solo con una biopsia, di solito eseguita post-mortem.\nHCHWA-D.\nHCHWA-D (Hereditary Cerebral Hemorrhages With Amyloidosis \u2013 Dutch type) \u00e8 una forma ereditaria di angiopatia amiloide, che, attraverso le indagini genetiche pu\u00f2 essere diagnosticata con certezza anche ante-mortem. Questa variante ha prevalenza stimata tra 500 e 2000 pazienti, la maggior parte proveniente dalla piccola cittadina di Katwijk in Olanda, con un cluster presente anche in Australia, in alcune localit\u00e0 in passato colonie olandesi. In Olanda \u00e8 infatti nota come \"malattia di Katwijk\". La modalit\u00e0 di trasmissione \u00e8 autosomica dominante ed \u00e8 legata alla mutazione E22Q sul codone 693 del gene \"APP\" sul cromosoma 21q21.2, che codifica per la proteina precursore della beta-amiloide. Tale mutazione porta appunto al deposito esteso di beta-amiloide sulle arteriole meningo-corticali, causandone l'indebolimento e la rottura; tuttavia nel tessuto encefalico dei pazienti affetti non sono presenti le alterazioni pi\u00f9 tipiche delle altre malattie da deposito di beta-amiloide (su tutti la malattia di Alzheimer) quali placche senili e grovigli neurofibrillari. Questa variante si pu\u00f2 manifestare tra i 36 e i 70 anni, in media intorno ai 45 anni ed in un terzo dei casi il primo episodio emorragico risulta essere fatale. Nella maggior parte dei pazienti che superano i 40 anni si manifesta declino cognitivo e demenza precoce, mentre nel 50% dei pazienti con storia di stroke sintomatico \u00e8 presente epilessia. La sopravvivenza a dieci anni dal primo episodio \u00e8 ridotta. \nTrattamento.\nNon esiste attualmente una terapia specifica per la fase acuta e per la prevenzione. E' di solito associata ipertensione arteriosa, meno responsiva ai farmaci antipertensivi comuni. Il decorso \u00e8 molto variabile anche all'interno delle stesse famiglie. La terapia \u00e8 sintomatica, tramite l'ausilio di farmaci antiepilettici e glucocorticoidi.\nAll'Universit\u00e0 di Leida sono in fase di progettazione degli anticorpi, ricavati dal sistema immunitario del lama ed ingegnerizzati affinch\u00e8 possano legare la beta-amiloide. Dalle prime indicazioni sembra che questi anticorpi non si limitino a riconoscere la beta amiloide mutata ma riescano anche a legarla e mediarne la distruzione, suggestionando non poco i ricercatori per il suo potenziale impiego nella cura della angiopatia amiloide e dell'Alzheimer."}
{"id": "2076976", "revid": "339392", "url": "https://it.wikipedia.org/wiki?curid=2076976", "title": "National Basket Association", "text": ""}
{"id": "2076977", "revid": "373458", "url": "https://it.wikipedia.org/wiki?curid=2076977", "title": "Letteratura modernista", "text": ""}
{"id": "2076985", "revid": "42179", "url": "https://it.wikipedia.org/wiki?curid=2076985", "title": "Arti figurative", "text": ""}
{"id": "2076994", "revid": "3831", "url": "https://it.wikipedia.org/wiki?curid=2076994", "title": "Giovanni il Costante", "text": ""}
{"id": "2076995", "revid": "123431313", "url": "https://it.wikipedia.org/wiki?curid=2076995", "title": "Il passato \u00e8 una terra straniera (romanzo)", "text": "Il passato \u00e8 una terra straniera \u00e8 un romanzo (un noir con toni da romanzo picaresco) scritto da Gianrico Carofiglio e pubblicato da Rizzoli nel 2004. Il titolo del libro riprende alla lettera la prima frase del libro \"L'et\u00e0 incerta\" di L. P. Hartley, che recita originariamente: \"The past is a foreign country: they do things differently there\".\nIl romanzo \u00e8 stato il vincitore del Premio Bancarella nel 2005, e il regista Daniele Vicari ne ha tratto l'omonimo film con protagonisti Elio Germano e Michele Riondino, uscito nelle sale nell'autunno 2008.\nTrama.\nLa storia si svolge negli anni '80. La citt\u00e0 di Bari \u00e8 sconvolta da una serie di aggressioni e stupri ai danni di giovani donne, sulle quali indaga il Tenente Giorgio Chiti. Nel frattempo Giorgio Cipriani, un giovane studente di giurisprudenza proveniente da una famiglia borghese della citt\u00e0, conduce una vita estremamente abitudinaria e priva di stimoli fatta di successi universitari, beghe familiari e una stanca relazione sentimentale. Durante una festa Giorgio conosce per caso Francesco Carducci, giovane esperto di cartomagia che sfrutta le sue conoscenze per barare a poker e vincere molti soldi. Giorgio lo salva per puro caso dalla vendetta di un giocatore, e tra i due si instaura una torbida amicizia.\nSfruttando l'intelligenza di Giorgio, Francesco gli insegna i trucchi del mestiere e lo fa diventare suo socio nelle truffe al \"tavolo verde\": Giorgio viene cos\u00ec introdotto in un mondo nascosto fatto di bische clandestine e tavoli da gioco privati, popolato da giocatori incalliti in grado di sperperare grandi quantit\u00e0 di denaro. Insieme, i due ragazzi iniziano a vincere fortissime somme; affascinato dalla personalit\u00e0 di Francesco e sentendosi onnipotente grazie ai soldi intascati, Giorgio cambia pian piano vita: comincia a trascorrere tutte le notti a giocare, fa uso di alcool e droghe e seduce bellissime donne sposate incontrate al tavolo da gioco. Questo comporta ovviamente degli stravolgimenti nella sua vita: lascia la fidanzata storica, entra in rotta con la sua famiglia e trascura gli studi universitari.\nBen presto, tuttavia, Giorgio scopre un lato estremamente ambiguo di Francesco, che non si fa problemi a utilizzare la violenza per riscuotere i suoi crediti o difendersi dai propri avversari; lui stesso parteciper\u00e0 ai misfatti dell'amico, scoprendosi violento e cattivo. Un giorno Francesco gli dice di voler abbandonare le carte e provare a entrare nel giro della droga: per questo i due amici viaggiano fino in Spagna per recuperare una partita di cocaina che sar\u00e0 poi rivenduta a Bari. Qui Giorgio assiste a un tentativo di violenza sessuale da parte di Francesco ai danni di una giovane spagnola.\nTornati a Bari i due giovani si allontanano a causa delle divergenze emerse durante il viaggio; durante quello che dovrebbe essere il loro incontro definitivo, tuttavia, Francesco tenta nuovamente di violentare una donna. Giorgio riesce a salvarla, ma viene arrestato e picchiato a sangue dai poliziotti che sospettano di lui come l'autore dello stupro; il Tenente Chiti lo fa per\u00f2 rilasciare in seguito alle testimonianze della ragazza e dello stesso Francesco, che si assume tutta la colpa di quell\u2019ultima aggressione avvenuta a Bari. I due amici non si rivedranno mai pi\u00f9.\nMolti anni dopo Giorgio \u00e8 diventato un bravo magistrato e cerca di dimenticare quanto accaduto; un giorno viene per\u00f2 raggiunto da una misteriosa donna: \u00e8 la ragazza da lui salvata, venuta per ringraziarlo del suo aiuto. Pur gratificato da quel ringraziamento, Giorgio riflette sul fatto che non sar\u00e0 mai realmente libero dal proprio passato."}
{"id": "2076998", "revid": "1573940", "url": "https://it.wikipedia.org/wiki?curid=2076998", "title": "Abbazia di Sant'Angelo di Chiaserna", "text": "L'abbazia di Sant'Angelo di Chiaserna \u00e8 un'antica abbazia situata a Chiaserna, frazione di Cantiano in provincia di Pesaro e Urbino.\nStoria.\nL'edificio \u00e8 stato eretto tra il VII e il IX secolo ed \u00e8 dedicato al culto dell'arcangelo Michele, santo caro ai Longobardi dopo la battaglia di Siponto, nella quale sconfissero i Saraceni l'8 maggio 663. Il complesso venne costruito in luogo di un antico omonimo eremo longobardo edificato presumibilmente nel VII secolo ed abbandonato dai Benedettini nel X secolo; il cenobio fu ricostruito dai monaci pi\u00f9 a valle e vicino si form\u00f2 l'abitato di Chiaserna.\nNel 1191 l'imperatore Enrico IV concesse alla comunit\u00e0 dei monaci la propria protezione. Il \"monasterium sancti Angeli de Claserna\" divent\u00f2 poi importante: dipendevano da esso venti chiese e alcuni abati meritarono la fiducia dei papi per la soluzione di conflitti nei territori vicini. L'eremo fu per secoli sotto la diretta influenza del vicino potente monastero di Fonte Avellana. Dato in commenda nel corso del XV secolo, venne poi accorpato al monastero benedettino di San Pietro di Gubbio. Dopo la soppressione napoleonica e quella italiana del 1860 i beni furono venduti e gli edifici abbandonati andarono presto in quasi totale rovina.\nDescrizione.\nIl complesso abbaziale \u00e8 considerato un tipico esempio di architettura romanica. Del XII secolo rimangono la sala del capitolo, una cripta (che necessita di un intervento di restauro) e un'antica colonna di granito rosa, che era un pilastro del presbiterio."}
{"id": "2076999", "revid": "1318658", "url": "https://it.wikipedia.org/wiki?curid=2076999", "title": "Ciuchino", "text": "Ciuchino (\"Donkey\") \u00e8 il coprotagonista della serie cinematografica \"Shrek\". \u00c8 un asino parlante che compare in tutti i film e i cortometraggi della serie, doppiato da Eddie Murphy nell'edizione originale e da Nanni Baldini in quella in lingua italiana.\n\u00c8 apparso anche nel libro di William Steig \"Shrek!\", come un asino che aiuta Shrek nel suo viaggio.\nBen accolto dalla critica, la rivista inglese \"Empire\" ha collocato Ciuchino al ventunesimo posto della sua lista dei 50 migliori personaggi dei cartoni animati della storia.\nStoria.\n\"Shrek\".\nNel primo film Ciuchino viene inseguito dalle guardie di Lord Farquaad per essere imprigionato in quanto asino parlante e quindi un personaggio fiabesco, ma viene salvato da Shrek; pur inizialmente rifiutato dall'orco, decide di rimanere con lui e lo segue nel suo viaggio per liberare Fiona dal Drago. In questa occasione scopre che il Drago \u00e8 in realt\u00e0 una Draghessa, la quale s'innamora di lui, e anche che Fiona si trasforma in orchessa tutte le notti e che Shrek si \u00e8 innamorato di lei. Ciuchino cercher\u00e0 di convincere Shrek a rivelare a Fiona quello che prova. Nonostante l'iniziale spavento, l'asino si fidanza con la Draghessa e i due aiutano Shrek e Fiona a sconfiggere Lord Farquaad. Grazie a Ciuchino Shrek rivela a Fiona che la ama e i due si sposano.\n\"Shrek 2\".\nNel secondo film Ciuchino accompagna Fiona e Shrek nel regno di Molto Molto Lontano. Beve insieme a Shrek la pozione magica della Fata Madrina e si trasforma in un fiero stallone bianco. Alla fine delle avventure, dopo aver conosciuto un nuovo compagno, il Gatto con gli stivali, e aver fermato il piano di Azzurro e della Fata Madrina, Ciuchino ritorna nella sua forma originale. Nelle ultime scene del film la Draghessa gli vola incontro con i loro figli appena nati (in questa scena sei, diventati poi cinque).\n\"Shrek terzo\".\nNel terzo film Ciuchino accompagna Shrek nel viaggio alla ricerca di Artie (cugino di Fiona); durante un teletrasporto magico ad opera di Merlino scambia accidentalmente il proprio corpo con quello del Gatto con gli stivali, e in questa forma riesce insieme agli altri a sventare il piano di conquista del regno da parte di Azzurro. Alla fine del film Merlino fa tornare i due nei rispettivi corpi, anche se le code rimangono scambiate (tuttavia quell'effetto era temporaneo poich\u00e9 nelle scene successive hanno di nuovo le loro rispettive code).\n\"Shrek e vissero felici e contenti\".\nShrek viene ingannato dal malefico nano Tremotino, che lo convince a firmare un contratto magico per tornare a essere un \"vero\" orco per un giorno. Come conseguenza Ciuchino diventa l'asino da soma di due streghe, poich\u00e9 Tremotino ha cancellato il giorno in cui Shrek \u00e8 nato e quindi l'asino non lo ha mai conosciuto ed \u00e8 stato venduto ad una fattoria e successivamente ceduto alle due streghe.\nShrek convince un diffidente Ciuchino a fidarsi di lui: l'asino lo vede piangere disperato e decide di aiutare l'orco a ottenere il bacio di vero amore da Fiona, in modo da tornare alla vita precedente e annullare cos\u00ec il contratto. La principessa, tuttavia, non \u00e8 interessata a Shrek: ottenere un bacio da lei prima dell'aurora diventa un'impresa ardua per i due.\nCiuchino rincontra il Gatto con gli stivali, ingrassato, e i due aiutano Shrek e Fiona a sfuggire alle grinfie del Pifferaio magico. Assieme agli orchi della squadra ribelle di Fiona si intrufolano nel palazzo di Tremotino e lo sconfiggono, tuttavia il giorno previsto dal contratto sta terminando e Shrek sta scomparendo, dato che non \u00e8 riuscito a baciare Fiona. Questa lo bacia in tempo e riesce cos\u00ec ad annullare il contratto, ripristinando il flusso temporale.\nShrek riottiene il giorno della propria nascita e la sua vita torna alla normalit\u00e0. Ciuchino si presenta alla festa di compleanno degli orchetti, felice di essere tornato normale, con Shrek e gli altri, mentre Tremotino viene rinchiuso in una gabbia.\nCarattere.\nCiuchino \u00e8 un gran chiacchierone ed \u00e8 incapace di stare zitto in qualunque situazione: ama parlare, ballare e cantare, spesso a tal punto da innervosire chi gli sta intorno. Ama cibi come ciambelle, lasagne e torte. In \"Shrek terzo\" si scopre che gli piacciono anche i gamberetti allo spiedo.\nCiuchino \u00e8 anche intelligente e furbo oltre che un intellettuale, sebbene poche volte stia serio. \u00c8 piuttosto fifone: tra le sue fobie ci sono l'acrofobia (si vede nel film \"Shrek\" quando deve attraversare un ponte instabile sopra un lago di lava), l'aracnofobia (si vede nel cortometraggio \"Shrek 3-D\") e l'ipocondria (sempre nel film \"Shrek\", quando deve cercare i fiori blu con spine rosse per Shrek; nella stessa occasione si scopre che \u00e8 anche daltonico).\nIn \"Shrek 2\" appare anche un altro aspetto del suo carattere: la gelosia, che si manifesta quando si unisce alla compagnia il Gatto con gli stivali e dunque non \u00e8 pi\u00f9 lui l'unica spalla di Shrek, sebbene in seguito diventino ottimi amici.\nAltri media.\nVideogiochi.\nCiuchino non appare nel primo videogioco dedicato a Shrek per Xbox (\"Shrek\"), ma \u00e8 comparso nei seguenti videogiochi:\nTeatro.\nNel musical teatrale del 2008 Ciuchino \u00e8 interpretato da Daniel Breaker.\nDoppiatori.\nDi seguito sono elencati i doppiatori di Ciuchino nelle diverse lingue:"}
{"id": "2077004", "revid": "1305772", "url": "https://it.wikipedia.org/wiki?curid=2077004", "title": "Heraclea (disambigua)", "text": ""}
{"id": "2077013", "revid": "287204", "url": "https://it.wikipedia.org/wiki?curid=2077013", "title": "Panionios BC", "text": ""}
{"id": "2077016", "revid": "4711", "url": "https://it.wikipedia.org/wiki?curid=2077016", "title": "Aris Basketball Club", "text": ""}
{"id": "2077021", "revid": "599013", "url": "https://it.wikipedia.org/wiki?curid=2077021", "title": "Ferrovia turistica", "text": "La ferrovia turistica \u00e8 un tipo di ferrovia con finalit\u00e0 turistiche attiva generalmente su linee chiuse al traffico commerciale. Sono in genere ferrovie storiche, ossia linee ferroviarie dismesse o comunque chiuse al normale traffico commerciale che sono spesso, ma non sempre, gestite da volontari che si dedicano anche al recupero dei rotabili storici, della loro manutenzione e del loro esercizio.\nStoria.\nIl concetto di ferrovia turistica \u00e8 nato ed \u00e8 stato sviluppato nel Regno Unito, dove \u00e8 indicata come \"heritage railway\" o \"preserved railway\". In questa nazione, l'11 ottobre 1950 \u00e8 stata creata la prima associazione per il recupero con finalit\u00e0 turistiche della Talyllyn Railway nel Galles centrale. Nel 1955, una volta che il piano di modernizzazione delle ferrovie inglese prese piede, numerose locomotive a vapore vennero accantonate e preservate in ordine di marcia da gruppi di appassionati sulle centinaia di linee a scarso traffico chiuse nel corso degli anni '60. Al momento ci sono pi\u00f9 di 100 ferrovie turistiche attive nel solo Regno Unito con oltre 2000 locomotive storiche, non solo a vapore ma anche la prima generazione di diesel ed elettriche, preservate in ordine di marcia. Il divieto di trazione a vapore sulle linee principali nel Regno Unito \u00e8 stato rimosso nel 1971, permettendo cos\u00ec alle moltissime vaporiere preservate di uscire dagli angusti confini della ferrovia turistica e di tornare a correre sulle linee principali aperte al traffico commerciale: nel 1985 le British Rail hanno organizzato 235 treni speciali a vapore su tutto il territorio del Regno Unito\nSituazione nel mondo.\nItalia.\nIn Italia \u00e8 in vigore la legge 128 del 9 agosto 2017, la quale ha come obiettivo la salvaguardia e la valorizzazione delle linee ferroviarie, dismesse o sospese, di particolare pregio culturale, paesaggistico e turistico comprendenti sia i tracciati ferroviari che le stazioni e le relative opere d'arte e pertinenze, sulle quali, su proposta delle Regioni di appartentenza, viene applicata una gestione del traffico di tipo turistico (art.2 comma 1). La legge individua contestualmente una prima lista di ferrovie turistiche di particolare pregio (art.2 comma 2).\nAl 2021 le ferrovie individuate come turistiche sono:\na) ai sensi dell'art.2 comma 2 legge 128/2017\nb) ai sensi dell'art.2 comma 1 legge 128/2017\nRegno Unito.\nUn esempio di ferrovia turistica \u00e8 la Ffestiniog Railway. In Irlanda funzionano brevi tracciati su linee dismesse come ad esempio la Tralee\u2013Dingle, tra Blennerville e Ballyard, e la Listowel\u2013Ballybunion, a Ballybunion, quest'ultima avente la caratteristica di essere una monorotaia a sella tipo Lartigue.\nSerbia.\nLa ferrovia turistica \u0160arganska osmica si trova in Serbia ed ha una diramazione in Bosnia ed Erzegovina.\nStati Uniti d'America.\nNegli Stati Uniti molte delle ferrovie turistiche operano sui binari delle tranvie interurbane che collegavano i centri rurali con le citt\u00e0. Il materiale rotabile \u00e8 costituito oltre che dalla dotazione originale, anche da rotabili preservati di altre ferrovie o appositamente costruiti per il servizio turistico, come la locomotiva a vapore di fabbricazione cinese 2-8-2 in servizio sulla Boone and Scenic Valley Railroad nell'Iowa."}
{"id": "2077022", "revid": "125226281", "url": "https://it.wikipedia.org/wiki?curid=2077022", "title": "David Geffen", "text": "Biografia.\nNasce a Brooklyn in una famiglia ebrea ed \u00e8 figlio di immigrati provenienti dall'Europa: il padre, Abraham Geffen, ha origini polacche mentre la madre, Batya Volovskaya, ha origini ucraine. Si diplom\u00f2 alla New Utrecht High School e successivamente continu\u00f2 gli studi presso il Santa Monica College.\nDopo l'abbandono degli studi presso la University of Texas Austin, inizi\u00f2 la sua carriera lavorando come fattorino per la William Morris Agency, agenzia che cura gli interessi di scrittori, attori e sportivi, diventando in seguito un agente. Dopo anni di lavoro, lasci\u00f2 l'agenzia per intraprendere l'attivit\u00e0 di manager personale, ottenendo subito successi con Laura Nyro e Crosby, Stills and Nash. Mentre era alla ricerca di una casa discografica per l'emergente Jackson Browne, Ahmet Erteg\u00fcn gli consigli\u00f2 di fondare una propria casa discografica.\nNel 1970, Geffen fond\u00f2 la Asylum Records, sfidando colossi della musica gi\u00e0 affermati, mette sotto contratto artisti come Jackson Browne, The Eagles, Joni Mitchell, Tom Waits e Linda Ronstadt. Nel 1974 \"soffi\u00f2\" alla Columbia Records Bob Dylan che pubblic\u00f2 per la Asylum due album, \"Planet Waves\" ed il live \"Before the Flood\". La casa discografica fu in seguito acquistata dalla Warner Communications e fusa con la Elektra Records, diventando nel 1972 Elektra/Asylum Records. Geffen rimase in carica fino al 1975 per poi ottenere la carica di vice presidente degli studios cinematografici Warner Brothers.\nNel 1976 gli fu diagnosticato erroneamente un cancro alla vescica, che gli dava pochi mesi di vita, Geffen abbandon\u00f2 la carica di vice presidente della Warner e cedette la sua casa discografica. Per un lungo periodo spar\u00ec dalle scene, periodo in cui insegn\u00f2 presso l'Universit\u00e0 di Yale. Dopo essersi sottoposto a nuovi esami clinici, che attestarono la sua ottima salute, torn\u00f2 nel 1980 a lavorare nel mondo dell'intrattenimento.\nGeffen Records.\nNel 1980 fond\u00f2 la Geffen Records, che si rivel\u00f2 negli anni un successo economico. Il primo artista essere messo sotto contratto fu Donna Summer, ansiosa di abbandonare l'etichetta Casablanca/Polygram, poco dopo venne pubblicato l'album \"The Wanderer\", che grazie al singolo di lancio si posizion\u00f2 tra i primi posti della \"Billboard Hot 100\", venendo certificato disco d'oro. Nel novembre del 1980 John Lennon sigl\u00f2 un accordo con la Geffen e dopo cinque anni d'inattivit\u00e0 pubblic\u00f2 l'album \"Double Fantasy\". Dopo un mese dalla sua pubblicazione, John Lennon venne assassinato da Mark Chapman e l'album sub\u00ec un notevole incremento sulle vendite.\nNel corso degli anni la Geffen Records divenne una nota etichetta pubblicando album per numerosi ed affermati artisti, come Asia, Elton John, Cher, Sonic Youth, Aerosmith, XTC, Peter Gabriel, Blink-182, Guns N' Roses, Lifehouse, Pat Metheny, Nirvana, The Stone Roses, Neil Young, Weezer, Rufus Wainwright e molti altri.\nL'etichetta fu venduta nel 1990 alla MCA per 710 milioni di dollari, oggi fa parte della Interscope-Geffen-A&amp;M, divisione della Universal Music Group.\nProduttore cinematografico.\nCon la compagnia The Geffen Film Company, David Geffen ha prodotto film come \"La piccola bottega degli orrori\", \"Risky Business\", \"Beetlejuice - Spiritello porcello\" e \"Intervista col vampiro\". Geffen non si limit\u00f2 al mondo del cinema, lavorando anche per il teatro, finanziando svariati musical di Broadway, tra cui \"Dreamgirls\" e \"Cats\".\nNel 1994 \u00e8 cofondatore della DreamWorks SKG, assieme al regista Steven Spielberg e all'ex capo della Disney Jeffrey Katzenberg. Grazie a successi commerciali come \"American Beauty\" (1999), \"Il gladiatore\" (2000), \"Shrek\" (2001), \"Minority Report\" (2002) e \"Shrek 2\" (2004), la DreamWorks diviene uno dei pi\u00f9 importanti e potenti studios di Hollywood, incassando per ciascun film oltre 100 milioni di dollari.\nNel dicembre 2005, i tre soci annunciano la vendita della DreamWorks alla Paramount Pictures (controllata della Viacom). L'acquisizione \u00e8 stata completata nel febbraio del 2006. Dall'acquisto \u00e8 esclusa la DreamWorks Animation, societ\u00e0 indipendente di cui Geffen mantiene un ruolo operativo.\nPolitica.\nGeffen \u00e8 stato inizialmente sostenitore di Bill Clinton, contribuendo finanziariamente alla sua campagna presidenziale. ma i rapporti tra i due si incrinarono nel 2001, quando l'ex Presidente degli Stati Uniti non concesse la grazia all'attivista indiano Leonard Peltier. In un'intervista del febbraio 2007, pubblicata a Maureen Bowd del \"New York Times\", Geffen si scagli\u00f2 contro i coniugi Clinton, etichettandoli con termini poco lusinghieri.\nFrenando la corsa alla Casa Bianca di Hillary Clinton, definendola una bugiarda, Geffen \u00e8 stato uno dei primi sostenitori di Barack Obama, stanziando oltre un milione di dollari per la sua campagna presidenziale.\nVita privata.\nGeffen possiede due lussuose ville, una a Beverly Hills e una a Malib\u00f9. Verso la fine degli anni settanta, Geffen fu legato sentimentalmente alla cantante e attrice Cher, ma nel 1992 fece coming out, dichiarando la propria omosessualit\u00e0. Verso la met\u00e0 degli anni novanta fu al centro di alcuni pettegolezzi, che lo volevano legato sentimentalmente al pornodivo gay Joey Stefano, inoltre si \u00e8 raccontato di un ipotetico, ma falso, matrimonio con l'attore Keanu Reeves, tali pettegolezzi, nonostante le numerose smentite, continuarono a persistere fino alla fine degli anni novanta. Si \u00e8 comunque battuto per i diritti gay e schierandosi al fianco di Steven Spielberg e Brad Pitt contro il \"Proposition 8\", referendum che chiedeva l'abolizione del diritto al matrimonio per le coppie omosessuali.\nSecondo la rivista \"Forbes\", Geffen \u00e8 uno dei 400 uomini pi\u00f9 ricchi al mondo, con un patrimonio che supera i 6 miliardi di dollari. Ha spesso adoperato le sue ricchezze per scopi filantropici, soprattutto nel campo della ricerca medica. Nel 2002 don\u00f2 200 milioni di dollari alla UCLA Medical School, che successivamente fu nominata \"David Geffen School of Medicine at UCLA\", inoltre finanzia organizzazioni per la ricerca contro l'AIDS."}
{"id": "2077033", "revid": "173469", "url": "https://it.wikipedia.org/wiki?curid=2077033", "title": "Maria Luisa d'Austria", "text": ""}
{"id": "2077034", "revid": "297059", "url": "https://it.wikipedia.org/wiki?curid=2077034", "title": "Hermann Cremer", "text": "Insegnante presso l'universit\u00e0 di Greifswald, si distinse per l'atteggiamento conservatore in opposizione alla corrente liberale del luteranesimo.\nLe sue opere pi\u00f9 importanti sono \"Die paulinische Reechtfertingungslehre in Zuusammenhang ihrer geschichtl. Voraustzungen\" del 1899, \"Wesen des Christentums\" del 1902."}
{"id": "2077035", "revid": "1564499", "url": "https://it.wikipedia.org/wiki?curid=2077035", "title": "Volturara Appula", "text": "Volturara Appula (fino al 1862 chiamata \"Volturara\") \u00e8 un comune italiano di abitanti della provincia di Foggia in Puglia.\nGeografia fisica.\nVolturara sorge su di una collina (Rimpa), prima propaggine del sub-appennino Dauno, nel nord-ovest della Puglia, vicino al confine con Campania e Molise. Il suo territorio \u00e8 caratterizzato da numerose sorgenti sulfuree e zone boschive.\nOrigini del nome.\nIl nome del comune potrebbe derivare da \"vultur\" (\"avvoltoio\" in latino) col suffisso \"-ara\" a indicare un nome collettivo. Il significato sarebbe dunque \"citt\u00e0 (o zona) di avvoltoi\". La specificazione \"appula\" \u00e8 un aggettivo indicante l'appartenenza all'Apulia (antico nome di una parte, posta a settentrione, dell'attuale Puglia), e fu aggiunto ufficialmente con Decreto di Vittorio Emanuele II, dato a Torino il 26 ottobre 1862.\nStoria.\nVolturara \u00e8 stata sede vescovile per molti secoli, ed aveva perci\u00f2 il titolo di \"Citt\u00e0\"; la data della sua fondazione \u00e8 sconosciuta, ma viene gi\u00e0 citata, con la denominazione di \"Vulturaria,\" tra le suffraganee di Benevento, in un'epistola del 969 di papa Giovanni XIII.\nNel 1433 incorpor\u00f2 la diocesi di Montecorvino ormai abbandonata; venne a sua volta unita alla diocesi di Lucera a seguito del concordato del 1818 tra re Ferdinando I delle Due Sicilie e papa Pio VII.\nTra i suoi presuli va ricordato Alessandro Geraldini, primo vescovo del Nuovo Mondo, sepolto nella cattedrale di Santo Domingo ove mor\u00ec nel 1525.\nTra la fine del X secolo e l'inizio del successivo viene riportata, da alcuni autori, come facente parte della contea di Loritello.\nNel Catalogus Baronum di epoca normanna, figura tra i feudi posseduti dal conte Filippo di Civitate; a seguito della conquista angioina, met\u00e0 del feudo, che era divenuto possesso del vescovo, viene concessa al milite Ugone de Sully (de Suliaco).\nNelle \"Rationes decimarum Italiae, Apulia, Lucania, Calabria\" (Citt\u00e0 del Vaticano, 1939) \u00e8 citato, per le decime versate dal 1310 al 1328, un \"Monastero di S. Pietro in Parietibus\", di cui non si hanno in seguito altre notizie.\nCon \"Privilegium\" dato a Foggia il 16 novembre 1442, re Alfonso I, in considerazione dei danni subiti a causa del conflitto con Renato d'Angi\u00f2, concede all\"'universit\u00e0\" un'esenzione decennale dal pagamento delle collette.\nNel 1447 Volturara risulta tra i possedimenti del potente barone di origine spagnola Garcia Cavaniglia, conte di Troia, che morir\u00e0 nel 1452.\nNel 1478 re Ferdinando ne conferma il possesso, quale erede dei beni feudali di suo padre Paolo, a Giovannella De Molisio, che porta in dote la citt\u00e0 al marito Alberico Carafa, duca di Ariano e conte di Marigliano; la conferma \u00e8 reiterata nel 1497 dal re Federico.\nNello stesso anno il vescovo Guglielmo cede la sua met\u00e0 del feudo, e si trasferisce a San Bartolomeo in Galdo, che da allora diventer\u00e0 la residenza vescovile.\nAll'inizio del Cinquecento, Volturara \u00e8 praticamente disabitata, e l'allora feudataria Beatrice Carafa, moglie di Alberico II, la ripopola adducendovi una colonia di provenzali, probabilmente originari delle valli valdesi del Piemonte, ai quali concede uno \"Statuto\", riscoperto nel Novecento, e divenuto assai noto fra gli studiosi per la sua antesignana liberalit\u00e0. Le gerarchie cattoliche, soprattutto a seguito dell'apertura del Concilio di Trento, decidono di perseguire le numerose colonie valdesi che si erano stabilite in Calabria e Puglia, gi\u00e0 dall'epoca angioina. Gli abitanti di Volturara sono perci\u00f2 sottoposti, nel biennio 1563-64, ad un procedimento inquisitorio, condotto dal Padre Cristoforo Rodriguez, della Compagnia di Ges\u00f9.\nNel 1528, a seguito della ribellione del Carafa, Volturara \u00e8 dedotta in patrimonio e assegnata nel 1532 al principe di Molfetta Ferrante Gonzaga, comandante della cavalleria di Carlo V.\nCostui, tornato nelle terre natie poich\u00e9 divenuto primo duca sovrano di Guastalla, rivende il feudo a Francescantonio Villano. Il 27 febbraio del 1548 il vicer\u00e9 Pietro de Toledo concede il regio assenso alla vendita di Volturara da parte del Villano a Vincenzo Carafa. Il 15 marzo 1569, la citt\u00e0 \u00e8 nuovamente ceduta, per la somma di 29.200 ducati, a Bartolomeo Caracciolo dei signori di Casalbore, il quale ne ottiene l'intestazione quale \"utile signore\"; nel 1589 Filippo II lo elever\u00e0 al rango di \"marchese\", titolo trasmesso quasi subito al figlio Giovambattista come dote nuziale.\nFrancesco, fratello minore di Giuseppe morto nello stesso giorno del padre, \u00e8 il terzo e ultimo marchese della Volturara, poich\u00e9, oberato di debiti, dopo la vendita fittizia della citt\u00e0 al cognato duca di Fragnito, ottiene di spostare il titolo sul feudo materno di Cervinara. Nel 1693, il Sacro Regio Consiglio dichiara nulla la cessione ai Montalto di Fragnito, e, disposto il sequestro, ordina di procedere alla vendita all'incanto della Citt\u00e0 che viene acquistata da Pompeo Pignatelli, duca di Montecalvo; i suoi successori ne manterranno il possesso fino all'abolizione del feudalesimo, non senza continue liti con l\"'universit\u00e0\".\nNel 1624 Michele Ajasso fonda, con un lascito, il primo Monte frumentario del Regno di Napoli.\nDal Catasto onciario, pubblicato nel 1743 a cura del notaio Paolo Tomaselle, risulta esistesse anche un \"Monte per le vedove e gli orfani\" sostenuto dal capitolo della cattedrale e da private elargizioni; nello stesso Catasto \u00e8 citata una \"chiesa di San Biase\", di cui non esiste pi\u00f9 alcuna traccia.\nDopo la caduta di Gioacchino Murat e la conseguente restaurazione borbonica, Volturara diviene un attivo centro carbonaro, i cui affiliati (perlomeno quelli di cui esisteva ancora documentazione) vennero minuziosamente riportati dalla studiosa Gemma Caso nella sua ricerca sulla Carboneria in Capitanata.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2077037", "revid": "599013", "url": "https://it.wikipedia.org/wiki?curid=2077037", "title": "Andrea Burattini", "text": " \nAttualmente \u00e8 l'allenatore dell'Alto Adige Volley S\u00fcdtirol.\nCarriera.\nBurattini inizi\u00f2 la sua carriera nel 1995, come 2\u00ba allenatore in Serie A2 dell'allora principale formazione della sua regione, la Pallavolo Falconara. Con la squadra bianco-verde conquist\u00f2 la Coppa Italia di Serie A2 e la promozione in Serie A1.\nNel 2000 si ciment\u00f2 per la prima volta come 1\u00ba allenatore di una squadra di Serie A2: la Pallavolo Loreto gli affid\u00f2 la panchina per due stagioni. Dopo la parentesi in Serie B1 ad Ascoli Piceno torn\u00f2 a Loreto, questa volta come allenatore delle Giovanili.\nNel 2004 venne scelto come allenatore delle Giovanili della Trentino Volley. Con Trento, per\u00f2, visse la sua prima esperienza come 1\u00ba allenatore in una squadra di Serie A1. L'8 marzo 2005, infatti, Diego Mosna, il presidente della societ\u00e0, decise di esonerare Silvano Prandi, promuovendo Burattini sulla panchina della prima squadra. L'allenatore marchigiano guid\u00f2 la squadra nella parte finale della stagione conquistando l'ultimo posto disponibile per i play off, dove venne eliminata solamente alla quinta gara dei quarti di finale.\nNei due anni successivi rimase nella prima squadra della Trentino Volley, come assistente di Radam\u00e9s Lattari. Nel 2007 torn\u00f2 a guidare autonomamente una squadra, a Santa Croce, ma la sua avventura termin\u00f2 gi\u00e0 in novembre. Da allora \u00e8 tornato a Trento, dove guida le principali formazioni giovanili, l'under 20 e la formazione che disputa la Serie B2.\nNel capoluogo trentino \u00e8 stato anche ingaggiato dalla televisione RTTR per commentare le partite casalinghe della Serie A1.\nNel 2013 viene chiamato ad guidare una nuova sfida, questa volta in terra altoatesina, per sviluppare e guidare il progetto Alto Adige Volley S\u00fcdtirol, neonata societ\u00e0 del presidente e imprenditore Bruno Mosca, che ha partecipato al campionato di Serie B2 con la denominazione AVS Mosca Bruno, classificandosi ottava e riportando una categoria nazionale nel settore maschile dieci anni dopo l'avventura del S\u00fcdtirol Volley. Sempre con l'AVS ha conquistato il primo posto provinciale e secondo posto regionale in Under 19, partecipando poi alle finali nazionali di categoria a Chianciano Terme (SI). Oltre alla guida di AVS Mosca Bruno, Burattini \u00e8 diventato responsabile del \"Progetto Scuola\" per la FIPAV Trentino-Alto Adige/S\u00fcdtirol, nonch\u00e9 Direttore Tecnico della Rappresentativa Alto Adige/S\u00fcdtirol.\nNel 2014 continua il suo rapporto con l'AVS Mosca Bruno, accettando la proposta della societ\u00e0 di allenare la squadra nel campionato di B1 e tentare in pochi anni il passaggio alla serie cadetta."}
{"id": "2077041", "revid": "184925", "url": "https://it.wikipedia.org/wiki?curid=2077041", "title": "Osteopata", "text": ""}
{"id": "2077045", "revid": "300067", "url": "https://it.wikipedia.org/wiki?curid=2077045", "title": "Cliff Levingston", "text": ""}
{"id": "2077053", "revid": "125139255", "url": "https://it.wikipedia.org/wiki?curid=2077053", "title": "Patriz Ilg", "text": "Biografia.\nNella sua carriera \u00e8 stato campione mondiale dei 3000 siepi nel 1983 a Helsinki (con il tempo di 8'15\"06, suo primato personale), campione europeo nel 1982, vicecampione europeo nel 1978, bronzo nel 1986 (sempre nei 3000 siepi) e campione europeo indoor nel 1982 nei 3000 metri piani.\n\u00c8 stato per otto volte campione della Repubblica Federale di Germania: 1978, 1980, 1981, 1982, 1985, 1986, 1987 e 1988.\nHa vinto anche un'edizione della Corsa internazionale di San Silvestro di Bolzano (oggi, BOclassic) nel 1977, quando si correva sulla distanza dei 13\u00a0km."}
{"id": "2077055", "revid": "16758", "url": "https://it.wikipedia.org/wiki?curid=2077055", "title": "Corsa internazionale di San Silvestro", "text": ""}
{"id": "2077060", "revid": "767487", "url": "https://it.wikipedia.org/wiki?curid=2077060", "title": "Buck Rogers (serial cinematografico)", "text": "Buck Rogers \u00e8 un serial cinematografico del 1939 diretto da Ford Beebe e Saul A. Goodkind.\nProdotto dalla Universal Pictures, il soggetto del film si basa sulla striscia a fumetti creata da Dick Calkins che ha come protagonista il personaggio di Buck Rogers, creato da Philip Francis Nowlan. Sia il fumetto che il romanzo erano stati pubblicati per la prima volta nel 1928 a distanza di pochi mesi l'uno dall'altro.\nIl serial del 1939 fu adattato in film nel 1953 dal titolo \"Planet Outlaws\".\nTrama.\nBuck Rogers \u00e8 un ex pilota dell'aviazione statunitense. Il nostro acquista dei superpoteri dopo essere stato costretto, in uno stato di semi-ibernazione per un periodo di 500 anni, in una grotta ove ha inalato del gas radioattivo. Egli si risveglia, quindi, nel XXV secolo in un mondo futuro che, dapprima, lo spiazza: astronavi, raggi laser ecc.\nAnche nel futuro, Buck torna a fare quello che sapeva fare meglio e cio\u00e8 il pilota, ma questa volta di astronavi. Le sue avventure, in cui \u00e8 affiancato dalla bella Wilma Deering e dal dottor Elias Huer, lo vedono opposto al perfido Killer Kane, un imperatore mongolo col preciso intento di conquistare la Terra in combutta con la Principessa Ardala.\nDistribuzione.\nQuesto serial in pratica costituiva un \"film esteso\" ed era costituito da 12 episodi (di circa 20 minuti), ognuno dei quali veniva proiettato per una settimana nello stesso cinema. La conclusione di ogni episodio era caratterizzata dal \"cliffhanger\", ovvero dal finale aperto, in sospeso, questo ovviamente per invitare il pubblico ad andare al cinema anche la settimana successiva.\nIl serial del 1939 fu adattato in film nel 1953 dal titolo \"Planet Outlaws\". La pellicola \u00e8 entrata nel pubblico dominio negli Stati Uniti."}
{"id": "2077066", "revid": "22475", "url": "https://it.wikipedia.org/wiki?curid=2077066", "title": "Effetto Gibbs-Donnan", "text": "Effetto Gibbs-Donnan (conosciuto come effetto Donnan o legge di Donnan o equilibrio di Donnan o equilibrio di Gibbs-Donnan) \u00e8 l'equilibrio passivo (in cui la diffusione di ioni avviene senza utilizzo di energia) a cui arriva un gradiente di specie ioniche separate da una membrana dove una specie non \u00e8 diffusibile attraverso essa. \nIn altre parole, l'equilibrio di Donnan definisce le condizioni che si creano quando due fasi contenenti un elettrolita sono in equilibrio e una o entrambe le fasi contengono anche altre specie cariche che non possono attraversare la membrana.\nUn soluto carico non mobile attraverso la membrana (ad esempio una macromolecola proteica) \u00e8 in grado di influenzare (con la propria concentrazione) l'equilibrio degli ioni mobili attraverso la membrana. Nelle membrane cellulari le proteine rappresentano la specie non diffusibile; questa fa s\u00ec che dalla parte della membrana di queste gli ioni con lo stesso segno avranno concentrazione minore, e quelli di segno opposto maggiore.\nNell'equilibrio di Gibbs-Donnan delle membrane cellulari, si crea un gradiente proteico tra le due facce della membrana, il cui lato a pi\u00f9 alta concentrazione richiama acqua con un aumento della pressione osmotica.\nTuttavia il prodotto delle concentrazione delle specie ioniche diffusibile rimane uguale:\nformula_1 formula_2 formula_3 formula_4 formula_5\nLe concentrazioni dei singoli ioni non saranno uguali, poich\u00e9 compenseranno la carica che la proteina presenta.\nDunque, in linea di massima, \u00e8 possibile affermare che, in una cellula, la concentrazione di sostanze osmoticamente attive \u00e8 maggiore laddove siano presenti ioni non diffusibili. Nel caso dei capillari si parla di pressione oncotica.\nFormula alternativa.\nL'equilibrio di Donnan pu\u00f2 essere ugualmente espresso in forma di rapporto tra la concentrazione di alcuni ioni all'interno (A) e all'esterno (B) della membrana cellulare:\nformula_6"}
{"id": "2077070", "revid": "278696", "url": "https://it.wikipedia.org/wiki?curid=2077070", "title": "Effetto Donnan", "text": ""}
{"id": "2077073", "revid": "278696", "url": "https://it.wikipedia.org/wiki?curid=2077073", "title": "Legge di Donnan", "text": ""}
{"id": "2077074", "revid": "712828", "url": "https://it.wikipedia.org/wiki?curid=2077074", "title": "Pirati del Sole", "text": ""}
{"id": "2077075", "revid": "307923", "url": "https://it.wikipedia.org/wiki?curid=2077075", "title": "Fisher Tiger", "text": ""}
{"id": "2077076", "revid": "278696", "url": "https://it.wikipedia.org/wiki?curid=2077076", "title": "Equilibrio di Gibbs-Donnan", "text": ""}
{"id": "2077082", "revid": "1543377", "url": "https://it.wikipedia.org/wiki?curid=2077082", "title": "Battle of Armagideon (Millionaire Liquidator)", "text": "Battle of Armagideon (Millionaire Liquidator) \u00e8 un album reggae del musicista giamaicano Lee Perry, pubblicato nel 1986 dalla Trojan Records su LP e nel 1988 su CD."}
{"id": "2077084", "revid": "155613", "url": "https://it.wikipedia.org/wiki?curid=2077084", "title": "Gaetano Rapisardi", "text": "Dopo aver frequentato le Scuole Tecniche di Siracusa, si trasfer\u00ec a Firenze per frequentare la Facolt\u00e0 di Architettura, laureandosi dopo aver preso parte alla prima guerra mondiale.\nIl matrimonio con la figlia di Gino Copped\u00e8 coincise con l'avvio di una collaborazione professionale con il suocero, nel suo studio di Roma.\nNella sua citt\u00e0 natale, progett\u00f2 la chiesa di San Tommaso al Pantheon edificata nel 1919, con forma circolare.\nA Roma, dove si occup\u00f2 di alcune ristrutturazioni e di edilizia residenziale, svolse anche l'attivit\u00e0 di docente e conobbe Marcello Piacentini, col quale, nel 1926, cominci\u00f2 a collaborare nel concorso, condotto assieme ad Angiolo Mazzoni, per il palazzo della Societ\u00e0 delle Nazioni di Ginevra.\nQuindi, chiamato ancora da Piacentini, prese parte al progetto della citt\u00e0 universitaria di Roma.\nNegli anni trenta, assieme al fratello Ernesto, ebbe incarico di progettare la facciata della Casa Bonanni prospiciente il Lungotevere Marzio a Roma e il Palazzo di Giustizia di Palermo, i cui lavori furono avviati nel 1938.\nCostru\u00ec quindi il Palazzo di Giustizia di Pisa.\nA Livorno, assieme allo scultore Arturo Dazzi, fu incaricato di progettare il Mausoleo di Ciano, rimasto incompleto a causa dello scoppio della seconda guerra mondiale. Durante la sua carriera realizz\u00f2 diversi edifici per il culto, come la Basilica di San Giovanni Bosco nel quartiere romano di Don Bosco, dove Rapisardi si dedic\u00f2 anche alla sistemazione urbanistica delle aree circostanti."}
{"id": "2077086", "revid": "16758", "url": "https://it.wikipedia.org/wiki?curid=2077086", "title": "Nazionale di hockey su ghiaccio maschile della Repubblica Ceca", "text": "La nazionale di hockey su ghiaccio della Repubblica Ceca (\u010cesk\u00e1 hokejov\u00e1 reprezentace) \u00e8 una delle selezioni nazionali pi\u00f9 prestigiose e vincenti, al momento (2010) al 5\u00ba posto nel ranking mondiale stilato dalla IIHF. Fa parte di quel novero di squadre conosciuto come le \"grandi sette\", ossia le sette pi\u00f9 forti nazionali del mondo. Le rappresentative nazionali, ai vari livelli, sono gestite dalla federazione nazionale, la \"\u010cesk\u00fd svaz ledn\u00edho hokeje\".\nLa nazionale maschile maggiore, dalla sua nascita nel 1993, ha sempre fatto parte dell'\"\u00e9lite\" dell'hockey mondiale raccogliendo numerosi successi. Ai Campionati del mondo ha vinto 6 medaglie d'oro, di cui tre consecutive tra il 1999 e il 2001 (gli altri successi sono arrivati nel 1996, nel 2005 e nel 2010), un argento e tre bronzi. Alle Olimpiadi invernali ha vinto l'oro nel 1998 a Nagano e il bronzo a Torino nel 2006. Dal 1994 esiste la nazionale giovanile U-20, mentre nel 1999 sono nate la selezione femminile e la selezione U-18.\nStoria.\nEsordi.\nLa nazionale \u00e8 nata nel 1993 dopo la separazione tra Repubblica Ceca e Slovacchia, avvenuta ufficialmente il 1\u00ba gennaio dello stesso anno. La prima partita ufficiale ha avuto luogo l'11 febbraio 1993: la Repubblica Ceca vinse per 6-1 contro la Russia.\nKamil Ka\u0161\u0165\u00e1k segn\u00f2 il primo gol ufficiale della storia della squadra e anche la prima doppietta (due, infatti, furono i suoi gol nella partita).\nDue mesi pi\u00f9 tardi, il 9 aprile, il portiere Roman Turek fece registrare il primo \"shutout\" - cio\u00e8 una partita senza subire reti - in una vittoria per 3-0 contro la Svezia.\nLe prime partite ufficiale giocate furono quelle degli LG Hockey Games, un torneo organizzato in Svezia. La Repubblica Ceca si classific\u00f2 al secondo posto, dietro i padroni di casa. Anton\u00edn Stavja\u0148a, difensore ceco, fu nominato miglior difensore del torneo.\nNello stesso anno la squadra partecipa anche al suo primo mondiale, in Germania. I cechi sono inseriti nel girone B e disputano le parite a Dortmund. La squadra domina il girone vincendo 5 partite e pareggiandone una (all'epoca non si disputavano i tempi supplementari in caso di parit\u00e0 dopo i regolamentari), con 17 reti all'attivo e solo 4 al passivo. Nei quarti di finale \u00e8 l'Italia a dover lasciare il passo alla Repubblica Ceca dopo una perentoria sconfitta per 8-1. Il sogno iridato dei cechi si spezza, per\u00f2, in semifinale quando ai tempi supplementari lo svedese Thomas Rundqvist approfitta di un errore del portiere Petr B\u0159\u00edza e segna il gol del 4-3. Nella finale per il bronzo i cechi superano il Canada per 5-1 e vincono la prima medaglia della loro storia.\nL'anno successivo \u00e8 l'anno delle Olimpiadi di Lillehammer. La Repubblica Ceca non riesce per\u00f2 a ripetersi e a portare a casa una medaglia, ma esce ai quarti, classificandosi quinta, sconfitta 4-2 dal Canada, poi medaglia d'argento, che si prende cos\u00ec la rivincita. La nazionale ceca esce senza bottino anche dai successivi mondiali nel 1994 (7\u00ba posto) e nel 1995 quando perde ancora con il Canada la finale per il terzo posto.\nIl primo successo.\nNel 1996 i mondiali si disputano in Austria, a Vienna. I cechi, nel girone B, rimangono imbattuti con 4 vittorie e un pareggio e il migliore attacco del gruppo (27 reti). Nei quarti si trovano di fronte la Germania, ultima classificata nel gruppo A: nessun particolare problema contro i tedeschi che sono liquidati con un secco 6-1. Al turno successivo, le semi-finali, si presentano gli Stati Uniti che nei quarti hanno eliminato la Svezia campione olimpica in carica. La partita si mette subito bene per la nazionale ceca che mette a segno due gol nei primi tre minuti dell'incontro. Nel prosieguo del match Otakar Vejvoda (doppietta) e Pavel Patera chiudono la partita che termina 5-0 con \"shutout\" del portiere Turek.\nIn finale ci sono gli eterni rivali del Canada con cui negli ultimi tre anni i cechi si sono scontrati sempre negli ultimi tre mondiali (2-1 il conto delle vittorie per i canadesi, tralasciando il match olimpico vinto dai nord-americani). Questa volta, per\u00f2, le due rappresentative si trovano di fronte nella partita pi\u00f9 importante e la loro prestazione \u00e8 degna di tale incontro. La Repubblica Ceca va avanti di due reti grazie ad una doppietta di Robert Lang, cui risponde quella di Steve Thomas che riporta il match in equilibrio. Quando rimangono 19 secondi al termine dei tempi regolamentari Martin Proch\u00e1zka batte il portiere canadese Curtis Joseph e porta i suoi ad un passo dal titolo. Joseph esce per far entrare un attaccante in pi\u00f9 nel disperato tentativo di rimettere in piedi la partita nei pochi secondi che restano; tuttavia \u00e8 Ji\u0159\u00ed Ku\u010dera ad impossessarsi del disco e a segnare a porta vuota il 4-2 definitivo. La Repubblica Ceca vince la sua prima medaglia d'oro. Con questa medaglia si apre un ciclo per la nazionale ceca ricco di successi e soddisfazioni che porter\u00e0 la squadra a raggiungere i massimi livelli.\nAl termine del torneo, il portiere Roman Turek, sceso in campo in tutte le partite giocate dalla propria nazionale, viene eletto miglior portiere del torneo e inserito nella squadra ideale dei \"media\" assieme ad altri tre compagni: il difensore Michal S\u00fdkora e gli attaccanti Robert Reichel e Otakar Vejvoda. Drahom\u00edr Kadlec \u00e8 invece inserito nel secondo miglior quintetto. Al suo primo mondiale con la maglia della Repubblica Ceca, Robert Lang fu il secondo miglior marcatore del torneo con 9 punti (5 gol e 4 assist), secondo al canadese Yanic Perrault che mise a referto anch'egli 9 punti ma al quale fu consegnato il premio in virt\u00f9 del maggior numero di gol segnati (6).\nGli anni d'oro.\nGiochi Olimpici invernali di Nagano.\nL'anno successivo l'avventura mondiale s'interrompe alle semifinali, ma la nazionale ceca riesce comunque a portarsi a casa la medaglia di bronzo, che viene bissata l'anno dopo.\nIl 1998 \u00e8 anche anno di Olimpiadi, che si disputano a Nagano.\nNagano 1998 rappresenta un evento importante per l'hockey su ghiaccio perch\u00e9 per la prima volta viene concesso alle varie nazionali di schierare anche le proprie stelle NHL.\nLa Repubblica Ceca \u00e8 inserita nel Master Round assieme a Russia, Finlandia e Kazakistan.\nLa selezione s'impone facilmente sul Kazakistan (8-2) e con un perentorio 3-0 sulla Finlandia. La partita con la Russia rimane a lungo in equilibrio e si decide a 17 minuti dalla fine: nel giro di circa dieci secondi i russi battono per due volte il portiere ceco Dominik Ha\u0161ek - che pure disput\u00f2 una buona partita parando 58 tiri su 60 - e vincono poi per 2-1.\nNei quarti di finale i cechi incontrano gli Stati Uniti, terzi nell'altro girone. Dopo un quarto d'ora di gioco sono gli americani a passare in vantaggio grazie alla rete di Mike Modano. In questa prima parte del match l'unico giocatore ceco pericoloso \u00e8 la stella Jarom\u00edr J\u00e1gr, che pertanto \u00e8 costretto a fare gli straordinari in prima, terza e quarta linea. Bisogna aspettare la mezz'ora per vedere il gol ceco dell'1-1 che porta la firma di Vladim\u00edr R\u016f\u017ei\u010dka. Un minuto pi\u00f9 tardi \u00e8 lo stesso J\u00e1gr a segnare il gol del vantaggio. Chiude la partita, cinque minuti dopo, Martin Ru\u010dinsk\u00fd e nel finale appesantisce il divario il quarto gol di Ji\u0159\u00ed Dopita.\nIn semi-finale si rinnova la sfida con il Canada. Complici le nuove regole, i canadesi si presentano con una formazione fortissima che annovera tra gli altri Wayne Gretzky, Steve Yzerman, Joe Sakic e Patrick Roy deciso a dimostrare di essere il miglior portiere in circolazione. Le due selezioni si tengono testa per i primi due tempi, quando nel terzo sono i cechi ad aprire le marcature.\nAd un minuto dalla fine arriva il pareggio canadese. Nei supplementari i cechi, che avevano meritato di pi\u00f9 nei tempi regolamentari, demoralizzati dal pareggio, si limitano a difendersi per affidarsi poi ad Ha\u0161ek per la roulette dei rigori.\nIl portiere ceco fa bene il suo dovere parando tutti i tiri dei canadesi, eccetto uno che finisce sul palo.\nPatrick Roy, dal canto suo, non \u00e8 da meno: ne para due e vede il tiro di J\u00e1gr infrangersi sul palo. Tuttavia il primo rigore era finito in porta e i cechi si guadagnano cos\u00ec l'accesso alla finale.\nAd aspettarli vi \u00e8 la Russia che ha sconfitto Finlandia e Bielorussia. I russi riescono ad imporre immediatamente il proprio ritmo, volti a portare la partita sui propri binari, ma i loro propositi falliscono di fronte ad un insuperabile Ha\u0161ek. Nel secondo tempo sono i cechi a riprendere in mano le rendini del gioco e cos\u00ec anche nella terza frazione quando a dieci minuti dal termine arriva il gol che sblocca il punteggio.\nPetr Svoboda diventa l'eroe del giorno grazie ad un tiro scoccato dalla linea blu che pur non essendo irresistibile non viene parato da \u0160talenkov che essendo coperto non aveva visto il disco partire.\nNel tempo rimanente i russi si riversano all'attacco ma le loro speranze si infrangono ancora una volta davanti ad un Ha\u0161ek, poi eletto miglior portiere del torneo, che sfoggia in questa partia una prestazione davvero superba. Due anni dopo il primo alloro iridato arriva cos\u00ec anche il primo titolo olimpico.\nMondiali 1999.\nDopo la vittoria di Nagano si entra in quello che pu\u00f2 essere a buon diritto considerato il periodo d'oro della nazionale ceca che culmina con la vittoria di tre mondiali consecutivi.\nAi mondiali del 1999, che si tengono in Norvegia, la nazionale ceca si presenta con una formazione molto diversa da quella trionfatrice poco pi\u00f9 di un anno prima ai Giochi olimpici e per di pi\u00f9 priva di molti dei protagonisti di quella vittoria, come J\u00e1gr e Ha\u0161ek.\nLa squadra ceca viene inserita nel gruppo C assieme agli Stati Uniti, all'Austria e al Giappone. I cechi dominano il girone travolgendo gli austriaci e i nipponici prima di battere per una rete gli americani.\nLa formula del torneo, rinnovata rispetto agli anni precedenti, prevede un altro girone prima della fase finale.\nIl sorteggio vede la Repubblica Ceca nel girone della Russia, Svezia e dei vicini della Slovacchia. La prima partita, contro la Russia, \u00e8 disastrosa e vede i cechi sconfitti con un umiliante 6-1. La sconfitta ha per\u00f2 l'effetto di motivare e caricare i cechi che raggiungono il primo posto nel girone dopo un netto 8-2 nel derby e un secco 2-0 contro gli scandinavi. La Russia, invece, si disintegra dopo quella vittoria rimediando un misero pareggio con la Slovacchia e una brutta sconfitta contro la Svezia per 4-1.\nLa fase finale prevede un tabellone in cui le squadre si scontreranno secondo la formula andata-ritorno. In caso di una vittoria per parte si ricorrer\u00e0 ad un tempo supplementare ed eventualmente ai rigori.\nIn semifinale il cammino della nazionale ceca incrocia ancora una volta con quello della nazionale canadese.\nNella prima partita, i cechi partono bene, ma \u00e8 Wade Redden a segnare per primo e portare in vantaggio la selezione nord-americana. La replica ceca si fa attendere parecchio poich\u00e9 i giocatori sono demoralizzati per lo svantaggio. Solo attorno al trentesimo si vedono i primi veri attacchi cechi che sono per\u00f2 neutralizzati ripetutamente da Ron Tugnutt, \"goalie\" canadese. Nel finale del secondo tempo la squadra europea incassa anche il secondo gol per mano di Stillman.\nA sei mintui dalla fine arriva il primo gol ceco, quando ormai \u00e8 tardi per recuperare.\nIl giorno dopo le squadre si ritrovano sul ghiaccio di Lillehammer.\nSono i canadesi a iniziare con pi\u00f9 convinzione e, nonostante i buoni interventi del portiere ceco Milan Hnili\u010dka, a segnare il primo gol che arriva grazie ad una deviazione fortuita di un difensore ceco. Questa volta la replica ceca non si fa attendere e si concretizza con un rapido uno-due firmato da Kubina e Patera che ribalta il punteggio.\nNella seconda frazione Patrick Marleau riporta la gara in equilibrio, ma i cechi sono pi\u00f9 intraprendenti e si riportano in vantaggio sul finire del secondo tempo. L'ultimo tempo inizia male per i giocatori europei che tornano sotto in virt\u00f9 di due rapide reti di Graves e Thornton.\nLa partita \u00e8 tutt'altro che chiusa: nel giro di 30 secondi una doppietta di Radek Dvo\u0159\u00e1k ribalta nuovamente il risultato. Nel finale di gara David V\u00fdborn\u00fd arrotonda a porta vuota il punteggio per i suoi: 6-4. La differenza reti \u00e8 ininfluente ai fini del passaggio del turno e perci\u00f2 sono necessari i tempi supplementari. All'\"overtime\" non accade nulla: saranno ancora una volta i rigori a stabilire quale fra le due squadre si giocher\u00e0 la finale per l'oro.\nHnili\u010dka e Tugnutt non riescono entrambi a parare i primi due shoot-out. Il coach ceco, Ivan Hlinka, decide allora di sostituire il portiere e manda sul ghiaccio Roman \u010cechm\u00e1nek, con il quale Hnili\u010dka si era alternato per tutto il torneo.\nLa musica non sembra cambiare: \u010cechm\u00e1nek e Tugnutt lasciano passare ancora un rigore a testa.\nPoi \u010cechm\u00e1nek ferma Niedermayer, ma Tugnutt risponde a dovere. Una seconda parata di \u010cechm\u00e1nek e un gol di \u0160pa\u010dek mettono fine all'incontro e consegnano alla Repubblica Ceca il biglietto d'ingresso per la finale.\nLa partita decisiva del torneo \u00e8 una finale inedita fra due formazioni che non si sono mai incontrate nell'ultimo match di una competizione internazionale: Finlandia e, appunto, Repubblica Ceca. La gara si decide in due partite.\nNella prima \u00e8 la Finlandia a dominare il gioco, ma la Repubblica Ceca passa per prima in vantaggio. Hnili\u010dka sfodera un'ottima prestazione tra i pali neutralizzando i tentativi degli attaccanti finlandesi.\nIn seguito Martin Ru\u010dinsk\u00fd, nel rientrare in campo dopo una penalit\u00e0, s'impossessa del disco e s'invola a segnare la rete del 2-0. Dopo molte occasioni anche la Finlandia riesce ad andare in gol grazie alla stella Teemu Sel\u00e4nne.\nA tre minuti dalla fine del match, gli scandinavi hanno un'occasione davvero invitante per rimettere in piedi la partita. Petr S\u00fdkora \u00e8 in panca puniti e la Finlandia ha la possibilit\u00e0 di giocare 6 contro 4, dopo avere sostituito il portiere con un giocatore di movimento.\nTuttavia non si concretizza nessuna opportunit\u00e0 e quando S\u00fdkora rientra sul ghiaccio, come successe in precedenza con il compagno, controlla il disco e segna un facile gol a porta vuota.\nNella partita di ritorno la Finlandia deve vincere. La nazionale scandinava schiera in porta il debuttante Miikka Kiprusoff, alla sua prima competizione ufficiale, ed \u00e8 priva di uno dei suoi giocatori chiave, Saku Koivu.\nNonostante le premesse, la partita si mette subito nel verso giusto per la Finlandia: nel primo tempo Niemi e Lind portano i compagni sul 2-0.\nNei primi minuti della seconda frazione Jere Karalhati arrotonda il punteggio: 3-0. Tutti gli attacchi cechi sono vanificati da un ottimo Kiprusoff.\nAlla fine della seconda frazione Viktor Uj\u010d\u00edk segna il gol della bandiera per i cechi. Il risultato finale dei tempi regolamentari vede gli Scandinavi vincere per 4-1 e rende necessari i supplementari per decretare il campione del mondo.\nA meno di cinque minuti dal termine dei tempi supplementari, Jan Hlav\u00e1\u010d, lanciato in contropiede, batte Kiprusoff per la seconda volta nella serata e regala ai suoi la medaglia d'oro. Al termine del torneo Franti\u0161ek Ku\u010dera \u00e8 eletto miglior difensore, mentre Kubina e Ru\u010dinsk\u00fd sono inseriti nella squadra ideale.\nMondiali 2000.\nNel 2000 la Repubblica Ceca deve difendere il titolo a San Pietroburgo e alla guida della squadra c'\u00e8 un avvicendamento: Ivan Hlinika, artefice del successo olimpico e dell'oro norvegese, lascia il posto per allenare i Pittsburgh Penguins in NHL. Al suo posto subentra Josef Augusta, gi\u00e0 vice di Hlinika in Norvegia.\nLa nazionale ceca domina senza troppa difficolt\u00e0 - eccetto l'ennesimo capitolo della sfida con il Canada, vinto 2-1 - il girone C, raggiungendo il primo posto a punteggio pieno.\nLe prime tre squadre di ogni girone sono inserite in un altro raggruppamento da sei squadre: contro Italia e Slovacchia la squadra non ha nessun problema, mentre \u00e8 la Finlandia a mettere in difficolt\u00e0 i campioni in carica: al termine di una partita entusiasmante sono i finnici ad avere la meglio per 6-4. Nonostante la sconfitta la squadra ceca riesce comunque a piazzarsi in prima posizione e a guadagnare l'accesso alla fase finale.\nNei quarti i giocatori cechi si trovano di fronte la Lettonia. Il primo tempo termina a reti inviolate, mentre il secondo si apre con i giocatori lettoni che si portano in vantaggio. Nel prosieguo della frazione i cechi prima pareggiano e poi dilagano imponendosi al termine della partita per 3-1. Nei quarti si rinnova la sfida con il Canada, gi\u00e0 battuto nel girone preliminare: la partita \u00e8 caratterizzata da numerose penalit\u00e0, specialmente per i canadesi cui vengono sanzionati 39 minuti in totale - 20 per il solo Todd Bertuzzi. I cechi vincono la partita, ancora per 2-1, e trovano in finale gli antichi compatrioti slovacchi.\n\u00c8 il secondo confronto fra le due formazioni nel corso del torneo: nel secondo girone i cechi si erano imposti per 6-2. Nonostante il precedente recente e nonostante il fatto che i giocatori slovacchi non avevano ancora mai battuto i cechi fino ad allora, la nazionale slovacca parte comunque fiduciosa e riesce a imporre il proprio ritmo nelle prime fasi del match, mettendo a dura prova il portiere ceco \u010cechm\u00e1nek. Tuttavia i cechi si difendono bene e, esaurito lo slancio dei cugini slovacchi, chiudono il primo drittel in vantaggio per 3-0. Con soli quattro tiri la Repubblica Ceca ha segnato tre volte, mentre gli Slovacchi devono faticare parecchio per trovare la prima rete, nel secondo tempo, con il difensore Martin \u0160trb\u00e1k. L'ultimo tempo si apre con una rete per parte e a cinque minuti dalla fine, sul 4-2 per i giocatori cechi, Miroslav \u0160atan riapre la partita segnando il terzo gol slovacco. Quaranta secondi pi\u00f9 tardi, Robert Reichel spegne le speranze slovacche e le paure ceche segnando la rete del definitivo 5-3 che regala alla Repubblica Ceca il secondo titolo consecutivo.\nMondiali 2001.\nNel 2001 i mondiali si tornano a giocare in Germania, dove 8 anni prima la nazionale ceca aveva fatto il suo esordio ufficiale nella competizione, vincendo anche la prima medaglia (bronzo). La terra teutonica porta bene alla squadra ceca che riesce nel difficile tentativo di ripetersi per il terzo anno consecutivo.\nFine di un ciclo.\nNel 2002, in Svezia, sfuma la possibilit\u00e0 del poker (e del tris personale per l'allenatore Josef Augusta) perch\u00e9 la selezione ceca viene sconfitta 3-1 dalla Russia nei quarti di finale e torna a casa senza medaglie. Con la vittoria in Germania - e la sconfitta in Svezia - si chiude il ciclo di vittorie e di successi apertosi con Nagano che aveva portata la squadra al vertice delle classifiche mondiali. Si apre un periodo di magra per la nazionale che non riuscir\u00e0, ancora nel 2002, a difendere il titolo olimpico concludendo il torneo di Salt Lake City al quinto posto. Nel 2003 la squadra riesce a raggiungere il quarto posto dopo aver perso la finalina contro la Slovacchia campione uscente.\nRinascita.\nNel 2004 \u00e8 proprio la Repubblica Ceca ad ospitare i mondiali, per la prima volta nella sua storia, e la nazionale di casa non sembra aver affatto intenzione di sfigurare di fronte ai propri tifosi, che accorreranno numerosissimi ai palazzetti in quella che sar\u00e0 l'edizione pi\u00f9 seguita dei Campionati del Mondo. Nelle prime otto partite la squadra infila una serie di otto vittorie consecutive (tra cui un 6-2 al Canada) che lasciano ben sperare per l'esito del torneo. Il sogno iridato, per\u00f2, si spezza gi\u00e0 ai quarti quando la squadra ceca \u00e8 superata per 3-2 dagli Stati Uniti e si deve cos\u00ec accontentare di un altro quinto posto.\nL'anno della rinascita finalmente arriva ed \u00e8 il 2005. In Austria, dove nel 1996 era arrivato il primo oro, la nazionale, trascinata da J\u00e1gr e Vokoun, poi eletto miglior portiere, arriva sino alla finale, in cui batte 3-0 i rivali canadesi conquistando la quinta medaglia d'oro della propria storia.\nCon questa vittoria Jarom\u00edr J\u00e1gr e Ji\u0159\u00ed \u0160l\u00e9gr diventano i primi due giocatori cechi ad entrare nel Triple Gold Club: un'esclusiva cerchia di giocatori che in carriera hanno vinto Olimpiadi, mondiali e Stanley Cup.\nL'anno dopo l'hockey internazionale ha due appuntamenti di grande prestigio: i Giochi olimpici di Torino e i mondiali in Lettonia. A Torino il cammino della squadra s'interrompe alle semi-finali, quando i cechi vengono sconfitti dagli svedesi, poi vincitori del torneo. Nella finale per il 3\u00ba/4\u00ba posto i cechi s'impongono per 3-0 sulla Russia portando a casa la medaglia di bronzo. Con questa vittoria la Repubblica Ceca diventa una delle sole tre nazioni (assieme a Russia e Finlandia) ad aver vinto due medaglie alle Olimpiadi da quando \u00e8 possibile per i giocatori NHL partecipare a questo torneo.\nAi mondiali in Lettonia, la Repubblica Ceca riesce anche questa volta a conquistare una medaglia: in questo torneo la selezione ceca giunge sino alla finale, dove, per\u00f2, deve cedere il passo, ancora una volta, alla Svezia, che nel 2006 riesce per la prima volta nell'impresa di conquistare sia Olimpiadi che mondiali nello stesso anno.\nDopo questi successi le successive apparizioni alla manifestazione mondiale sono state pi\u00f9 deludenti: nel 2007 la squadra \u00e8 arrivata al 7\u00ba posto, nel torneo 2008 al 5\u00b0 e nell'edizione 2009 al 6\u00b0.\nUn nuovo successo e gli anni recenti.\nLa selezione della Cechia \u00e8 tornata sugli scudi l'anno successivo in terra tedesca, che gi\u00e0 aveva fatto da sfondo a successi passati. La squadra \u00e8 inserita nel girone assieme a Francia, Norvegia e Svezia. Dopo una roboante vittoria per 6-2 sui francesi e una inattesa sconfitta 3-2 con i norvegesi, i cechi si guadagnano il secondo posto nel girone imponendosi all'ultima giornata sulla Svezia.\nGrazie a questa vittoria la Repubblica Ceca si presenta al secondo turno con un record di una vittoria e una sconfitta (come prevede la formula del torneo). Dopo aver perso contro la sorprendente Svizzera, i Cechi hanno la meglio su Lettonia e Canada assicurandosi cos\u00ec un posto fra le prime otto squadre del mondo.\nTuttavia la non brillante terza posizione raggiunta nel girone, costringe i Cechi ad un impegnativo quarto di finale contro la Finlandia. Dopo essere passati in vantaggio dopo meno di un minuto, i finlandesi vengono raggiunti nei primi minuti del terzo drittel. Al termine dei tempi regolamentari e dei successivi supplementari il punteggio rimane bloccato sull'1-1, rendendosi cos\u00ec necessari gli shootout. Il rigore decisivo viene messo a segno per i cechi da Jan Marek, che consente ai suoi di avanzare alle semifinali, dove ritroveranno la Svezia. Venutisi a trovare ancora in svantaggio per 2-1, i Cechi riescono a risollevare le proprie sorti a soli 8 secondi dalla fine grazie ad un gol di Karel Rach\u016fnek. Conclusisi i successivi tempi supplementari a reti inviolate, ai rigori \u00e8 ancora Marek, come nei quarti, a segnare il gol decisivo.\nIn finale arriva anche la Russia, con un roster infarcito di grandi stelle NHL, tra cui Evgenij Malkin e Aleksandr Ove\u010dkin. Si tratta della prima volta in cui queste due squadre si sono affrontate in una finale di Coppa del Mondo, bench\u00e9 vi siano stati precedenti finali tra Unione Sovietica e Cecoslovacchia.\nDopo venti secondi un pregevole assist di Jarom\u00edr J\u00e1gr permette a Jakub Klepi\u0161 di segnare la prima rete dell'incontro. I russi, riversatisi in attacco, riescono a segnare il gol del pareggio sul finire del primo tempo. Tuttavia la rete viene annullata poich\u00e9 giunta a tempo scaduto: generando non poca confusione, infatti la sirena di fine periodo era suonata con qualche istante di ritardo. Pur soffrendo, i cechi riescono a mantenere il minimo vantaggio sino alla met\u00e0 del secondo periodo quando uno sfortunato scontro tra i compagni Ove\u010dkin e F\u00ebdorov d\u00e0 il la al contropiede dei cechi, finalizzato dal capitano Tom\u00e1\u0161 Rolinek con una fortuita deviazione di pattino su assist di Rach\u016fnek, l'eroe della semifinale. Successivamente il match si innervosisce (specialmente per una carica di Emelin su J\u00e1gr, che impedir\u00e0 al veterano di ceco di rientrare) e numerose sono le penalit\u00e0 assegnate. A trentacinque secondi dalla fine \u00e8 Pavel Dacjuk, poi nominato miglior attaccante del torneo, ad accorciare le distanze in powerplay 3vs5. Gli ultimi assalti russi sono ben neutralizzati da Tom\u00e1\u0161 Vokoun e i Cechi possono festeggiare il loro sesto titolo iridato, di nuovo sul ghiaccio della Lanxess Arena di Colonia che nove anni prima li vide trionfare sulla Finlandia.\nPer J\u00e1gr, top-scorer, a pari merito con Klepi\u0161, della squadra con 7 punti, \u00e8 il secondo oro mondiale personale, dopo il successo austriaco del 2005.\nRecord.\nDue giocatori cechi fanno parte del Triple Gold Club: si tratta di Jarom\u00edr J\u00e1gr e Ji\u0159\u00ed \u0160l\u00e9gr. Entrambi hanno vinto il campionato del mondo nel 2005 e le Olimpiadi nel 1998; J\u00e1gr ha vinto la Stanley Cup con i Pittsburgh Penguins nel 1991 e nel 1992, \u0160l\u00e9gr nel 2002 con i Detroit Red Wings.\nDavid V\u00fdborn\u00fd \u00e8 il giocatore che vanta pi\u00f9 presenze con la nazionale: 218 partite giocate. Tra i portieri, \u00e8 Milan Hnili\u010dka il pi\u00f9 convocato (93 partite), per i difensori \u00e8 Franti\u0161ek Kaberle (186 presenze), che \u00e8 anche il pi\u00f9 prolifico giocatore tra i pari ruolo (20 gol). Martin Proch\u00e1zka \u00e8 il giocatore che ha segnato di pi\u00f9 in assoluto: 61 gol."}
{"id": "2077088", "revid": "767487", "url": "https://it.wikipedia.org/wiki?curid=2077088", "title": "Sydney White - Biancaneve al college", "text": "Sydney White - Biancaneve al college (\"Sydney White\") \u00e8 un film del 2007 diretto da Joe Nussbaum. Il film \u00e8 una rilettura in chiave moderna della fiaba di \"Biancaneve e i sette nani\", con protagonista la studentessa di un college americano, interpretata da Amanda Bynes.\nTrama.\nSydney White \u00e8 una ragazza prossima al college. Ha perso la madre quando aveva 9 anni ed \u00e8 stata cresciuta dal padre idraulico e dai suoi amici operai. Sydney si guadagna una borsa di studio per il college ed entra nella confraternita delle Kappa Phi Ni, sperando di seguire le orme della madre. Arrivata al campus fa amicizia con Nana Hotchkiss, anche lei figlia di una ex-consorella delle Kappa. Alla festa di benvenuto delle matricole si scontrer\u00e0 con la presidentessa della confraternita delle Kappa Phi Ni, Rachel Witchburn, che considera Sidney non degna di far parte della confraternita; poco dopo Sydney conosce e si invaghisce di Tyler, l'ex-fidanzato di Rachel.\nPer far parte delle Kappa, Sydney e le altre ragazze vengono sottoposte a varie e bizzarre prove di iniziazione (rispondere a domande sulla storia e i costumi della confraternita, pulire i bagni degli uomini...), ma dopo aver terminato il corso di iniziazione alla festa di debutto Rachel la umilia, utilizzando la sua autorit\u00e0 presidenziale per dichiarare Sydney inadatta ad essere un Kappa. Umiliata e triste, Sydney abbandona immediatamente la residenza delle Kappa e lascia la casa. Senza nessun posto dove andare, Sydney viene ospitata da sette studenti nerd emarginati: Lenny, Terrence, Jeremy, Gurkin, Spanky, George e Embel\u00e9. I sette ragazzi vivono nel \"Buco Nero\", (cos\u00ec chiamato perch\u00e9 \"risucchia gli sfigati\"), una casa fatiscente ex-dormitorio per studenti in sovrannumero, che non appartiene a nessuna confraternita.\nSydney inizia a vivere con i sette ragazzi, instaurando una profonda amicizia e aiutandoli a destreggiarsi nella vita. Allo scopo di far cadere il potere che le confraternite esercitano sul college, Sydney convince Terrence a concorrere per il titolo di Presidente del corpo studentesco, al fine di riprendere ci\u00f2 che i greci hanno avuto per tanto tempo. Le cose sembrano andare bene, inoltre Sydney inizia a uscire con Tyler che si dimostra un ragazzo gentile e volenteroso e pi\u00f9 nerd di quanto non appaia. Gelosa del rapporto che si sta instaurando tra i due, Rachel fa invitare Sydney e i suoi amici a una festa dove non solo umilia i ragazzi facendoli spogliare e mettere in imbarazzo davanti a tutti gli studenti ma rivela che Terrance non pu\u00f2 concorrere ed essere eletto perch\u00e9 \u00e8 gi\u00e0 laureato; come colpo di grazia Rachel informa che far\u00e0 demolire il Buco Nero per far sorgere il Centro Residenziale Witchburn-Prince per le confraternite. Sydney delusa dal coinvolgimento di Tyler per il progetto lo lascia. I ragazzi, arrabbiati con Sydney per averli fatti sfrattare dal loro dormitorio, sono costretti a trasferirsi in un motel. Triste e sconsolata per l'abbandono da parte dei suoi amici riceve la visita di suo padre che, preoccupato per la figlia, l'ha raggiunta spiegandole che il suo obiettivo non \u00e8 rivivere la vita di sua madre ma fare le esperienze che l'hanno resa una persona meravigliosa.\nDi nuovo piena di entusiasmo Sidney si ricongiunge coi suoi amici e si candida lei stessa per la Presidenza; per la sua campagna non coinvolge solo i suoi amici ma tutti gli studenti che a causa delle confraternite non hanno voce in capitolo, facendo andare su tutte le furie Rachel, che le metter\u00e0 i bastoni tra le ruote in ogni modo, arrivando a pagare un hacker per infettare il suo portatile eliminando la sua tesi per il dibattito finale. Decisa a non arrendersi passa la notte in bianco per finire la sua tesi fino ad addormentarsi poco prima che il dibattito inizi. Tyler, con cui nel frattempo si \u00e8 riappacificata, preoccupato per lei la raggiunge e la sveglia con un bacio giusto in tempo.\nAl dibattito sembra che Rachel sia la favorita ma con l'aiuto di tutte le minoranze del campus Sydney prende forza e vince le elezioni. Invece Rachel per il suo comportamento viene accerchiata dalle altre ragazze della sorellanza Kappa e privata del suo status. Con la vittoria di Sydney il Buco Nero viene completamente ristrutturato e ribattezzato \"Libert\u00e0 al Settimo Potere\", tutti i ragazzi hanno dato una svolta alla loro vita da studenti, perfino Terrence che, dopo aver venduto la sua teoria sugli eventi sportivi a una societ\u00e0, \u00e8 diventato milionario.\nSydney ha finalmente capito che la sua vita al college non \u00e8 determinata dal fatto che faccia parte di una confraternita, sia una nerd o altro, ma \u00e8 il legame con le persone e le esperienze che vivono insieme, la cosa pi\u00f9 importante.\nDistribuzione.\nIl film \u00e8 stato distribuito nelle sale cinematografiche statunitensi il 21 dicembre 2007 da Universal Pictures. In Italia, \u00e8 stato distribuito direttamente in home video nell'ottobre del 2008.\nAccoglienza.\nIncassi.\nIl film \u00e8 stato un flop commerciale, incassando circa 11,9 milioni di dollari in Nord America e 1,7 milioni nel resto del mondo, per un totale di 13,6 milioni, a fronte di un budget di circa 16,5 milioni.\nCritica.\nIl film \u00e8 stato stroncato dalla critica: sul sito Rotten Tomatoes, detiene una percentuale del 36% di giudizi positivi, basata su 84 recensioni da parte dei critici specializzati, con un voto in media del 4,9. Su Metacritic, ha un punteggio di 45 su 100, basato su 21 recensioni da parte della critica."}
{"id": "2077100", "revid": "486946", "url": "https://it.wikipedia.org/wiki?curid=2077100", "title": "WWE WrestleMania I", "text": ""}
{"id": "2077103", "revid": "372624", "url": "https://it.wikipedia.org/wiki?curid=2077103", "title": "Pauline Moran", "text": "Formazione.\nHa studiato presso molte scuole, come la National Youth Theatre e la Royal Academy of Dramatic Art.\nFilmografia.\nSerie televisive.\nLa sua pi\u00f9 celebre interpretazione \u00e8 nelle serie televisive \"Poirot\", tratto dai romanzi di Agatha Christie, dove recita nei panni di Miss Felicity Lemon, segretaria dell'investigatore privato Hercule Poirot (David Suchet)."}
{"id": "2077107", "revid": "161374", "url": "https://it.wikipedia.org/wiki?curid=2077107", "title": "Cattolica romana", "text": ""}
{"id": "2077109", "revid": "161374", "url": "https://it.wikipedia.org/wiki?curid=2077109", "title": "Sec. VIII", "text": ""}
{"id": "2077113", "revid": "204012", "url": "https://it.wikipedia.org/wiki?curid=2077113", "title": "Septum", "text": ""}
{"id": "2077114", "revid": "122771392", "url": "https://it.wikipedia.org/wiki?curid=2077114", "title": "Cucina polacca", "text": "La cucina polacca (in polacco \"kuchnia polska\") \u00e8 molto varia, ma risulta difficile definirne l'origine e la tipicit\u00e0.\nLa cucina attuale infatti, \u00e8 frutto dei cambiamenti storici, e delle numerose invasioni, che hanno profondamente influenzato la moda culinaria ed \u00e8 il risultato della reinterpretazione delle influenze della Cucina russa, tedesca, francese, italiana ed ebraica.\nStoria.\nLe cronache medioevali descrivono la cucina polacca come molto piccante e basata su carni e grani. Rispetto ad altre cucine europee dell'epoca erano molto usate le spezie, soprattutto il pepe, la noce moscata e il ginepro anche perch\u00e9 era fiorente l'importazione dai paesi orientali a prezzi bassi.\nL'uso del miele e della rapa era molto comune. Tra gli alcolici pi\u00f9 famosi la birra e l'idromele con il vino proveniente soprattutto da Slesia e Ungheria.\nNel 1518 la regina Bona Sforza rivoluzion\u00f2 la cucina polacca portando nel paese i cuochi italiani.\nIl primo ricettario polacco, il \"Compendium Ferculorum albo zebranie potraw\", \u00e8 stato pubblicato nel 1682 da Stanis\u0142aw Czerniecki. Nel 1786 Wojciecha Wieldek d\u00e0 alle stampe \"Kucharz doskona\u0142y\" (\"Il cuoco perfetto\").\nStanis\u0142aw August porter\u00e0 ulteriori modifiche alla tradizione con la moda della cucina francese, molto leggera.\nSaranno successivamente pubblicati una serie di libri di Jan Szyttler, allievo di un celebre cuoco di re Paula Tremona. I piatti che si possono dire tradizionali provengono ancora oggi da ricette di autori del XIV secolo come Lucyna \u0106wierczakiewiczowa.\nIngredienti.\nTipici per la cucina polacca sono i carboidrati, quindi i piatti di grano - kasza, il pane e diversi piatti a base di farina. La cucina include molti prodotti derivati dalle numerose foreste, come funghi, frutta e erbe.\nLe carni tipiche sono suino, pollame e selvaggina varia - conigli, uccelli, cervi e cinghiali - e anche pesci d'acqua dolce.\nLa frutta comprende mele e frutti di bosco. Anche le prugne, le pere, le ciliegie, le ciliegie selvatiche, l'uva spina e il ribes.\nIl pranzo \u00e8 il pasto principale della giornata, ed \u00e8 consumato nelle prime ore del pomeriggio. Le portate sono una zuppa o minestra, seguita da un piatto generico e verdura ed infine il dolce accompagnato da t\u00e8, o succo di prugne o rabarbaro.\nTra le minestre tradizionali la barszcz, una zuppa di barbabietole, la \u017curek, una minestra di farina di segale acida, la og\u00f3rkowa, una minestra di cetrioli, e la kapu\u015bniak, a base di cavoli.\nIl pi\u00f9 celebre e tradizionale piatto polacco \u00e8 il bigos, uno stufato di carne, cavoli e crauti, con aggiunta di prugne secche ed altre spezie. Tra i piatti celebri i pierogi, ravioli ripieni, a scelta, di formaggio, funghi, frutta, cavoli o carne, i Go\u0142\u0105bki, involtini di cavolo ripieni di carne e di riso, i pyzy, gnocchi di patate con o senza ripieno di carne, e la karp, carpa in gelatina o fritta.\nTra i dolci tipici si possono annoverare: makowiec, il cui ingrediente principale sono i semi di papavero, sernik a base di formaggio fresco e piernik a base di miele e spezie.\nPiatti tipici polacchi"}
{"id": "2077115", "revid": "126257", "url": "https://it.wikipedia.org/wiki?curid=2077115", "title": "Vocale atona", "text": ""}
{"id": "2077116", "revid": "188116", "url": "https://it.wikipedia.org/wiki?curid=2077116", "title": "Giorgio Pallavicino Trivulzio", "text": "Biografia.\nNato in una famiglia aristocratica (egli fu Marchese, Signore di San Fiorano, Consignore della Calciana Inferiore, Patrizio Milanese, Patrizio Veneto) da Giorgio Pio e da Anna Besozzi, dopo aver viaggiato a lungo per l'Europa si iscrisse alla Carboneria. \nAllo scoppio dei moti del 1820-21 partecip\u00f2 attivamente all'insurrezione; in particolare, si era recato in Piemonte con Gaetano Castiglia per invitare Carlo Alberto a entrare in Lombardia. Arrestato il 4 dicembre 1821, interrogato dal magistrato inquirente Salvotti, il 22 febbraio 1823 fece ammissioni compromettenti per altri patrioti fra i quali Federico Confalonieri. Nel successivo processo Pallavicino fu condannato a morte; la pena fu poi commutata a venti anni di carcere duro che scont\u00f2 nella prigione asburgica dello Spielberg (presso Brno) fino al 1832, e poi in quelle di Gradisca e di Lubiana. Amnistiato nel 1835, dopo un periodo di confino a Praga, nel 1840 torn\u00f2 in Lombardia.\nRiprese a svolgere attivit\u00e0 politica dopo le Cinque giornate del 1848. Rifugiatosi dapprima in Svizzera e poi a Parigi, dove incontr\u00f2 Daniele Manin, soggiorn\u00f2 a lungo anche a Torino. A Torino fu eletto nel parlamento sabaudo dalla seconda alla sesta legislatura (1849-1860). In Piemonte fu uno dei fondatori della Societ\u00e0 nazionale italiana, nella presidenza della quale succedette a Manin nel dicembre 1857, e in tale veste si adoper\u00f2 per l'organizzazione della spedizione dei Mille.\nFu nominato senatore nell'aprile 1860.\nIl Cavour, che non si fidava di Agostino Bertani, segretario generale del \"dittatore\" Garibaldi, favor\u00ec la nomina del Pallavicino come prodittatore a Napoli da parte di Garibaldi subito dopo l'ingresso nella citt\u00e0 (settembre 1860). Pallavicino si batt\u00e9, contro il volere dello stesso Garibaldi, per l'annessione immediata delle province napoletane al Regno di Sardegna e dopo il plebiscito del 21 ottobre, venne decorato con il collare dell'Annunziata.\nSuccessivamente venne nominato prefetto di Palermo, carica che ricopr\u00ec dal 16 aprile al 25 luglio 1862. Il 15 luglio 1862 Giuseppe Garibaldi tenne in quella citt\u00e0 un infuocato discorso in cui invocava la liberazione di Roma; Pallavicino, grande amico del generale, non intervenne. Dopo la giornata dell'Aspromonte (29 agosto 1862), il primo ministro Urbano Rattazzi lo destitu\u00ec. Rest\u00f2 ancora Vicepresidente del Senato (3 febbraio 1861-21 maggio 1863).\nDal dicembre 1964 Pallavicino si ritir\u00f2 a vita privata, non partecipando pi\u00f9 ai lavori del Senato del Regno."}
{"id": "2077119", "revid": "115557816", "url": "https://it.wikipedia.org/wiki?curid=2077119", "title": "Guilcer", "text": "Il Guilcer o Guilcier \u00e8 una subregione storica e geografica della Sardegna. \nStoria.\nIl nome \u00e8 un acronimo derivato dall'antico dipartimento post-giudicale denominato \"Parte Cier Real\" con il suo capoluogo \"Guilarze\" (oggi Ghilarza).\nDopo la battaglia di Macomer, 1477, dove gli aragonesi sconfissero definitivamente l'esercito del marchesato di Oristano, la contrada del \"Guilceri\", che riuniva alcune decine di centri abitati, venne divisa in \"Parte Cier Canales\" (comprendente i territori dei paesi della media valle del Tirso, Sedilo, Domus Novas Canales, e parte di Norbello) che venne assegnata al feudatario di Sedilo, e \"Parte Cier Real\" (comprendente i territori di Ghilarza, Abbasanta, Paulilatino, la restante parte di Norbello, Aidomaggiore) che venne infeudato alla Corona. I paesi di Seneghe, Narbolia, Bonarcado e Milis, rimasero al Marchesato di Oristano sotto il nome di \"Parte Milis\" o Campidano di Milis \nA seguito della sentenza di fellonia contro il Leonardo Alagon, il 12 agosto 1479, re Ferdinando II di Aragona sottrasse il \u2018'Guil-cier'\u2019 al Marchesato, assegnandolo in modo indissolubile alla Corona, e dando facolt\u00e0 agli abitanti di resistere anche con le armi ad ogni tentativo di modifica statuale, senza incorrere in alcuna pena. Il re concesse inoltre ai paesi del '\u2019Guil-Cier'\u2019 il diritto di insegna con stendardo. \nIl nome di \"Parte Cier Real\" fu comunemente utilizzato nei documenti ufficiali della Corona spagnola, nei documenti sia fiscali sia amministrativi.\nAl momento della sua creazione, il territorio di \"Parte Cier Real\" contava 6259 abitanti. I terreni seminativi in dotazione si calcolavano in 39.000 \"starelli\" di cui 10.000 a \"Guilarze\", 17.000 a \"Pauli-Latinu\", 7.000 ad \"Abbasanta\", 5.000 ad \"Aidomaggiore\".\nI diritti feudali che questi villaggi dovevano alla Corona consistevano in diritto di feudo (tassa che si pagava in denaro), diritto di grano ed orzo, diritto di vino, decime del bestiame (\"degumarum\"), diritto di paglia ed Alcadia, che si pagavano agli amministratori di \u2018'Tanca Regia'\u2019 \nQuesto territorio fu riservato alla Corona spagnola, sottraendolo all'infeudamento, con lo scopo di assicurare il mantenimento dell'allevamento regio dei cavalli di \"Tanca Regia\" (allevamento gi\u00e0 esistente nel periodo romano tardo-imperiale, proseguito in epoca bizantina, e ripreso dai Giudici di Arborea). In questo territorio gli spagnoli hanno diffuso le loro usanze e la loro lingua (di cui molte parole sono rimaste nei dialetti del Guilcer).\nLa contabilit\u00e0 fiscale rimase distinta per \"Guilarze\" e il resto di \"Parte Cier Real\" fino al 1490 quando Isabella di Castiglia, sollecitata a finanziare l'avventura di Cristoforo Colombo, ordin\u00f2 ai suoi esattori un supplemento di prelievo fiscale, peraltro assai pesante. I prelievi cos\u00ec assommati furono notificati in un \"unicum\" che descriveva il risultato sia di Guilarze sia di Parte Cier Real, intitolato \"Gettito di Guil-Cier\". Da allora, sempre pi\u00f9 spesso, documenti di atti amministrativi, governativi e fiscali furono riferiti, per semplicit\u00e0, al contesto territoriale del \"Guil-Cier\", ossia al capoluogo Guilarze e al suo territorio circostante."}
{"id": "2077125", "revid": "767487", "url": "https://it.wikipedia.org/wiki?curid=2077125", "title": "Mike Smrek", "text": ""}
{"id": "2077127", "revid": "729019", "url": "https://it.wikipedia.org/wiki?curid=2077127", "title": "Battaglia di Siponto (663)", "text": "La battaglia di Siponto si svolse a Siponto, ai piedi del monte Gargano, il giorno 8 maggio 663 tra Saraceni e Longobardi. Questi ultimi per celebrare la vittoria fondarono fra l'altro molte chiese e abbazie in onore dell'arcangelo Michele (fra le quali Sant'Angelo di Chiaserna), la cui apparizione durante lo scontro ne decise l'esito favorevole alle forze cristiane."}
{"id": "2077128", "revid": "767487", "url": "https://it.wikipedia.org/wiki?curid=2077128", "title": "Eloise al Plaza", "text": "Eloise al Plaza \u00e8 un film della Disney del 2003, diretto da Kevin Lima.\nTrama.\nLa protagonista, Eloise, \u00e8 una bambina di 6 anni che vive con la sua tata al Plaza hotel, dove si diverte a mettere in subbuglio il lavoro di tutti gli impiegati."}
{"id": "2077129", "revid": "1372005", "url": "https://it.wikipedia.org/wiki?curid=2077129", "title": "Julius Rudel", "text": "Biografia e carriera.\nRudel era studente all'Accademia di Musica a Vienna, ma lasci\u00f2 l'Austria nel 1938, dopo che il Paese fu annesso dalla Germania. Emigr\u00f2 negli Stati Uniti per studiare al Mannes College of Music di New York. Dopo aver completato i suoi studi di musica negli Stati Uniti, entr\u00f2 alla New York City Opera, dove intraprese una carriera lunga 35 anni, facendo il suo esordio come direttore nel 1944 e diventandone direttore principale e direttore generale fino al 1979. Nel Venetian Theater della Spanish Courtyard di Katonah (Bedford (New York)) dirige le prime rappresentazioni nel 1966 di \"Curlew River\" di Benjamin Britten e nel 1967 di \"The Burning Fiery Furnace\" di Britten.\nNel 1969 dirige Turandot al Teatro La Fenice di Venezia. Nel 1971 dirige la premi\u00e8re per l'inaugurazione del John F. Kennedy Center's Opera House di Washington di \"Beatrix Cenci\" di Alberto Ginastera. Nel 1975 dirige la premi\u00e8re nel Venetian Theater della Spanish Courtyard di Katonah (Bedford (New York)) di \"The Last Lover\" di Robert Starer. Al Wiener Staatsoper debutta nel 1976 con Die Fledermaus con \u00c9va Marton e Christa Ludwig e nel 1977 La clemenza di Tito con Teresa Berganza. \nNel 1977 dirige la prima rappresentazione nel Th\u00e9\u00e2tre en Plein-air de l'Archev\u00each\u00e9 di Aix-en-Provence di \"Roberto Devereux ossia Il conte d'Essex\" di Gaetano Donizetti con Montserrat Caball\u00e9, Jos\u00e9 Carreras e Ferruccio Furlanetto. Rudel ha diretto importanti orchestre in tutto il mondo e nel 1978 ha vinto anche un Grammy Award. Nell'ottobre 1978 ha diretto per la prima volta al Metropolitan Opera House di New York, facendo il suo esordio con il \"Werther\" di Massenet con Pl\u00e1cido Domingo. Nel 1979 ha accettato la posizione di direttore musicale della Buffalo Philharmonic Orchestra, succedendo a Michael Tilson Thomas.\nAncora al Metropolitan nel dicembre 1980 dirige I dialoghi delle Carmelitane (opera) con R\u00e9gine Crespin, Leona Mitchell e Jean Kraft, nel 1981 Salom\u00e8 (opera), nel 1982 Les contes d'Hoffmann e Die Zauberfl\u00f6te, nel 1984 Die Entf\u00fchrung aus dem Serail, nel 1986 Samson (Handel) con Jon Vickers, Manon Lescaut e La boh\u00e8me con la Mitchell, Ferruccio Furlanetto e Italo Tajo, nel 1988 Il trovatore con Sherrill Milnes e Fiorenza Cossotto, Turandot e Die Fledermaus con Barbara Bonney e Tatiana Troyanos, nel 1989 Il barbiere di Siviglia (Rossini) con Marilyn Horne, nel 1990 Andrea Ch\u00e9nier (opera), nel 1992 Madama Butterfly, nel 1993 Tosca (opera) con Maria Guleghina, Domingo e Milnes, nel 1994 Le nozze di Figaro, nel 1997 Faust con Ren\u00e9e Fleming, Samuel Ramey e Dmitri Hvorostovsky e Manon (Massenet) con la Fleming, nel 2005 Samson et Dalila. Il maestro ha diretto in 268 rappresentazioni al Met.\nAncora a Vienna nel 1980 dirige La traviata con Edda Moser ed Alfredo Kraus e La boh\u00e8me, nel 1981 Cavalleria rusticana (opera), Pagliacci (opera), Il barbiere di Siviglia (Rossini) e Carmen (opera) con Ramey, nel 1984 Tosca con Domingo e nel 1987 Il trovatore. All'Opera di Chicago nel 1982 dirige Tosca con Tajo, Domingo, Grace Bumbry e la Marton e Cos\u00ec fan tutte, nel 1983 Manon con Renata Scotto e Kraus, nel 1985 Samson di Handel con Vickers e June Anderson e nella stagione 1989-1990 Die Fledermaus e Hamlet (opera).\nAl Royal Opera House, Covent Garden di Londra nel 1984 dirige Die Fledermaus e nel 1985 Samson con Vickers e Carol Vaness ed Andrea Ch\u00e9nier con Giorgio Zancanaro, Anna Tomowa-Sintow e Domingo. Ha condotto la Boston Symphony Orchestra nella stagione 1985 ed \u00e8 stato il primo direttore del Kennedy Center, sede del Washington National Opera. Nel 1992 dirige Faust all'Op\u00e9ra National de Paris. Nel 1995 dirige la ripresa nel Music Center Opera di Los Angeles di \"Die Entf\u00fchrung aus dem Serail\". Nel 2008 dirige Carmen con Denyce Graves al Washington National Opera."}
{"id": "2077136", "revid": "116514834", "url": "https://it.wikipedia.org/wiki?curid=2077136", "title": "Miss Lemon", "text": "Miss Felicity Lemon \u00e8 la segretaria di Hercule Poirot; nella serie televisiva \"Poirot\" \u00e8 interpretata da Pauline Moran\nPersonaggio.\nHa poche debolezze e commette raramente qualche errore. Ha una perfetta capacit\u00e0 di pianificare le cose, non sbaglia mai nel comunicare gli appuntamenti a Poirot ed \u00e8 una delle poche persone (forse l'unica) ad essere in grado di preparare la tisana al celebre investigatore.\nGeneralmente la si trova nell'ufficio di Poirot a Londra, ma in alcuni episodi della serie televisiva lo aiuta nelle indagini, offrendogli talvolta spunti davvero interessanti.\nNon sembra che Miss Lemon abbia una vita sociale molto attiva, ma ha un legame molto stretto con la sorella, che \u00e8 la proprietaria di una pensione per studenti a Londra.\nCompare nella maggior parte dei romanzi e dalla prima all\u2019ottava stagione della serie televisiva, tornando comunque per un episodio nell\u2019ultima stagione."}
{"id": "2077137", "revid": "37401", "url": "https://it.wikipedia.org/wiki?curid=2077137", "title": "Consonante sorda", "text": "In linguistica, viene definito consonante sorda il suono articolato senza vibrazione delle corde vocali. Per esempio, sono sorde le consonanti /k/, /f/, /t/ /p/, /s/, /ts/, /t\u0283/ e /\u0283/, mentre sono sonore le corrispettive /\u0261/, /v/, /d/, /b/, /z/, /dz/, /d\u0292/ e /m/, /n/, /\u028e/, /r/ e /\u014b/ poich\u00e9 queste ultime, contrariamente alle prime, hanno bisogno della vibrazione delle corde vocali."}
{"id": "2077139", "revid": "120756438", "url": "https://it.wikipedia.org/wiki?curid=2077139", "title": "Osellino", "text": "L'Osellino \u00e8 un canale artificiale navigabile della terraferma veneziana, che convoglia le acque del fiume Marzenego, deviandole nei pressi di Mestre dal loro corso naturale sino alla localit\u00e0 di Tessera.\nStoria.\nIl canale venne realizzato col nome di \"Fossanuova\" (per distinguerlo dalla non lontana e pi\u00f9 antica \"Fossa Gradeniga\") nel 1507 dalla Serenissima Repubblica, nell'ambito di un pi\u00f9 vasto programma di allontanamento delle foci fluviali dall'area di Venezia.\nLa deviazione del Marzenego si mostrava tanto pi\u00f9 necessaria, in quanto il fiume, sfociando presso l'attuale punta San Giuliano, convogliava detriti nel punto di maggior vicinanza alla citt\u00e0, minacciando di ostruire alcuni dei principali canali utilizzati per i traffici con la terraferma. Le acque del fiume, inoltre, proseguivano attraverso la laguna sino a confluire nell'importante Canale di Cannaregio e, di qui, nel Canal Grande, accumulando detriti che potevano minacciare la sopravvivenza della stessa Venezia.\nLe acque del fiume vennero dunque intercettate immediatamente a valle del borgo di Malghera, e da qui il canale Osellino, proseguendo parallelamente alla gronda lagunare, confluiva nella foce del fiume Dese, scaricandosi infine nella palude di Cona, all'estremit\u00e0 settentrionale della laguna. L'amministrazione dell'intero sistema idraulico dei fiumi Marzenego, Dese e Zero venne in quell'epoca affidato dalla Repubblica di Venezia al neonato \"Consorzio Idraulico Dese\"\nNel 1805, contemporaneamente alla costruzione dell'imponente Forte Marghera, gli Austriaci iniziarono la costruzione, in corrispondenza della chiusa di San Giuliano, del ridotto Forte \"O\", destinato al controllo della chiusa stessa e, attraverso questa, delle acque del canale Osellino, il cui dislivello poteva essere sfruttato all'occorrenza per l'allagamento della piana circostante la fortezza principale, s\u00ec da rendere impossibile un assalto diretto.\nNel 1911 il tratto finale del canale fu interessato dalla costruzione di una nuova fortificazione appartenente al campo trincerato di Mestre, il Forte Bazzera, realizzato alla confluenza di un canale scolmatore per la raccolta delle acque di bonifica.\nNegli anni Cinquanta del XX secolo il corso terminale del canale Osellino venne interrotto dai lavori per la realizzazione dell'aeroporto \"Marco Polo\", portando all'interramento di un tratto del canale e formando di conseguenza due canali tronchi: l'\"Osellino Ovest\", che venne aperto a scaricare le acque del Marzenego nel Canale Tessera, e l'\"Osellino Est\", che rimase come troncone morto di collegamento con il Dese.\nBacino idrografico.\nIl canale, lungo circa 13.5\u00a0km, si origina alla confluenza tra due rami del Marzenego, detti \"Campana\" e \"Beccherie\", che si riuniscono nei pressi di piazzale Cialdini, a Mestre, dove \u00e8 presente una chiusa per la regolazione del regime idraulico tra le acque dolci del Marzenego e quelle salmastre risalenti dalla laguna lungo l'Osellino. Il canale procede quindi quasi rettilineo in direzione sud-est sino a Forte Manin e alla chiusa dello \"Scaricatore alle Rotte\", dove si ricollega all'antica foce del Marzenego nel Seno della Seppa. Qui il canale \"Osellino Ovest\" curva verso nord-est, seguendo le rive settentrionali della laguna di Venezia e lambendo gli abitati di Campalto e Tessera. Il canale nella parte terminale si biforca, da una parte proseguendo lungo l'originario taglio sino al canale Bazzera, dall'altra sfociando in laguna nel bacino dell'Aeroporto di Venezia-Tessera, dove si congiunge al canale Tessera. \nSubito a nord-est dell'aeroporto si diparte invece il canale \"Osellino Est\" che, costeggiando ancora la laguna, prosegue sino alla foce del Dese, immettendosi nel canale Dese.\nDato il particolare legame sussistente tra il canale e la laguna, l'Osellino risulta particolarmente sensibile al fenomeno dell'acqua alta, subendo dunque frequenti piene, non solo provocate dall'aumento di portata del Marzenego, ma anche dall'aumento di livello delle acque della laguna.\nIl canale Osellino fa parte del comprensorio gestito dal consorzio di bonifica Acque Sorgive.\nAffluenti.\nDa sinistra: Scolo Dosa, Colletore del Bosco, Collettori Abbinati, Collettore Pr\u00e0 secco, Fosso Checchin, Collettore Acque Alte, Fossa Pagana, Collettore di Favaro, Collettore secondario Bazzera, Fosso Bellinato, Collettore di Tessera, Collettore Campalto, Collettore Cavergnaghi, Collettore Acque Basse, Canale Scolmatore Bazzera.\nDa destra: -\nFauna.\nLe specie di rettili che vivono nell'Osellino o nel suo immediato sono la lucertola muraiola, la tartaruga palustre americana (ormai cos\u00ec invasiva da prevalere quasi totalmente sulla nostrana specie europea) e le bisce d'acqua, come la natrice tassellata. Tra gli anfibi, il rospo smeraldino.\nI mammiferi sono rappresentati per la maggior parte da specie invasive: sono presenti, in numero eccessivo, esemplari di nutrie, perfettamente adattate all'habitat fluviale dell'Osellino, e di ratti delle chiaviche (pantegane), cos\u00ec adattabili che spesso attraversano il canale a nuoto per andare da una sponda all'altra.\nIl canale \u00e8 abitato da numerosissime specie di uccelli. Le pi\u00f9 facili da vedere sono il germano reale, la garzetta, l'airone cenerino, la gallinella d'acqua, il cormorano, il martin pescatore e d'inverno il gabbiano comune. Lungo le rive fangose si pu\u00f2 scorgere anche abbastanza frequentemente il piro-piro piccolo. Sfruttano il canale per abbeverarsi i colombacci, le tortore dal collare, le gazze e le cornacchie, oltre che diverse altre specie di passeriformi. Tra questi, che volano vivaci lungo gli alberi che costeggiano l'Osellino, i pi\u00f9 comuni sono il merlo, la cinciallegra, la ghiandaia, il picchio rosso maggiore e il pettirosso d'inverno."}
{"id": "2077141", "revid": "228587", "url": "https://it.wikipedia.org/wiki?curid=2077141", "title": "Herakleia", "text": ""}
{"id": "2077151", "revid": "1528507", "url": "https://it.wikipedia.org/wiki?curid=2077151", "title": "Scavo (edilizia)", "text": "In edilizia si definisce scavo qualunque asportazione di rocce e/o terra creata con mezzi meccanici e caratterizzato da una profondit\u00e0 di almeno 2 metri rispetto alla quota originaria.\nGli scavi si distinguono in:\nScavi a cielo aperto.\nGli scavi a cielo aperto si suddividono in:\nA seconda della natura del terreno e del volume di terra da scavare i mezzi utilizzati per le opere di scavo possono essere:\nScavi in galleria.\nLo scavo in galleria viene utilizzato tutte le volte in cui per motivi tecnico economici non \u00e8 possibile utilizzare lo scavo a cielo aperto.\nCon lo scavo in galleria si realizzano:\nAttualmente esistono diverse tecnologie no dig, le pi\u00f9 utilizzate per la realizzazione di gallerie di grande sezione si basano sull'uso di frese ad attacco puntuale oppure di frese meccaniche a piena sezione"}
{"id": "2077152", "revid": "297745", "url": "https://it.wikipedia.org/wiki?curid=2077152", "title": "Overtura", "text": ""}
{"id": "2077157", "revid": "1267278", "url": "https://it.wikipedia.org/wiki?curid=2077157", "title": "Serata d'onore (programma televisivo)", "text": "Serata d'onore \u00e8 stato un programma televisivo di punta della Rai negli anni ottanta-novanta e riproposto nel 2008, condotto principalmente da Pippo Baudo.\nLe prime due edizioni vennero trasmesse da Rai 1 da Montecatini Terme nel 1985 come variet\u00e0 primaverile benefico condotto da Pippo Baudo, dove ogni puntata era dedicata a un tema (sport, musica, danza, circo...) con ospiti di rilievo anche internazionale.\nVi fu l'edizione del 1986, sempre con Baudo presentatore e con Heather Parisi soubrette.\nIl 7 aprile 1989 \"Serata d'onore\" (nel frattempo trasferita su Rai 2) segna il rientro in Rai di Baudo dopo la poco esaltante esperienza alla Fininvest. Ospiti della prima puntata furono Adriano Celentano e Jovanotti, che inaugurarono anche la nuova formula dello show che ripercorreva ogni settimana la carriera di due ospiti famosi. Memorabile il siparietto iniziale tra Baudo e lo stesso Celentano, che tornava in televisione dopo le polemiche che si port\u00f2 dietro l'edizione di \"Fantastico\" condotta da lui, nel quale ognuno dei due chiedeva all'altro dove fossero stati nel frattempo. Negli appuntamenti seguenti si susseguirono a due a due sul palco Anna Oxa e Indro Montanelli, poi Gianni Versace e Carlo Verdone, Gino Paoli e Ornella Vanoni, Luciano De Crescenzo e Carla Fracci, e ancora Gianni Morandi, Renzo Arbore, Milva, Eros Ramazzotti.\nCon la medesima formula e sul medesimo canale lo show venne riproposto per ulteriori due edizioni nel 1991 e 1992, la prima affidata a Jerry Cal\u00e0, accompagnato dalle soubrette Elisabetta Gardini e Clarissa Burt e la seconda a Marisa Laurito per la regia di Gino Landi. \nIl comico siciliano port\u00f2 sul palco il padre Salvatore. Fra gli ospiti celebrati nelle dieci puntate della gestione Laurito ci furono Bud Spencer, Pippo Franco, Loretta Goggi, Vittorio Sgarbi, Ciccio Ingrassia, Franco Franchi, Franca Valeri, Luca Barbarossa, il trio Lopez-Marchesini-Solenghi, Alberto Tomba, Mia Martini, Iva Zanicchi, Christian De Sica, Ornella Muti, Riccardo Cocciante, Lino Banfi, Katia Ricciarelli e Marcello Mastroianni.\nNel 1992, una delle due vallette, era la romana Emanuela Bussetta.\nNel 2008 il programma viene riproposto da Baudo su Rai 1 sotto forma di \"show\" che presenta, ogni settimana, una puntata a tema e che coinvolge giovani talenti in vari campi, oltre agli ospiti \"d'onore\", ai siparietti, monologhi, balli e musiche. Il programma dur\u00f2 cinque serate dedicate, rispettivamente, alla moda, al cinema, al teatro, all'opera e agli eventi di quell'anno.\nNella prima puntata del 15 novembre si sono misurati quattro stilisti emergenti (Giovanni Laudicina, Marg\u00f2 Pulsoni, Massimiliano Latte, Valentina Donadel) che hanno sfogato la loro creativit\u00e0: il vincitore della puntata (Marg\u00f2 Pulsoni) ha avuto l'opportunit\u00e0 di intraprendere uno stage presso la maison dello stilista fiorentino Roberto Cavalli. Coloro che partecipano alla puntata sono votati da una giuria d'esperti che consacra il vincitore di ogni categoria.\nLa decisione da parte della Rai di riesumare il programma \u00e8 nata, oltre per riproporre lo schema del variet\u00e0 del sabato sera (classe, eleganza e stile), anche per contrastare gli elevati ascolti di \"C'\u00e8 posta per te\", condotto da Maria De Filippi su Canale 5, obiettivo quest'ultimo che non fu raggiunto.\nIl programma andava in onda dallo studio di Cinecitt\u00e0 a Roma, uno dei pi\u00f9 importanti della RAI."}
{"id": "2077158", "revid": "1776051", "url": "https://it.wikipedia.org/wiki?curid=2077158", "title": "Potatoes for Christmas", "text": "Potatoes For Christmas \u00e8 il primo EP dei Papa Roach, pubblicato nel 1994."}
{"id": "2077163", "revid": "481349", "url": "https://it.wikipedia.org/wiki?curid=2077163", "title": "Consonante sonora", "text": "In linguistica viene definita sonora la consonante il cui suono viene accompagnato dalla vibrazione delle corde vocali. Sono \"sonore\" le consonanti [ v, g, b, d, dz, z ] e \"sorde\" le consonanti [ f, k, p, t, ts, s ], che invece vengono articolate senza far vibrare le corde vocali.\nIn alcune lingue la sonorit\u00e0 \u00e8 un tratto distintivo che permette di distinguere tra loro fonemi con identica articolazione ad eccezione della presenza o assenza della vibrazione delle corde vocali. In altre lingue questa differenza non \u00e8 distintiva. Una lingua di quest'ultimo tipo era l'etrusco, il che ha avuto delle conseguenze nella trasmissione dell'alfabeto greco in Italia e nella sua adozione da parte dei Romani. La terza lettera dell'alfabeto, \"gamma\", che in greco rappresentava una occlusiva velare sonora , venne adottata dagli etruschi come una semplice occlusiva velare non aspirata, e quando i latini appresero dagli etruschi l'alfabeto, inizialmente attribuirono ad essa il valore di occlusiva velare sia sorda sia sonora, e solo in un secondo momento venne marcata una differenza tra la velare sorda (la lettera C, forma assunta dal \"gamma\" in etrusco) e quella sonora, per la quale i latini inventarono una nuova lettera, derivata dalla C con un tratto supplementare: G (in molte iscrizioni arcaiche la lettera C ha ancora valore di \"g\", conservato poi solo nell'ortografia arcaizzante di alcuni nomi propri come CAIVS per \"Gaius\").\nIn italiano la sonorit\u00e0 \u00e8 distintiva nelle occlusive (si vedano coppie minime come \"pasta\"~\"basta\"; \"tante\"~\"Dante\"; \"callo\"~\"gallo\") ma non sempre nelle fricative (a fronte di coppie minime come \"inferno\"~\"inverno\", si veda la pronuncia toscana o lombarda della stessa parola \"casa\")."}
{"id": "2077170", "revid": "1144479", "url": "https://it.wikipedia.org/wiki?curid=2077170", "title": "Zibqin", "text": "Zibqin \u00e8 un villaggio nel Libano meridionale, situato 103 chilometri a sud della capitale Beirut, nel distretto di Tiro. La citt\u00e0 vecchia contiene rovine romane e greche. \nLa citt\u00e0 contiene le seguenti famiglie: . \u00c8 famosa per il tabacco e le olive, \u00e8 formata da oltre 600 case e ha una popolazione di 3000 persone. La maggior parte del paese \u00e8 stata danneggiata nel 2006 durante la guerra del Libano. \nLa municipalit\u00e0 ha stretto un \"patto d'amicizia\" con la citt\u00e0 di Grosseto"}
{"id": "2077171", "revid": "36426", "url": "https://it.wikipedia.org/wiki?curid=2077171", "title": "Emilio Santarelli", "text": "Famoso soprattutto per aver donato un'ampia collezione di disegni agli Uffizi.\nBiografia.\nIl padre, Giovanni Antonio, fu incisore e modellatore in cera.\nEmilio studi\u00f2 all'Accademia di Belle Arti di Firenze, vincendo il premio triennale di scultura nel 1824.\nGiovanissimo, nel 1828 lavor\u00f2 nella basilica di Santa Croce, dove Fran\u00e7ois-Xavier Fabre gli affid\u00f2 la realizzazione del monumento alla contessa d'Albany Luisa di Stolberg-Gedern. Sempre nella basilica fiorentina esegu\u00ec il monumento a Giovan Vincenzo Alberti, mentre per Santo Spirito realizz\u00f2 il bassorilievo di \"Cristo e la Veronica\" (1832). Suo il bassorilievo alla base del monumento a \"Pietro Leopoldo\" in piazza Santa Caterina a Pisa, inaugurato nel 1833. Nel 1842, per il portico degli Uffizi scolp\u00ec la statua di Michelangelo.\nIntorno al 1855, a Livorno, nell'odierna piazza della Repubblica, realizz\u00f2 il monumento a \"Leopoldo II\" in sostituzione dell'originaria scultura eseguita da Paolo Emilio Demi, abbattuta a seguito dei moti rivoluzionari del 1849.\nSuoi sono anche il \"Monumento in memoria di Alessandro Gherardesca\" nel Camposanto monumentale di Pisa (1853) e le decorazioni a stucco della cappella della Madonna a San Romano (PI).\nEmilio Santarelli acquist\u00f2 un orto dietro la basilica di Santa Maria del Carmine in Oltrarno, a Firenze, dove fece costruire il proprio palazzo. Nell'annesso giardino, oggi noto come giardino Nidiaci, diede vita a una vasta collezione di fiori, in particolare di camelie di cui cre\u00f2 due nuove specie: il Giardino Santarelli e la Bella d'Ardiglione..\nScolp\u00ec la figura allegorica la \"Fortezza del forte volere\" alla base del grande monumento a Cristoforo Colombo a Genova, realizzato da Lorenzo Bartolini. Esegu\u00ec numerosi ritratti alcuni dei quali sono conservati al Museo Fabre di Montpellier.\nHa realizzato il \"monumento a Luisa Stolberg-Gedern\" nella Cappella Castellani, insieme a Luigi Giovannozzi, su disegno di Charles Percier; il \"busto di Raffaello d'Urbino\" nel Cenacolo di Fuligno; \"Preghiera dell'innocenza\", conservato al Museo d'arte moderna di Genova; la statua nella nicchia dietro l'altare nella chiesa di San Giuseppino a Firenze, copia di quella a Montpellier; il mausoleo di Giuseppe Bezzuoli e il suo busto nella Galleria Nazionale d'Arte Moderna di Palazzo Pitti; il \"busto di Don Pirro Palazzeschi\" (1855) nella chiesa di San Frediano, un \"San Sebastiano\" e una \"Madonna\" nella chiesa della Misericordia; i busti degli scienziati nel Museo di Storia Naturale; una statua del \"Buon pastore\" esposta anche alla \"Mostra italiana\" del 1861; un Narciso conservato al Museo dell'Ermitage del 1855.\nNel 1866 don\u00f2 la sua intera collezione alla galleria degli Uffizi, composta da 12461 disegni originali di diversi artisti antichi e moderni con un catalogo manoscritto con la descrizione di ciascun disegno. I disegni furono esposti nel Corridoio vasariano, aperto proprio in quegli anni. \nLa Collezione Santarelli rappresenta la pi\u00f9 grande donazione al Gabinetto dei disegni e delle stampe e circa un quarto dell'intera raccolta dei disegni.\nNel 1871 a Lipsia vendette la sua ampia collezione di libri, stampe e ritratti incisi.\nUn anno dopo la sua morte la vedova mise in vendita 26 statue in marmo e 25 gessi originali del marito.\n\u00c8 stata formulata l'ipotesi che fosse figlio di Fran\u00e7ois-Xavier Fabre perch\u00e9 continu\u00f2 a fargli donazioni nel corso di tutta la sua vita e Fabre nomin\u00f2 Emilio Santarelli erede di tutti i propri beni non artistico-letterari. \u00c8 probabile che Fabre lasci\u00f2 alcuni dei suoi disegni a Santarelli, alcuni dei quali gi\u00e0 appartenuti a Vittorio Alfieri dal quale aveva a sua volta ereditato tramite la Contessa d'Albany."}
{"id": "2077175", "revid": "126257", "url": "https://it.wikipedia.org/wiki?curid=2077175", "title": "Vocale tonica", "text": ""}
{"id": "2077196", "revid": "1566286", "url": "https://it.wikipedia.org/wiki?curid=2077196", "title": "Casalingo Superpi\u00f9", "text": "Casalingo Superpi\u00f9 (\"Who's the Boss?\") \u00e8 una sit-com statunitense con Tony Danza, Judith Light, Alyssa Milano, Danny Pintauro, e Katherine Helmond. Fu trasmesso per otto stagioni sul network americano ABC dal 1984 al 1992. In Italia la serie \u00e8 andata in onda brevemente su Odeon TV nel 1988 in prima visione italiana, proponendo per\u00f2 solo le prime due stagioni (le uniche doppiate in italiano e in seguito replicate).\nTrama.\nIl vedovo Anthony Morton \"Tony Micelli\" (Danza) \u00e8 un vecchio giocatore di baseball nella squadra dei St. Louis Cardinals che \u00e8 stato costretto a ritirarsi a causa di un problema alla spalla. Per trovare un luogo migliore dove crescere sua figlia, Samantha (Alyssa Milano), decide di lasciare Brooklyn. Finisce per trovare lavoro in Fairfield, Connecticut come baby-sitter per conto di una donna in carriera divorziata di nome Angela Bower (Judith Light). I Micelli si trasferiscono a casa Bower. Altri componenti del cast erano Danny Pintauro che interpretava il figlio di Angela e Katherine Helmond nei panni di Mona Robinson (Moira nella versione italiana), l'attempata femme fatale madre di Angela.\nIl titolo originale dello show (\"Who's the Boss?\", ossia \"Chi \u00e8 il capo?\") si riferisce all'inversione dei ruoli tradizionali da parte dei personaggi, infatti una donna interpreta quella che \"porta il pane a casa\" mentre un uomo quello che bada alla casa, quindi la domanda che ci si pone \u00e8 che sia in realt\u00e0 il \"boss\", il capo. La serie ha anche cambiato lo stereotipo che gli Italo-Americani ignorassero la vita fuori dalla citt\u00e0.\nIl contrasto tra il sempliciotto, spontaneo Tony e la razionale, piena di self-control Angela sfocia nell'attrazione reciproca. Nonostante ci fossero chiari segnali di tale attrazione lungo tutta la serie, Tony e Angela non hanno consumato subito la loro relazione, ed hanno avuto varie relazioni. Angela era fidanzata con un uomo di Geoffrey Wells (Robin Thomas), mentre Tony ha avuto molte fidanzate che andavano e venivano, tra le quali Kathleen Sawyer (Kate Vernon) nelle stagioni sei e sette. Finalmente all'inizio dell'ottava stagione, Tony e Angela hanno confessato l'amore l'uno per l'altra, e hanno intrapreso una relazione che durer\u00e0 fino alla fine della serie, che non si concluder\u00e0 con il prevedibile matrimonio ma in modo pi\u00f9 ambiguo. Ci\u00f2 fu dovuto principalmente dal fatto che il network considerava il matrimonio come una conclusione definitiva della serie. Inoltre Tony Danza, apertamente contrario al matrimonio, disse che sarebbe stata una conclusione che avrebbe stravolto gli ideali trasmessi lungo tutto lo show.\nAd aver procurato un tetto a Tony e Samantha a Brooklyn, \u00e8 stata la figura materna della vicina Mrs. Rossini (Rhoda Gemignani) che appare saltuariamente in ogni stagione. Una delle sue apparizioni pi\u00f9 importanti fu nell'episodio di Natale della seconda stagione, in cui la famiglia di Tony che vive in un appartamento in cui lui ha trascorso l'infanzia rischia di essere sfrattata. Grazie alla signora Rossini, che evocher\u00e0 lo spirito del Natale, la situazione si risolver\u00e0 per il meglio. Alla fine della puntata, Tony torna nell'appartamento ricordando di come era triste e arrabbiato quando suo padre mor\u00ec. Successivamente, Danza dichiar\u00f2 che questo episodio era basato su una sua vera esperienza di vita, infatti suo padre era morto tempo prima mentre Danza stava recitando nella serie TV \"Taxi\".\nNell'autunno del 1990, con Samantha che inizia il college e Jonathan alla scuola superiore, \"Casalingo Superpi\u00f9\", come altre serie che andavano avanti da anni, cadde vittima dell'ingresso di un nuovo \"bel bambino\" nel cast. Per la settima stagione, i produttori aggiunsero infatti il personaggio di Billy (Jonathan Halyalkar), un bambino di cinque anni che proveniva dal quartieri di Brooklyn dei Micelli. Sconvolge comicamente la vita di Tony, ma anche quella di altri personaggi, e passa da apparizioni saltuarie ad apparizioni regolari. In un'intervista successiva ad \"E! True Hollywood Story\" riguardo alla serie, Katherine Helmond sottoline\u00f2 il fatto che Halyalkar era un grande interprete ma il suo inserimento nella storyline era stato alquanto forzato, e secondo lei avrebbero dovuto inserirlo nella serie molto tempo prima.\nNel 1991, dopo poco meno di sette stagioni consecutive trasmesse di marted\u00ec sera, \"Casalingo superpi\u00f9\" fu spostato alla domenica sera, seguito dalla longeva \"Genitori in blue jeans (Growing Pains)\". Originariamente sospettata dagli spettatori che questa mossa fosse dovuta agli scarsi ascolti del marted\u00ec e del mercoled\u00ec (rispettivamente), la ABC sment\u00ec queste voci inserendo la domenica un altro longevo show chiamato \"Barki e Larry - Due perfetti americani\" (\"Perfect Strangers\") nel febbraio 1992. Tutti e tre gli show, insieme con il nuovo cartone \"Capitol Critters\", lanciarono la nuova serata a tema I Love Saturday Night. Mentre \"Barki e Larry - Due perfetti americani\" sub\u00ec un incremento negli ascolti grazie all'astuto spostamento, \"Casalingo Superpi\u00f9\" (analogamente a \"Growing Pains\") registr\u00f2 gli ascolti pi\u00f9 bassi di sempre, fino a che il network non prese la decisione di cancellare la serie mentre era ancora in onda. La series finale dalla durata speciale di un'ora fu trasmetta di domenica, il 25 aprile 1992, insieme agli episodi conclusivi di \"Growing Pains\" e \"MacGyver\", che solo in quell'occasione fu trasmesso di domenica, mentre tutta l'ultima stagione fu trasmessa di luned\u00ec.\nSigla d'apertura.\nLa canzone utilizzata per la sigla d'apertura, \"Brand New Life\", fu scritta dai creatori della serie e produttori esecutivi Martin Cohan e Blake Hunter, e la musica composta da Larry Carlton e Robert Kraft. Ci furono tre diverse musiche utilizzate durante la trasmissione della serie. La prima versione, utilizzata nelle prime due stagioni, era interpretata da Tony Danza stesso. La seconda versione, che fu utilizzata dal 1986 al 1990, fu interpretata da un cantante di musica country, Steve Wariner. La terza versione fu utilizzata per le ultime due stagioni.\nAdattamenti della serie negli altri paesi.\nIn Italia la serie venne acquistata e trasmessa in prima visione dalla nascente Odeon TV nel 1988, ma visto lo scarso successo furono doppiate solo le prime due serie, le uniche viste in Italia. Per ovviare facili ironie sul nome del personaggio di \"Mona Robinson\", nell'adattamento italiano il personaggio venne modificato in \"Moira\". Il titolo italiano era un chiaro riferimento al popolare film di Terence Hill \"Poliziotto Superpi\u00f9\".\nIl format di \"Casalingo Superpi\u00f9\" fu fonte di ispirazione per la produzione di prodotti televisivi di altri paesi. Nel 1990, \"The Upper Hand\" fu trasmesso nel Regno Unito mentre la versione originale era trasmessa a livello regionale. Fu anche realizzata una versione in Spagnolo, prodotta in Messico da TV Azteca e Sony Pictures Television International, che debutt\u00f2 nel 1998 sotto il titolo di \"Una familia con \u00c1ngel\", con Laura Luz e Daniel Mart\u00ednez; fu trasmesso negli Stati Uniti dal network Telemundo.\nLo show fu trasmesso in versione doppiata in Germania con il titolo \"Wer ist hier der Boss?\" dal 1992 su RTL Television, e l'anno successivo il canale produsse 15 brevi episodi con un cast tedesco. Lo show era intitolato \"Ein Job f\u00fcrs Leben\" (\"Il lavoro di una vita\"). Tony si chiamava Vito, un uomo Italiano trasferitosi a Berlino che era stato appena scacciato da una squadra di calcio. Angela Bower si chiamava Barbara Hoffman, la loro casa si trovava nel quartiere Othmarschen di Amburgo. Nonostante queste piccole differenze, durante le riprese furono utilizzati i copioni originali.\nNel 2005, il network Argentino Telef\u00e9 realizz\u00f2 anch'esso una versione locale, chiamata \"\u00bfQui\u00e9n es el jefe?\" (traduzione diretta del titolo Americano) con Nicol\u00e1s V\u00e1zques, Gianella Neyra e Carmen Barbieri. Nel 2006, il network Colombiano Caracol TV fece lo stesso, producendo \"\u00bfQui\u00e9n manda a qui\u00e9n?\" (che era il titolo dello show originale quando fu doppiato in Spagnolo).\nUna versione Polacca, \"I kto tu rz\u0105dzi?\", debutt\u00f2 nel 2007, con Ma\u0142gorzata Foremniak e Bogus\u0142aw Linda. La versione Russa, \"Kto v dome hoziain?\" (\"Chi \u00e8 il capo in questa casa?\") fu trasmessa su CTC - Moskva nel 2005, con Andrej Noskov, Anna Nevskaja e Darija Bondarenko.\nTrasmesso in Francia a partire dal 1987, prima su \"Antenne 2\" (l'attuale \"France 2\") e poi su M6. Qui lo show fu ribattezzato \"Madame est servie\" (letteralmente \"La signora \u00e8 servita\", parodia del motto \"Il pranzo \u00e8 servito\").\nIn Turchia, \u00e8 stato trasmesso con il titolo di \"Partom Kim?\" (\"Chi \u00e8 il capo?) su ATV Turkey."}
{"id": "2077198", "revid": "80339", "url": "https://it.wikipedia.org/wiki?curid=2077198", "title": "Il gatto dagli stivali", "text": ""}
{"id": "2077227", "revid": "287204", "url": "https://it.wikipedia.org/wiki?curid=2077227", "title": "Anytime (Koda Kumi)", "text": "Anytime \u00e8 il 39\u00ba singolo di Koda Kumi, pubblicato il 23 gennaio 2008, una settimana esatta prima del suo album Kingdom. La pubblicazione di \"anytime\" era originariamente programmata per il suo singolo estivo Freaky del 2007, ma per ragioni sconosciute \u00e8 stato rimosso e rimpiazzato da \"Run For Your Life\"."}
{"id": "2077231", "revid": "599013", "url": "https://it.wikipedia.org/wiki?curid=2077231", "title": "Juan Carlos Gonz\u00e1lez", "text": "\u00c8 scomparso nel 2010 all'et\u00e0 di 85 anni.\nCarriera.\nGonz\u00e1lez trascorse tutta la carriera nel Pe\u00f1arol.\nConta 7 presenze con la Nazionale uruguaiana, con cui esord\u00ec il 6 maggio 1950 contro il Brasile (4-3).\nFece parte della selezione che vinse i Mondiali nel 1950, dove disput\u00f2 2 partite del girone finale."}
{"id": "2077234", "revid": "212348", "url": "https://it.wikipedia.org/wiki?curid=2077234", "title": "P-gruppo", "text": ""}
{"id": "2077235", "revid": "1774874", "url": "https://it.wikipedia.org/wiki?curid=2077235", "title": "This Boy", "text": "This Boy \u00e8 una canzone del gruppo musicale britannico The Beatles composta da John Lennon e Paul McCartney, pubblicata in Gran Bretagna nel novembre del 1963 come lato B del singolo \"I Want to Hold Your Hand\". Fu eseguita il 16 febbraio 1964 durante la loro seconda apparizione nella celebre trasmissione televisiva statunitense Ed Sullivan Show e inserita nel loro secondo album statunitense intitolato \"Meet the Beatles!\"\nDescrizione.\nGenesi.\nLa composizione nasce dal desiderio di Lennon di scrivere una canzone nello stile della casa discografica americana Motown, in auge in quegli anni e specializzata nella realizzazione e distribuzione di brani soul e rhythm and blues. La fonte di ispirazione di Lennon fu, in particolar modo, il cantautore americano Smokey Robinson e la sua canzone \"I've Been Good to You\", rassomigliante a \"This Boy\" per qualche accordo, per la melodia e per l'arrangiamento. A tal proposito, McCartney cit\u00f2 anche un'altra canzone presa come riferimento durante la creazione del brano: \"To Know Him Is to Love Him\", inciso nel 1959 dai Teddy Bears di Phil Spector. Le soluzioni armoniche risentono chiaramente anche delle influenze degli Everly Brothers.\nMusica e arrangiamento.\nIl brano \u00e8 piuttosto complesso dal punto di vista delle armonie vocali, e ci\u00f2 richiese un particolare impegno da parte di Lennon, McCartney e Harrison che, coordinati dal lungo e paziente lavoro di George Martin al pianoforte dello studio, realizzarono un impasto vocale per eseguire il pezzo e questa tecnica piacque a tal punto ai Beatles che in seguito la riproposero nelle canzoni \"Yes It Is\" e \"Because\".\nFu composta anche una versione strumentale di \"This Boy\", orchestrata e arrangiata da George Martin, utilizzata come musica di sottofondo in una scena del film \"A Hard Day's Night\" in cui Ringo Starr passeggia lungo la riva di un fiume. La canzone fu inclusa anche nella colonna sonora del film girato dai Beatles..\nRegistrazione.\nLa registrazione del brano avvenne il 17 ottobre 1963, lo stesso giorno di \"I Want to Hold Your Hand\". Durante la sessione di quella giornata, per la prima volta vennero utilizzate le tecniche a quattro piste, che agevolarono le registrazioni della musica e del canto. La canzone fu provata quindici volte.\nDue di queste registrazioni di prova furono inserite nell'album \"Anthology 1\" e nel retro di \"Free as a Bird\".\nClassifiche.\nCome lato B di \"I Want to Hold Your Hand\" ebbe un enorme successo, mentre la versione strumentale di \"This Boy\" raggiunse la posizione n\u00ba 63 nelle Hit parade statunitensi."}
{"id": "2077267", "revid": "640277", "url": "https://it.wikipedia.org/wiki?curid=2077267", "title": "Willie Wilde", "text": " Primogenito di William Wilde, medico irlandese, e Jane Francesca Elgee scrittrice, fu fratello maggiore di Oscar Wilde\nBiografia.\nDopo aver studiato alla Portora Royal School a Enniskillen (contea di Fermanagh) e capendo di non aver la voglia di lavorare e il talento del fratello cerc\u00f2 allora di seguire i consigli della madre: di trovare un'ereditiera da sposare. Willie dal canto suo non aveva il tempismo adatto: mise fretta alla donna che voleva sposare per l'eredit\u00e0 fidanzandosi dopo solo poche ore l'averla conosciuta, il suo comportamento troppo misterioso la fece allontanare da lui. Prov\u00f2 in tutti i modi, tramite poesie e romanzi di eguagliare almeno in parte il successo di Oscar senza mai riuscirvi. Alla fine il suo miglior successo fu quando cerc\u00f2 di prenderlo in giro quando si trovava in America, litig\u00f2 con suo fratello e alla fine non si salutarono pi\u00f9.\nWilde si spos\u00f2 due volte. Il primo matrimonio, contratto nel 1891 con Miriam Leslie, termin\u00f2 con un divorzio nel 1893, mentre il secondo, con Sophie Lily Lees, dur\u00f2 dal 1894 alla morte, che lo colse nel 1899. Dalla seconda moglie ebbe la figlia Dorothy Wilde."}
{"id": "2077268", "revid": "204012", "url": "https://it.wikipedia.org/wiki?curid=2077268", "title": "William Robert Kingsbury Wills Wilde", "text": ""}
{"id": "2077269", "revid": "767487", "url": "https://it.wikipedia.org/wiki?curid=2077269", "title": "Mat\u00edas Gonz\u00e1lez", "text": "Carriera.\nGonz\u00e1lez trascorse tutta la carriera nel Cerro.\nConta 30 presenze con la Nazionale uruguaiana, con cui esord\u00ec il 13 aprile 1949 contro l'Ecuador (3-2).\nFece parte della selezione che vinse i Mondiali nel 1950, dove disput\u00f2 tutte le 4 partite dell'Uruguay.\n\u00c8 stato convocato anche per il Campeonato Sudamericano de Football nel 1949, nel 1953 (3\u00ba posto) e nel 1955 (4\u00ba posto)."}
{"id": "2077285", "revid": "3115", "url": "https://it.wikipedia.org/wiki?curid=2077285", "title": "Casa Saldarini", "text": "La Casa Saldarini, popolarmente nota come Il Dinosauro o La Balena, \u00e8 un edificio residenziale ubicato a Baratti, all'interno del comune di Piombino (LI).\nLa villa sorse intorno al 1962 su progetto del fiorentino Vittorio Giorgini, nel lotto adiacente alla \"Casa esagono\" di propriet\u00e0 dello stesso architetto. La prima idea del progetto risale al 1960, il committente era , noto industriale della seta di Como. Il progetto definitivo fu completato nel 1961 e la costruzione inizi\u00f2 l'anno successivo.\nEssa \u00e8 considerata il \"primo esempio al mondo di architettura realizzata in membrana isoelastica di rete e cemento\". L'opera \u00e8 stata considerata anticipatrice dei moderni esempi di architettura blob, tra gli altri da Luigi Prestinenza Puglisi. Mentre secondo Glauco Gresleri, Casa Saldarini ha anticipato di un quarto di secolo l'opera di Frank Gehry nel Guggenheim Museum di Bilbao.\nL'edificio infatti \u00e8 caratterizzato da superfici sinuose, che originariamente, prima di alcuni rifacimenti, si riflettevano anche all'interno, dove il pavimento aveva un andamento leggermente ondulato. L'ardita concezione della struttura port\u00f2 alcuni a dubitare della sua solidit\u00e0, tanto che l'ingegnere addetto al suo collaudo caric\u00f2 di un peso doppio al necessario l'edificio al fine di valutare le deformazioni; la prova ebbe ugualmente esito positivo.\nTuttavia, probabilmente proprio per il suo allontanarsi da ogni forma di accademismo, l'opera e il suo architetto furono ignorati dalla critica dell'epoca."}
{"id": "2077292", "revid": "228587", "url": "https://it.wikipedia.org/wiki?curid=2077292", "title": "Caveat", "text": "Caveat espressione latina (terza persona del congiuntivo presente del verbo \"cavere:\" \"stia attento\"); al plurale \"caveant\"\nUsato anche nei diritti e in altre espressioni d'uso del mondo anglosassone come elisione di frasi pi\u00f9 complesse:"}
{"id": "2077294", "revid": "599013", "url": "https://it.wikipedia.org/wiki?curid=2077294", "title": "Romanzo cortese", "text": "Il romanzo cortese \u00e8 un genere letterario che si diffuse in Europa dalla seconda met\u00e0 del XII secolo al XIV secolo. L'aggettivo \"cortese\" \u00e8 riferito al contesto medioevale dell'ambiente di corte. Questo genere letterario venne adoperato perlopi\u00f9 nella Francia settentrionale e in Inghilterra.\nStoria.\nLe origini del romanzo cortese risalgono alla corte di Enrico II d'Inghilterra e di Eleonora d'Aquitania. In questo ambiente, frequentato dai maggiori poeti in lingua d'oc, crebbe sempre di pi\u00f9 l'interesse verso la poesia in volgare, che insieme all'esaltazione di leggende sulla dinastia inglese, diede vita al romanzo in prosa. Uno tra i primi scritti di questo genere ricordiamo il \"Romanzo di Troia\" di Beno\u00eet de Sainte-Maure, in cui l'origine della casata dei Plantageneti viene fatta risalire ai troiani, secondo la leggenda.\nUn altro pilastro portante fu Il \"Romanzo di Bruit\" del 1155 di Robert Wace, nel quale si alternano la narrazione avventurosa e le tematiche di natura amorosa.\nCaratteristiche.\nLa figura dell'eroe.\nAll'interno del romanzo cortese i personaggi si rifanno al comportamento tipico della \"societ\u00e0\" \"cortese idealizzata\" nella quale si esaltata il ruolo dell'eroe che \u00e8 disposto a sacrificare la propria vita nell'interesse collettivo. Clamoroso esempio di ci\u00f2 \u00e8 la figura del cavaliere Orlando, l'eroe che si batt\u00e9 a lungo contro i Saraceni per liberare i territori in Spagna da loro occupati. L'eroe, per raggiungere i suoi ideali, oltre all'abilit\u00e0 nella cavalleria, deve possedere le cosiddette virt\u00f9 cortesi come l'amore, la fedelt\u00e0 e la gentilezza che possono essere stuzzicati solo attraverso l'amore di una dama.\nL'eroe delle \"chansons de geste\" veniva esaltato in un contesto collettivo in cui egli rappresentava un popolo in conflitto con un altro (ad esempio il paladino Orlando contro i Saraceni), mentre nel romanzo cortese l'eroe ha sempre una dimensione individuale. Le sue gesta fanno parte di un \"percorso di formazione\" che lo porteranno ad incarnare i valori del \"cavaliere perfetto\".\nL'interpretazione dell'ideale.\nI romanzi danno largo spazio a vicende in cui primeggia l'amore e la magia, pi\u00f9 che ai valori epici e religiosi tipici della chanson de geste. I contenuti si collegano prevalentemente al ciclo bretone o ciclo arturiano o della Tavola Rotonda. I personaggi agiscono secondo i principi della vita di corte, in cui primeggia la servit\u00f9 verso il sovrano e l'onore nei confronti dei cavalieri e gente d'armi.\nOltre all'amore, interpretato secondo la concezione che viene definita appunto dell\"'amor cortese\", emergono i valori tipici della societ\u00e0 cavalleresca, ovvero il desiderio d'avventura, l'esaltazione del valore individuale, l'idealizzazione del personaggio nobile contrapposto al \"villano\". Lo scopo dei testi era innanzitutto l'intrattenimento di un pubblico costituito da persone aristocratiche e di gusti raffinati. A questo proposito il critico Erich Auerbach ha scritto che lo scopo del romanzo cortese \u00e8 \"l'autorappresentazione della cavalleria feudale nelle sue forme di vita e nei suoi ideali\".\nI romanzi, scritti in lingua d'o\u00efl, dapprima furono composti in versi, poi, nel XIII secolo, cominciarono ad essere scritti in prosa. Erano concepiti per la lettura privata e silenziosa, non per la recitazione pubblica come le \"chansons de geste\". Una prova di questa modalit\u00e0 di lettura si ha nel famoso episodio di Paolo e Francesca nel canto V dell'Inferno:\nPrincipali filoni narrativi.\nFra i pi\u00f9 famosi autori di romanzi cortesi occorre ricordare Chr\u00e9tien de Troyes. Egli verso la fine del XII secolo scrisse cinque romanzi su cavalieri della Tavola Rotonda, tra i quali \"Lancillotto\".Un altro romanzo assai famoso \u00e8 dedicato alla leggenda di Tristano e Isotta, anch'essa collegata al ciclo bretone. Mentre il \"Tristano\" di Chr\u00e9tien de Troyes \u00e8 perduto, restano frammenti di testi scritti da B\u00e9roul e da Tommaso d'Inghilterra. Vi sono traduzioni e rifacimenti in molte lingue dell'Europa settentrionale, nonch\u00e9 una versione in volgare di origine tosco-umbra. Si tratta del \"Tristano Riccardiano\", cos\u00ec chiamato dalla Biblioteca Riccardiana di Firenze in cui fu scoperto il manoscritto.\nIl ciclo bretone di re Art\u00f9.\nI romanzi del ciclo bretone sono ispirati al folclore delle popolazioni celtiche di Francia e Inghilterra, le cui leggende furono raccolte all'inizio del XII secolo da Goffredo di Monmouth nella sua opera \"\"Storia dei re di Britannia\".\" Le vicende del ciclo bretone ruotano tutte intorno al mondo della corte di re Art\u00f9, vista come modello di corte perfetta, in grado di accogliere numerosi cavalieri a un livello di eguaglianza. Nei romanzi del ciclo bretone \u00e8 costante la bipartizione del racconto tra avventure e amore, elemento fondamentale e sempre presente. Solo a partire dal XIII secolo viene data un'interpretazione mistico-religiosa ai testi del ciclo bretone. Si d\u00e0 una riscrittura in chiave universale delle vicende cavalleresche, creando un legame tra la parabola del regno di Art\u00f9 e la storia dell'umanit\u00e0. Simbolo di tale rivestimento mistico \u00e8 la ricerca del Santo Graal, che sar\u00e0 elemento centrale nei romanzi del XIII secolo, che simboleggia la coppa in cui fu conservato il sangue di Cristo durante l'ultima Cena, dotata di virt\u00f9 miracolose.\nLa leggenda di Tristano e Isotta.\nUn'altra fonte di ispirazione per gli scrittori dei romanzi cortesi era la leggenda, che partendo da una base di vero, ad essa mescola elementi fantastici e surreali. Esempio di ci\u00f2 \u00e8 il tragico amore di Tristano e Isotta, una relazione travagliata segnata da vicende di amore e morte che leg\u00f2 i due amanti. Numerosi scrittori narrarono le vicende di Tristano e Isotta; tra questi si possono ricordare B\u00e9roul e Thomas d'Angleterre: il primo, autore della versione pi\u00f9 comune del \"Tristan\" era un giullare; Thomas, invece, era un chierico, e la sua versione fu definita \"versione cortese\" perch\u00e9 epurata degli elementi pi\u00f9 spinti e ridicoleggianti. Entrambi scrissero intorno al 1170-1175.\nI cavalieri della Tavola Rotonda.\nNel ciclo dei Cavalieri della Tavola Rotonda, essi erano coloro che possedevano un rango elevato all'interno della corte di Re Art\u00f9. Il numero di questi cavalieri variava da 12 a 150 a seconda dei racconti. Per essere ammessi dovevano presentare un codice di condotta ben definito."}
{"id": "2077295", "revid": "599013", "url": "https://it.wikipedia.org/wiki?curid=2077295", "title": "Eusebio Tejera", "text": "Carriera.\nTejera gioc\u00f2 nel Nacional di Montevideo dal 1945 al 1950, con cui vinse 3 campionati uruguaiani.\nConta 31 presenze con la Nazionale uruguaiana, con cui esord\u00ec il 24 gennaio 1945 contro l'Ecuador (5-1).\nFece parte della selezione che vinse i Mondiali nel 1950, dove disput\u00f2 tutte le 4 partite dell'Uruguay, e di quella che raggiunse il 4\u00ba posto nel 1954, dove tuttavia non scese mai in campo.\n\u00c8 stato convocato anche per il Campeonato Sudamericano de Football nel 1945, nel 1946 e nel 1947, le prime due concluse al 4\u00ba posto e l'ultima al 3\u00ba."}
{"id": "2077302", "revid": "767487", "url": "https://it.wikipedia.org/wiki?curid=2077302", "title": "H\u00e9ctor Vilches", "text": "Carriera.\nVilches trascorse tutta la carriera nel Cerro.\nConta 10 presenze con la Nazionale uruguaiana, con cui esord\u00ec il 7 aprile 1950 contro il Cile (5-1).\nFece parte della selezione che vinse i Mondiali nel 1950, dove tuttavia non scese mai in campo.\nSi \u00e8 ritirato nel 1963."}
{"id": "2077304", "revid": "1305772", "url": "https://it.wikipedia.org/wiki?curid=2077304", "title": "Jaws Unleashed", "text": "Jaws Unleashed (in italiano \"Lo Squalo\") \u00e8 un videogioco del 2005 direttamente ispirato alla fortunata serie cinematografica \"Lo squalo\". Il gioco \u00e8 stato sviluppato dalla Appaloosa Interactive (creatrice anche del famoso videogame per Sega Mega Drive \"Ecco the Dolphin\") e pubblicato da Majesco Entertainment.\nIl gioco \u00e8 disponibile, oltre che per Microsoft Windows, anche per le console PlayStation 2 ed Xbox. La versione per Xbox non \u00e8 tuttavia attualmente compatibile con Xbox 360.\nTrama.\nIl gioco si sviluppa attorno alle vicende di uno squalo bianco chiamato \"Jaws\" (in italiano \"mascelle\", che \u00e8 anche il titolo originale del film \"Lo squalo\": in ogni caso all'inizio del gioco \u00e8 possibile scegliere quale nome dare allo squalo, anche se durante il gioco le scritte si riferiranno sempre all'animale come \"Jaws\"), il quale, giunto nelle acque dell'isola di Amity trent'anni dopo lo svolgimento dei fatti narrati nel primo film della saga, comincia a seminare il terrore fra gli abitanti.\nAl momento dell'arrivo dell'animale, l'isola sta vivendo un momento di ascesa economica, grazie all'incremento del turismo e l'arrivo di grosse compagnie, come la \"Environplus\": durante lo svolgimento del gioco, lo squalo uccide il figlio dell'amministratore delegato della compagnia, spingendolo ad assumere un professionista (il cui nome \u00e8 Cruz Ruddock) per eliminare l'animale. Ad opporsi a questo progetto c'\u00e8 il biologo marino Michael Brody, che vuole catturare l'animale vivo per poterlo studiare da vicino.\nMichael riesce nel suo intento e lo squalo viene rinchiuso in una vasca blindata all'interno di un grande parco acquatico presente sull'isola: mentre Michael, l'amministratore delegato ed il sindaco Vaughn discutono sulle misure da prendere con l'animale, quest'ultimo uccide uno degli scienziati che lavorano nell'acquario e lo utilizza per aprire l'entrata della propria vasca, ritrovandosi cos\u00ec in un'altra vasca con altri squali. Il feroce animale rompe il vetro del tunnel all'interno del quale si trovano i visitatori del parco acquatico (scena ripresa dal film \"Lo squalo 3\"), inondando la struttura e potendosi cos\u00ec muovere liberamente fra le vasche, fino a giungere in quella dell'orca, che uccide sotto gli occhi di centinaia di spettatori seduti sugli spalti.\nDopo essere fuggito dall'acquario, l'animale impazza per le acque dell'isola, seminando scompiglio durante la notte in un gruppo di ragazzi che hanno organizzato una festicciola in spiaggia. Viene tuttavia interrotto da un attacco perpetrato ai suoi danni con dell'esplosivo, che tuttavia utilizza per far esplodere un oleodotto della \"Environplus\" ed innescare una reazione a catena che fa collassare tutta la struttura.\nLo squalo continua ad attaccare varie strutture della compagnia, sabotandole e distruggendole, riuscendo infine ad uccidere l'amministratore delegato: in seguito a un'esplosione che coinvolge un impianto di scavi minerari, il sindaco si convince che l'animale \u00e8 deceduto e che quindi il pericolo per la popolazione \u00e8 passato, decidendo quindi di festeggiare il 4 luglio nel modo tradizionale, ossia facendo scoppiare dei fuochi artificiali sparati da varie chiatte poste al largo.\nTuttavia, lo squalo \u00e8 lungi dall'essere morto ed attacca la barca del sindaco durante i festeggiamenti, causandone l'esplosione e l'affondamento ed una conseguente fuga della folla in preda al panico, mentre il cielo si riempie di fuochi d'artificio.\nNel frattempo, il cacciatore di squali Cruz ha armato una flottiglia e riesce ad arpionare lo squalo con un dispositivo sonar, tuttavia l'animale riesce a sfuggire ai missili ed alle altre armi con cui viene attaccato e uccide violentemente Cruz.\nIl gioco termina con un elicottero che vola sui resti della barca del cacciatore di squali, per poi sganciare una bomba ed allontanarsi frettolosamente, asserendo che l'animale non pu\u00f2 essere sopravvissuto ad un tale schieramento di forze: ma proprio mentre l'elicottero si allontana, dall'acqua emerge una pinna, che si muove minacciosamente verso il tramonto.\nModalit\u00e0 di gioco.\nIl gioco presenta numerose analogie con i vari capitoli della serie di \"GTA\", in quanto l'animale \u00e8 libero di muoversi nell'ambito della zona costiera dell'isola (quando si arriva ai confini dell'area segnata dalla mappa, la corrente diventa troppo forte e non si pu\u00f2 andare oltre), distruggendo e nutrendosi di tutto ci\u00f2 che incontra sul proprio cammino: proprio come nei vari GTA, qualora lo squalo uccida troppe persone o coli a picco troppe barche in una zona ristretta, verr\u00e0 attaccato dalla guardia costiera.\nL'animale ha a propria disposizione una mappa del territorio circostante, visualizzabile in basso a destra sullo schermo, al di sopra della quale vi sono due barre, una indicante la fame dell'animale e l'altra l'energia: qualora l'energia fosse bassa, l'animale pu\u00f2 incrementarla nutrendosi delle varie creature marine o delle persone che vi sono nei paraggi. \u00c8 da notare il fatto che ad una barra dell'energia piena non corrisponde una barra della fame altrettanto piena, e viceversa.\nLibert\u00e0 di movimento.\nFra una missione e l'altra, lo squalo pu\u00f2 muoversi lungo tutta la costa dell'isola, che \u00e8 divisa in tre settori: \"'Mare aperto Est\", \"Mare aperto Ovest\", \"Mare aperto Sud\". Ciascun settore \u00e8 delimitato da una fila di boe che va dalla costa fino all'oceano e contiene un punto di salvataggio (rappresentato da una grossa \u00e0ncora sommersa). Nuotando l'animale incontra numerose specie animali, differenti per ogni settore, e vari tipi di imbarcazione: lo squalo pu\u00f2 interagire con la maggior parte di essi, fatta eccezione per i grandi cetacei che si possono incontrare oltre i confini della mappa, dove la corrente \u00e8 troppo forte per proseguire.\nLe missioni principali sono undici, cui si somma il \"tutorial\" iniziale per imparare i comandi di gioco, e vanno svolte compiendole secondo una scaletta ben precisa, in quanto completandone una verr\u00e0 sbloccata la successiva: fra una missione e l'altra, il gioco offre anche numerose sfide secondarie, spesso ispirate ad episodi che Spielberg inserisce nei film della saga.\nCiascuna missione \u00e8 segnalata da una boa posta al centro di un cilindro di luce ben visibile in lontananza: il giocatore pu\u00f2 completare la missione per tre volte, a ciascuna delle quali corrisponde un maggiore livello di difficolt\u00e0, segnalato dal cambio di colore della luce dapprima in arancione e poi in rosso, per poi divenire verde quando anche la missione a maggiore livello di difficolt\u00e0 (che \u00e8 uguale alle altre meno difficili, differenziandosene solo per quanto riguarda il tempo -che \u00e8 minore- od il numero di obbiettivi -che aumenta-) viene portata a termine.\n\u00c8 da notare che queste \"missioni nella missione\" aumentano la percentuale di completamento del gioco, che tuttavia pu\u00f2 essere terminato anche ignorandole del tutto e concentrandosi unicamente alle missioni principali: in questo caso, tuttavia, al termine del gioco la percentuale di completamento sar\u00e0 del 50% circa. Inoltre, l'animale aumenta la propria taglia al termine di ciascuna missione.\nI comandi.\nLo squalo ha a disposizione una serie di movimenti ed attacchi, che lo rendono una vera e propria macchina per uccidere: innanzitutto pu\u00f2 mordere quasi ogni oggetto che gli capita a tiro, dai tubi agli animali, e dopo ciascun morso pu\u00f2 masticare la preda scuoterla lateralmente per dilaniarla. Sono inoltre disponibili un attacco frontale (consistente in una testata che l'animale d\u00e0 lanciandosi verso l'obbiettivo) ed il colpo di pinna (dova l'animale d\u00e0 una codata laterale), che possono essere combinati fra loro, dando un attacco con avvitamento.\nL'animale pu\u00f2 attaccare sia sott'acqua che al di fuori, potendosi lanciare con tutto il suo peso sulle imbarcazioni, spesso provocandone l'esplosione: \u00e8 anche possibile attaccare i bagnanti sulle spiagge, lanciandosi al di fuori dell'acqua, salvo poi dovervi ritornare velocemente.\nOltre agli attacchi, l'animale ha inoltre la possibilit\u00e0 di avvicinarsi furtivamente alla vittima e di trascinarla sul fondo, il che torna utile ad esempio nei pressi delle spiagge per attaccare numerosi bagnanti senza dare troppo nell'occhio: lo squalo pu\u00f2 inoltre attivare i propri sensi, che gli consentono di avvistare le prede in base all'impulso elettrico da esse emesso, od agganciare una vittima precisa, della quale pu\u00f2 anche selezionare la parte del corpo da attaccare per prima.\nLe abilit\u00e0.\nNel gioco la violenza non sempre \u00e8 fine a s\u00e9 stessa: portando a termine le missioni, uccidendo gli animali e le persone ed affondando le imbarcazioni, l'animale guadagna dei punti che possono essere utilizzati per aumentare delle abilit\u00e0: queste ultime sono;\nAumentando un'abilit\u00e0 di un punto (per un massimo di cinque punti per abilit\u00e0), per aumentarla ulteriormente occorreranno il doppio dei punti spesi per quello precedente.\nNell'oceano e nei vari scenari sono inoltre sparsi una serie di oggetti speciali, che forniscono dei punti extra se raccolti: questi possono essere delle targhe automobilistiche o dei forzieri del tesoro, reperibili quasi dovunque sui fondali, ma anche oggetti pi\u00f9 rari e che perci\u00f2 valgono pi\u00f9 punti.\nFauna acquatica.\nOltre al grande squalo bianco che fa da protagonista, il gioco \u00e8 popolato da una ricca fauna acquatica, differente a seconda del settore in cui ci si trova: fra gli animali presenti nel gioco, vi sono;\nAccoglienza.\nIl gioco \u00e8 stato scarsamente considerato dalla critica: la maggior parte delle voci critiche si sono concentrate, piuttosto che sul contenuto forte del gioco, sui problemi dati dalle inquadrature: quando venne pubblicata la versione per pc del gioco, con miglioramenti alle inquadrature, le lamentele infatti cessarono ed il gradimento aument\u00f2, in particolare nella versione PAL del gioco.\nUna critica piuttosto positiva venne da IGN, che pur definendo il gioco \"un clone di \"GTA\"\", diede una valutazione di 9,4/10, mentre GameSpot diede un giudizio assai pi\u00f9 negativo (6,8/10). Nonostante questo, tuttavia, il gioco ebbe un buon successo in termini di vendite (oltre 750.000 copie vendute), meritandosi perci\u00f2 il titolo di \"peggior gioco giocato da tutti 2006\""}
{"id": "2077313", "revid": "767487", "url": "https://it.wikipedia.org/wiki?curid=2077313", "title": "Unione Sportiva Alessandria Calcio 1994-1995", "text": "Questa pagina raccoglie le informazioni riguardanti l'Unione Sportiva Alessandria Calcio nelle competizioni ufficiali della stagione 1994-1995.\nStagione.\nNella stagione 1994-1995 l'Unione Sportiva Alessandria Calci\u00f2 disput\u00f2 l'ottavo campionato di Serie C1 della sua storia.\nPassata la crisi societaria con il ritorno di Gino Amisano alla presidenza e ottenuto il ripescaggio in C1 per il declassamento del , l'Alessandria trov\u00f2 una non scontata salvezza in un campionato funestato da un evento in particolare, l'alluvione che colp\u00ec il Piemonte il 6 novembre 1994. Questa port\u00f2 alla disastrosa esondazione del fiume Tanaro, le cui acque invasero la citt\u00e0 di Alessandria; per la squadra di calcio la conseguenza fu un allontanamento dallo stadio Moccagatta che dur\u00f2 oltre due mesi. In campionato, dopo aver compensato una partenza poco felice (dopo sei giornate la squadra era ultima in classifica, a pari merito con lo Spezia), la squadra lott\u00f2 costantemente per non venire inghiottita nella zona \"play-out\", che l'anno prima le erano stati fatali: a dicembre l'allenatore Roselli era stato sostituito da Gianfranco Motta, ma l'andamento della squadra rimase ugualmente incostante. Senza strafare (solo otto le vittorie al termine), l'Alessandria riusc\u00ec comunque a evitare gli spareggi-retrocessione per due punti.\nIn Coppa Italia di C l'avventura fu breve; passato il primo turno ai danni dell', fu il Novara (Serie C2), ormai consueto avversario dei grigi in coppa, a estromettere l'Alessandria dalla competizione.\nMaglie e sponsor.\nIl fornitore ufficiale di materiale tecnico per la stagione 1994-95 fu Erre\u00e0, mentre lo sponsor di maglia fu Cassa di Risparmio di Alessandria.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "2077314", "revid": "123608455", "url": "https://it.wikipedia.org/wiki?curid=2077314", "title": "Palazzo Reale (Oslo)", "text": "Il palazzo reale di Oslo (in norvegese \"Det kongelige slott\", normalmente abbreviato in \"Slottet\") venne costruito nella prima met\u00e0 del XIX secolo come residenza del sovrano Carlo III di Norvegia (noto anche col nome di \"Carlo XIV di Svezia\"); attualmente viene usato come residenza ufficiale della monarchia norvegese.\nStoria.\nPrima del completamento della nuova dimora, la dinastia Bernadotte risiedeva nel \"Paleet\", un edificio dell'allora Christiania (l'odierna Oslo) donato poi allo stato. Carlo III non vide mai l'ultimazione dei lavori del suo palazzo, ma i suoi successori Oscar I, Carlo IV e Oscar II lo usarono regolarmente durante i loro soggiorni in citt\u00e0: essi vivevano per la maggior parte dell'anno nella capitale del regno Stoccolma, ma cercavano di risiedere alcuni mesi l'anno anche in Norvegia. Oscar II fu un visitatore assiduo, anche se preferiva utilizzare la villa sul mare di Bygd\u00f8y durante i mesi estivi, mentre la regina Sofia di Nassau soggiornava nella residenza di campagna di \"Skinnarb\u00f8l\", vicino al confine svedese. Dopo il 1905, l'anno della separazione fra i due regni di Svezia e Norvegia, Oscar II non torn\u00f2 mai pi\u00f9 al palazzo reale di Oslo, ma il figlio Gustavo vi fece due brevi visite, nel vano tentativo di salvare l'unione fra i due stati. Dopo la partenza della dinastia Bernadotte, il trono norvegese venne preso da Haakon VII, il primo re ad usare il palazzo reale di Oslo come residenza permanente.\nIl progetto venne ideato dall'architetto danese Hans Ditlev Franciscus Linstow; la costruzione venne approvata nel 1821 e la prima pietra venne posata dal re Carlo III nel 1825. Il palazzo venne poi ultimato nel 1849 durante il regno di Oscar I.\nDurante il regno di Olav V, fra il 1957 ed il 1991, il palazzo non venne restaurato ed and\u00f2 incontro ad una manutenzione insufficiente. Quando il sovrano Harald V, il successore di Olav V, inizi\u00f2 un'opera di restauro in grande stile, venne criticato a causa dell'alta cifra necessaria per riportare l'edificio ad una condizione soddisfacente. A partire dal 2002, al termine dei lavori, il palazzo venne aperto al pubblico.\nStruttura.\nIl palazzo ha 173 stanze.\nNonostante il suo esterno semplice e spoglio gli interni sono caratterizzati da elementi che vanno dall'arte neoclassica, al barocco e al rococ\u00f3.\nLe sue stanze, costellate di imponenti colonnati, sono ricche e sfarzose in particolare la grande sala da ballo, la sala dei banchetti e la suite di re Haakon VII.\nCirca 50 stanze sono disposte per il personale reale.\nLe stalle reali.\nLe stalle reali si trovano in prossimit\u00e0 del palazzo, furono fatte costruire dalla regina Maud su modello di quelle di Buckingham Palace. \nDopo la seconda guerra mondiale tutti i cavalli furono uccisi, ma tutte le carrozze reali si salvarono compresa la sfarzosa carrozza Dell'incoronazione di re Haakon VII. \nPer l'ottantesimo compleanno della regina Sonja, Re Harald V regal\u00f2 la struttura delle stalle a sua moglie che trasform\u00f2 l'edificio in una grande esposizione di arte e di tutti i tesori della corte norvegese. \nDal 2016 furono ripresi i cavalli reali e le stalle furono spostate nell'isola di Bygdoy in prossimit\u00e0 della residenza reale estiva di Oscarshall."}
{"id": "2077317", "revid": "122315", "url": "https://it.wikipedia.org/wiki?curid=2077317", "title": "Lo Squalo 3", "text": ""}
{"id": "2077319", "revid": "88740", "url": "https://it.wikipedia.org/wiki?curid=2077319", "title": "Ex Linificio Canapificio", "text": "L'ex Linificio Canapificio, conosciuto anche come ex Toselli, \u00e8 un ex impianto industriale di Ferrara (in via Marconi 37) utilizzato dall'amministrazione comunale di Ferrara e da altri enti.\nStoria.\nMentre la progettazione della zona industriale cittadina fu affidata a Girolamo Savonuzzi e ad Enrico Coen Cagli (che gi\u00e0 aveva lavorato alla Societ\u00e0 Porto Industriale di Venezia), Carlo Savonuzzi venne incaricato di pianificare la costruzione del Linificio Canapificio. L'edificio venne edificato nel 1938 sulla via che da nord ovest delle mura arriva a Pontelagoscuro, vicino alla nuova area industriale. \nCon la fine della seconda guerra mondiale e la crisi nella produzione della canapa divenne una fabbrica di aratri, la \"Toselli\", che successivamente cambi\u00f2 in \"Agriful\", impresa affiliata alla FIAT.\nAspetti architettonici.\nL'edificio, costruito nell'ambito dell'addizione Novecentista ferrarese in stile razionalista, \u00e8 caratterizzata da quattro torri che uniscono due ali ricurve (a due piani) unite tra loro da una grande entrata a gradoni. Le facciate sono decorate da sporgenze in cotto quadrate dal particolare disegno inclinato di 45 gradi che incorniciano le finestre.\nMolto interessanti sono, ad esempio, le scale che si trovano nelle 4 torri. Sono semplici ed allo stesso tempo raffinate, e seguono in modo elegante l'andamento curvilineo della struttura di Carlo Savonuzzi. La sorta di \"camminamento\" creato dalle torri di guardia, con una pianta che evoca la M di Mussolini.\nProtezione Civile.\nNell'area interna, a sud, \u00e8 presente la struttura della Protezione Civile di Ferrara. La sede \u00e8 in una palazzina indipendente ma l'ingresso dei mezzi \u00e8 in via Marconi 37."}
{"id": "2077320", "revid": "122315", "url": "https://it.wikipedia.org/wiki?curid=2077320", "title": "XBox 360", "text": ""}
{"id": "2077329", "revid": "599013", "url": "https://it.wikipedia.org/wiki?curid=2077329", "title": "An\u00edbal Paz", "text": "Carriera.\nCresciuto nelle giovanili del Liverpool di Montevideo, in cui entr\u00f2 all'et\u00e0 di 15 anni, dopo una breve parentesi nel Bella Vista Paz trascorse il resto della carriera, dal 1938 al 1953, nel Nacional. Nel Nacional disput\u00f2 471 partite e vinse 9 campionato uruguaiani.\nConta 22 presenze con la Nazionale uruguaiana, con cui esord\u00ec il 12 marzo 1940 in amichevole contro il Cile (3-2).\nFece parte, da riserva di Maspoli, della selezione che vinse i Mondiali nel 1950, dove disput\u00f2 una partita nel girone finale contro la Svezia (vinta 3-2) e di quella che conquist\u00f2 il Campeonato Sudamericano de Football nel 1942.\n\u00c8 stato convocato anche per il Campeonato Sudamericano de Football nel 1939 (secondo posto dietro il Per\u00f9), nel 1941 (secondo posto dietro l'Argentina) e nel 1946 (4\u00ba posto).\nDopo il ritiro dal calcio giocato \u00e8 stato preparatore dei portieri del Nacional nel 1969 con Zez\u00e9 Moreira come allenatore della squadra uruguaiana.\nAll'epoca del decesso, avvenuto nel 2013 all'et\u00e0 di 95 anni, era il pi\u00f9 anziano campione del mondo di calcio ancora in vita."}
{"id": "2077345", "revid": "985910", "url": "https://it.wikipedia.org/wiki?curid=2077345", "title": "Palazzo delle Poste (Ferrara)", "text": "Il Palazzo delle Poste \u00e8 un edificio monumentale che si trova a Ferrara in viale Cavour, 27.\nFu costruito negli anni venti e inaugurato nel giugno 1930. Fu da subito sede centrale cittadina delle Poste italiane e tale funzione ha mantenuto nel tempo.\nStoria.\nIl palazzo delle Poste fu eretto fra il 1927 e il 1929 su disegno di Angiolo Mazzoni, attivo in quegli anni anche come progettista di numerose stazioni ferroviarie italiane. Fu inaugurato il 1\u00ba giugno 1930. Sorge dove un tempo esisteva il convento di San Domenico, destinato nell'Ottocento a caserma militare, ed in seguito abbattuto, accanto alla Chiesa di San Domenico tuttora esistente.\nL'opera rientr\u00f2 nell'ambito della ricostruzione della citt\u00e0 successivamente chiamata Addizione Novecentista e fu tra le iniziative urbanistiche che l'amministrazione comunale, guidata dal podest\u00e0 Renzo Ravenna, mise in cantiere per dare un volto moderno alla citt\u00e0, per dare un aiuto all'occupazione e per seguire il desiderio di Italo Balbo di riportare Ferrara agli antichi splendori estensi. In tale disegno un notevole sostegno arriv\u00f2 anche dalle pagine del Corriere Padano, allora diretto da Nello Quilici.\nAspetti architettonici.\nLa facciata dell'edificio \u00e8 interamente decorata da marmo bianco che rimanda all'arte classica. In particolare l'entrata \u00e8 caratterizzata da tre ordini di colonne che distinguono a loro volta tre differenti varchi di accesso all'entrata principale. La parte superiore della facciata \u00e8 caratterizzata da un balcone, sorretto dai tre ordini di colonne, dove si affacciano tre ampie finestre.\nIl retro del palazzo fu invece concepito seguendo lo stile architettonico tipico dei monumenti moderni dell'epoca, ovvero il razionalismo italiano, caratterizzato dal tipico uso del laterizio ferrarese e da alcuni elementi di rimando alla metafisica.\nLe facciate laterali sono decorate da schematici ordini di finestre quadrate, posizionate su diversi piani le une rispetto alle altre, mentre in alcuni punti della facciata, cos\u00ec come all'interno dell'edificio, viene ripreso l'elemento caratteristico della tradizione locale, il simbolo del \"diamante\", l'emblema araldico degli Estensi.\nA completamento delle decorazioni del palazzo furono aggiunti, ad opera di Napoleone Martinuzzi, gli stucchi e le vetrate interne del salone principale insieme alla statua in bronzo dedicata a san Giorgio, posta nell'angolo dell'edificio su via Fausto Beretta, mentre la decorazione pittorica delle pareti della scala interna e del sacello esterno collocato all'estremit\u00e0 dell'ala occidentale, sono opera di Giannino Lambertini."}
{"id": "2077348", "revid": "180559", "url": "https://it.wikipedia.org/wiki?curid=2077348", "title": "F\u00e9d\u00e9ration Centrafricaine de Basketball", "text": "La F\u00e9d\u00e9ration Centrafricaine de Basketball \u00e8 l'ente che controlla e organizza la pallacanestro nella Repubblica Centrafricana.\nLa federazione controlla inoltre la nazionale di pallacanestro della Repubblica Centrafricana. Ha sede a Bangui e l'attuale presidente \u00e8 Omer Kowakoa.\n\u00c8 affiliata alla FIBA dal 1963 e organizza il campionato di pallacanestro centrafricano."}
{"id": "2077349", "revid": "363629", "url": "https://it.wikipedia.org/wiki?curid=2077349", "title": "Fotocamera stereoscopica", "text": "La fotocamera stereoscopica \u00e8 un particolare tipo di fotocamera dotata di due obiettivi paralleli, posti alla medesima distanza degli occhi umani (6,35\u00a0cm). Questo permette alla fotocamera di simulare la visione binoculare e quindi di creare immagini tridimensionali, visualizzabili successivamente con i pi\u00f9 disparati sistemi stereoscopici.\nStoria.\n\u00c8 del 1852 l'invenzione della fotocamera binoculare (anche conosciuta come fotocamera stereoscopica o stereo camera), per opera di J.B. Dancer, un ottico di Manchester.\nNegli anni cinquanta del XX secolo, le macchine fotografiche stereoscopiche guadagnarono popolarit\u00e0 con la Stereo Realist e fotocamere simili che utilizzavano la pellicola 135 per creare diapositive stereoscopiche.\nNello stesso periodo anche il popolare sistema stereoscopico View-Master introdusse sul mercato un sistema per produrre artigianalmente dischetti stereoscopici da visionare attraverso l'apposito visore stereo. A questo sistema venne dato il nome di View-Master Personal.\nPrincipio di funzionamento.\nLa fotocamera stereoscopica \u00e8 una fotocamera dotata di due obiettivi, posti tra loro alla stessa distanza degli occhi umani, 6\u00a0cm circa, e che proiettano sul piano della messa a fuoco due immagini, permettendo alla pellicola fotografica di impressionare contemporaneamente due diverse immagini. Utilizza normalmente il formato 60\u00a0mm, oppure 35 mm, ma pu\u00f2 essere utilizzata anche pellicola 70mm e, specie i modelli pi\u00f9 antichi, pellicola piana.\nSterescopia artificiale e stereoscopia naturale.\nLa fotocamera stereoscopica ovvia anche ad un altro problema presente spesso, soprattutto durante il primo secolo di diffusione di questa tecnica, ovvero un non volontario effetto di tridimensionalit\u00e0 esagerato, dovuto alla eccessiva distanza tra i due obiettivi affiancati, che creavano la cosiddetta stereoscopia artificiale.\n\u00c8 infatti considerata stereoscopia naturale quella tecnica di ripresa di immagini stereoscopiche utilizzando due obiettivi posti alla stessa distanza degli occhi umani (tra i 5,5\u00a0cm e i 7,5\u00a0cm), una distanza superiore o inferiore crea una stereoscopia artificiale.\nApplicazioni.\nIl principio della fotocamera stereoscopica trova applicazione nei seguenti campi:\nCamera stereometrica.\nLa camera stereometrica, chiamata comunemente bicamera, \u00e8 un particolare tipo di fotocamera stereoscopica costituita da una coppia di camere metriche fissate agli estremi di una barra indeformabile e destinata alla produzione di fotogrammi stereometrici.\nImpiegata nella fotogrammetria architettonica, fa ricorso alla stereoscopia artificiale cos\u00ec da produrre immagini stereoscopiche dalla prospettiva aumentata misurabili attraverso l'uso dello stereomicrometro."}
{"id": "2077350", "revid": "729019", "url": "https://it.wikipedia.org/wiki?curid=2077350", "title": "Ex Caserma Pastrengo", "text": "L'ex caserma Pastrengo \u00e8 un edificio monumentale che si trova a Ferrara in corso Isonzo 28.\nFu costruito dal 1925 al 1926 dall'ingegnere Virgilio Coltro e destinato a caserma dei Carabinieri. Dall'ultimo periodo del XX secolo ospita uffici della provincia di Ferrara.\nIl palazzo presenta un'architettura piuttosto sobria e non eccessivamente articolata, caratterizzata da una facciata che richiama ad elementi neoquattrocenteschi: l'entrata principale appare infossata fra le due scorporazioni laterali che invece risultano avanzare verso l'esterno. Le finestre sono collocate su tre precisi ordini l'ultimo dei quali \u00e8 decorato con colore ocra.\nCostruita nell'allora rione Giardino la caserma prese il nome di \u201cPastrengo\u201d in onore della localit\u00e0 in provincia di Verona nella quale fu disputata la celebre battaglia."}
{"id": "2077351", "revid": "34486", "url": "https://it.wikipedia.org/wiki?curid=2077351", "title": "Macchine fotografiche stereoscopiche", "text": ""}
{"id": "2077352", "revid": "324468", "url": "https://it.wikipedia.org/wiki?curid=2077352", "title": "Guilcier", "text": ""}
{"id": "2077354", "revid": "339392", "url": "https://it.wikipedia.org/wiki?curid=2077354", "title": "Sofia International Airport", "text": ""}
{"id": "2077366", "revid": "180559", "url": "https://it.wikipedia.org/wiki?curid=2077366", "title": "F\u00e9d\u00e9ration Tchadienne de Basketball", "text": "La F\u00e9d\u00e9ration Tchadienne de Basketball \u00e8 l'ente che controlla e organizza la pallacanestro in Ciad.\nLa federazione controlla inoltre la nazionale di pallacanestro del Ciad e ha sede a Cesrap.\n\u00c8 affiliata alla FIBA dal 1963 e organizza il campionato di pallacanestro del Ciad."}
{"id": "2077367", "revid": "1457847", "url": "https://it.wikipedia.org/wiki?curid=2077367", "title": "Campionato del mondo di scacchi FIDE 1999", "text": "Il campionato del mondo di scacchi FIDE 1999 si svolse a Las Vegas tra il 31 luglio e il 18 agosto. Fu un torneo ad eliminazione diretta tra 100 giocatori, che fu vinto da Aleksandr Chalifman.\nFormato e controversie.\nProseguendo nella strada dei campionati mondiali del 1996 e del 1998, la FIDE organizz\u00f2 come campionato del mondo un torneo ad eliminazione diretta, togliendo al campione in carica quasi del tutto i privilegi provenienti dal titolo.\nAnatolij Karpov, vincitore dell'ultimo mondiale, infatti, venne inserito al secondo turno del tabellone (su sette), contrariamente alla tradizione che prevedeva che il campione in carica intervenisse solamente all'ultimo atto del campionato, contro uno sfidante deciso precedentemente. In risposta a questo, Karpov rifiut\u00f2 di giocare. Altri scacchisti di punta non partecipanti furono Garri Kasparov (in polemica con la FIDE dopo la divisione del titolo mondiale avvenuta nel 1993, defin\u00ec alcuni dei giocatori giunti nelle ultime fasi della competizione come \"turisti\"), Viswanathan Anand (perch\u00e9 in trattativa per un match contro Kasparov, che poi non ci fu) e Zsuzsa Polg\u00e1r.\nOgni match venne giocato, nei primi cinque turni, su due partite a tempo di riflessione lungo (100 minuti per 40 mosse, 50 per le successive 20 e 10 minuti per finire, pi\u00f9 30 secondi aggiunti ad ogni mossa); in caso di pareggio, si procedeva coi seguenti spareggi:\nNella semifinale, i match a tempo lungo furono quattro, mentre nella finale ne erano previsti sei.\nPartecipanti.\nI partecipanti previsti erano, in ordine di punteggio Elo: (in corsivo i rimpiazzati)\nI giocatori che scelsero di non partecipare furono sostituiti da:\nTurni 5-7.\nFinale.\nLa finale fu giocata tra il 22 e il 29 agosto."}
{"id": "2077368", "revid": "599013", "url": "https://it.wikipedia.org/wiki?curid=2077368", "title": "Nienburg", "text": ""}
{"id": "2077370", "revid": "278406", "url": "https://it.wikipedia.org/wiki?curid=2077370", "title": "Valico di Rafah", "text": "Il valico di Rafah (arabo: \u062a\u0642\u0627\u0637\u0639 \u062d\u062f\u0648\u062f \u0631\u0641\u062d, in ebraico: \u05de\u05e2\u05d1\u05e8 \u05e8\u05e4\u05d9\u05d7) \u00e8 una frontiera internazionale tra l'Egitto e la striscia di Gaza. \u00c8 stato costruito dai governi israeliano ed egiziano dopo il Trattato di pace israelo-egiziano del 1979 e confermato dal ritiro israeliano dalla Penisola del Sinai nel 1982. \u00c8 stato gestito dalla Autorit\u00e0 Aeroportuale Israeliana fino all'11 settembre 2005, come stabilito dal Piano di disimpegno unilaterale israeliano.\nIl valico \u00e8 stato aperto, sotto il controllo della missione dell'Unione europea di assistenza alle frontiere (EUBAM), il 25 novembre 2005 e gestito quasi ininterrottamente fino al 25 giugno 2006.\nNel giugno 2007, l'attraversamento \u00e8 stato chiuso dalle autorit\u00e0 egiziane dopo l'acquisizione della Striscia di Gaza da parte di Hamas.\nIl 22 gennaio 2008, miliziani di Hamas hanno demolito circa 200 metri del muro di confine che compone il valico. A seguito di questa operazione, un elevato numero di palestinesi (le stime variano da 200.000 a 700.000) \u00e8 entrato in Egitto per acquistare beni di vario genere, come cibo, carburante, generatori e sigarette. L'8 febbraio il valico \u00e8 stato nuovamente chiuso dalle autorit\u00e0 egiziane e da Hamas, eccezion fatta per chi doveva tornare nella Striscia, dopo la fuga in Egitto.\nDopo la rivoluzione in Egitto del 2011, il governo egiziano ha aperto un tavolo con Hamas, per ridurre le limitazioni agli attraversamenti del valico."}
{"id": "2077371", "revid": "228587", "url": "https://it.wikipedia.org/wiki?curid=2077371", "title": "Carete", "text": "Biografia.\nPrime campagne.\nNel 367 a.C. fu inviato in aiuto ai Fliasi, che erano disturbati dagli Arcadi e dagli Argivi, assistiti dal generale tebano Sicione. Le operazioni militari di Carete si rivelarono efficaci nell'alleviare le pene dei Fliasi e fu in questa campagna che Eschine, in seguito famoso oratore, si distinse per la prima volta. Da qui Carete venne richiamato per prendere il comando dell'esercito contro Oropo e, immediatamente dopo la sua partenza, i Sicioni ripresero possesso del loro porto togliendolo alla guarnigione Spartana, cosa che mostra l'importanza della presenza di Carete per la supremazia dei Lacedemoni nel nord del Peloponneso.\nNel 361 a.C. fu scelto come successore di Leostene, dopo la sconfitta di questo da parte di Alessandro di Fere e, salpato verso Corcira, vi sostenne una cospirazione oligarchica, per cui la democrazia venne rovesciata con grande spargimento di sangue. Tuttavia la sua azione cre\u00f2 ostilit\u00e0 tra i partiti democratici di Corcira e, per di pi\u00f9, non riusc\u00ec a mantenere buone relazioni con gli oligarchi. Di conseguenza l'isola venne persa dagli Ateniesi allo scoppio della guerra sociale.\nNel 358 a.C. Carete fu inviato in Tracia come generale con pieni poteri e obblig\u00f2 Caridemo a ratificare il trattato che era stato stipulato con Atenodoro. Nell'anno seguente fu al comando della guerra sociale e, dopo la morte di Cabria, gli vennero affiancati Timoteo e If\u00eccrate. Insieme a loro comand\u00f2 la flotta inviata contro le citt\u00e0 ribelli di Bisanzio, Chio e Rodi. La campagna fall\u00ec, secondo Diodoro Siculo, perch\u00e9 i suoi colleghi, dopo una tempesta, si rifiutarono di attaccare una battaglia che invece Carete desiderava combattere. Egli li denunci\u00f2 di fronte al popolo, che li process\u00f2 sostenuto da Aristofonte di Azenia. Cornelio Nepote invece sostiene che Carete ingaggi\u00f2 ugualmente lo scontro, nonostante il tempo, ma venne battuto e, per proteggere s\u00e9 stesso, accus\u00f2 i suoi colleghi di non averlo sostenuto.\nRimasto solo a condurre la guerra, poich\u00e9 non aveva mezzi sufficienti per continuarla per mare e non voleva chiedere denaro alla patria, decise di sbarcare in Asia e procurarseli sul posto mettendosi al servizio di Artabazo, forse spinto dai suoi stessi mercenari. Gli Ateniesi all'inizio approvarono la sua condotta, ma poi gli ordinarono di interrompere le sue relazioni con Artabazo dato che i suoi successi avevano provocato la reazione della Persia; probabilmente la fine della guerra, tanto auspicata da Isocrate ed Eubulo ma non voluta da Carete e il suo partito, giunse perch\u00e9 il Gran Re di Persia, Artaserse III, aveva minacciato di sostenere i confederati contro Atene.\nNel 353 a.C. Carete venne inviato contro Sesto, che, insieme a Cardia, aveva rifiutato la sottomissione nonostante la cessione del Chersoneso ad Atene nel 357 a.C. Carete cattur\u00f2 la citt\u00e0, massacr\u00f2 gli uomini a vendette le donne e i bambini come schiavi.\nGuerre contro i Macedoni.\nNella guerra contro Olinto, nel 349 a.C., fu nominato generale dei mercenari inviati da Atene in aiuto di Olinto, ma sembra che non comp\u00ec niente di utile. Il comando quindi venne assegnato a Caridemo, che, nell'anno seguente, il 348 a.C., venne nuovamente rimpiazzato da Carete. In questa campagna egli ebbe alcuni piccoli successi sulle truppe di Filippo II di Macedonia e li celebr\u00f2 con una festa tenuta ad Atene grazie al denaro che aveva rubato sacrilegamente da Delfi.\nNella sua \"euthyna\", il processo in cui ogni ufficiale pubblico doveva rendere conto delle sue azioni, venne accusato da Cefisodoto, che sosteneva che egli si stava giustificando avendo tenuto la gente per la gola, alludendo forse al clima di tensione che c'era ad Atene in quel momento. Nel 346 a.C. Carete fu di nuovo comandante in Tracia e, mentre Filippo II stava marciando contro Cersoblette, ad Atene giunse la notizia che Carete si era ritirato e aveva fatto perdere le sue tracce; gli Ateniesi quindi inviarono dei messi in cerca di lui che recavano il messaggio della sorpresa del popolo di Atene del fatto che, mentre Filippo stava avanzando contro il Chersoneso, essi non sapevano dove fossero il loro generale e il loro esercito. Probabilmente Carete fu impegnato in alcune spedizioni di saccheggio. Nello stesso anno, prima della partenza della seconda ambasceria da Atene alla Macedonia per trattare la pace, Carete invi\u00f2 un messaggio in cui esponeva le condizioni diplomatiche disperate di Cersoblette.\nDopo questi fatti non ci sono testimonianze sulla vita di Carete per alcuni anni, durante i quali egli probabilmente abit\u00f2 a Sigeo, che, secondo Teopompo, era la sua residenza preferita in quanto vi era pi\u00f9 facile condurre una vita dissoluta che ad Atene. Tuttavia, in un discorso di Demostene del 341 a.C., si dice che Carete avesse una grande influenza in quel momento nelle assemblee ateniesi.\nNel 340 a.C. Carete venne posto al comando delle truppe inviate in aiuto a Bisanzio contro Filippo II; tuttavia i Bizantini, insospettiti dal suo carattere esuberante, si rifiutarono di accoglierlo. Carete non effettu\u00f2 alcuna azione contro il nemico, anzi, si diede al saccheggio delle terre degli alleati di Atene. Pertanto venne sostituito da Focione, che ottenne brillanti successi.\nNel 338 a.C. venne inviato in aiuto di Amfissa contro Filippo II, che era stata sconfitta dal re macedone insieme a Prosseno, generale tebano. Riguardo a questa sconfitta, menzionata da Eschine, Demostene non dice nulla, ma parla delle due battaglie vittoriose combattute dagli Ateniesi. Nello stesso anno Carete fu uno dei comandanti delle truppe ateniesi che combatterono nella battaglia di Cheronea. Nonostante la disfatta, Carete evit\u00f2 il processo e l'incarcerazione, mentre Lisicle, suo collega, venne processato e condannato a morte.\nCarete \u00e8 menzionato da Arriano tra gli oratori e generali ateniesi che Alessandro Magno volle che fossero consegnati a lui nel 335 a.C., anche se Demade persuase il re macedone a non richiedere altri che Caridemo. Plutarco, comunque, omette il nome di Carete nella sua lista.\nQuando Alessandro invase l'Asia Minore nel 334 a.C., Carete viveva a Sigeo, e, secondo Arriano, fu uno di quelli che incontrarono il re e gli dimostrarono la loro sottomissione mentre si dirigeva a Troia. Dopodich\u00e9 Carete fu un comandante delle truppe mercenarie di Dario III a Mitilene, che era stata catturata nel 333 a.C. da Farnabazo e Autofradate, ma Carete fu costretto ad arrendersi l'anno successivo. Dopo questi fatti non si hanno pi\u00f9 informazioni su Carete, ma probabilmente egli visse fino alla morte a Sigeo."}
{"id": "2077374", "revid": "775372", "url": "https://it.wikipedia.org/wiki?curid=2077374", "title": "F\u00e9d\u00e9ration Comorienne de Basketball", "text": "La F\u00e9d\u00e9ration Comorienne de Basketball \u00e8 l'ente che controlla e organizza la pallacanestro nelle Comore.\nLa federazione controlla inoltre la nazionale di pallacanestro delle Comore e ha sede a Moroni.\n\u00c8 affiliata alla FIBA dal 1995 e organizza il campionato di pallacanestro delle Comore."}
{"id": "2077376", "revid": "984922", "url": "https://it.wikipedia.org/wiki?curid=2077376", "title": "CIKS-1", "text": "In crittografia il CIKS-1 \u00e8 un cifrario a blocchi sviluppato nel 2002 da A.A. Moldovyan e N.A. Moldovyan.\nCome il suo predecessore, lo Spectr-H64, si basa fortemente sulla permutazione dei bit, cos\u00ec da risultare pi\u00f9 adeguato ad implementazioni in hardware che in software.\nStruttura.\nIl CIKS-1 si basa su una rete di Feistel: l'algoritmo esegue 8 passaggi durante i quali ogni blocco trattato, lungo 64 bit, viene diviso in due met\u00e0. La prima met\u00e0 determina la trasformazione dell'altra met\u00e0 all'interno del passaggio (cos\u00ec come avviene ad esempio nell'RC5). In ogni passaggio viene eseguita anche una trasformazione sulla chiave dipendente dai dati trattati. \nIl CIKS-1 utilizza 4 operazioni: permutazioni dipendenti dai dati, permutazioni fisse, operazioni di XOR ed addizioni modulo 4.\nGli sviluppatori dell'algoritmo non hanno implementato nessun gestore della chiave e l'intero suo materiale (256 bit) viene utilizzato tal quale.\nSicurezza.\nKidney, Heys e Norvell hanno dimostrato che le chiavi utilizzate nei passaggi dell'algoritmo che presentano una breve distanza di Hamming sono relativamente deboli, per cui le chiavi segrete dovrebbero essere scelte con cura. Gli stessi ricercatori hanno anche proposto una crittanalisi differenziale del CIKS-1 basata su 256 testi in chiaro scelti."}
{"id": "2077378", "revid": "110157", "url": "https://it.wikipedia.org/wiki?curid=2077378", "title": "Osterholz-Scharmbeck", "text": "Osterholz-Scharmbeck \u00e8 una citt\u00e0 di 30.778 abitanti della Bassa Sassonia, in Germania.\n\u00c8 il capoluogo, e il centro maggiore, del circondario di Osterholz.\nOsterholz-Scharmbeck si fregia del titolo di \"Comune indipendente\" (\"Selbst\u00e4ndige Gemeinde\").\nSuddivisione amministrativa.\nAlla citt\u00e0 di Osterholz-Scharmbeck appartengono le frazioni di Frei\u00dfenb\u00fcttel, Garlstedt, Heilshorn, H\u00fclseberg, Ohlenstedt, Pennigb\u00fcttel, Sandhausen, Scharmbeckstotel e Teufelsmoor.\nAmministrazione.\nGemellaggi.\nOsterholz-Scharmbeck \u00e8 gemellata con:"}
{"id": "2077384", "revid": "235890", "url": "https://it.wikipedia.org/wiki?curid=2077384", "title": "Tensione efficace", "text": ""}
{"id": "2077385", "revid": "235890", "url": "https://it.wikipedia.org/wiki?curid=2077385", "title": "Intensit\u00e0 di corrente efficace", "text": ""}
{"id": "2077386", "revid": "186709", "url": "https://it.wikipedia.org/wiki?curid=2077386", "title": "Paesi vesuviani", "text": ""}
{"id": "2077387", "revid": "118031", "url": "https://it.wikipedia.org/wiki?curid=2077387", "title": "Israel Airports Authority", "text": ""}
{"id": "2077388", "revid": "647919", "url": "https://it.wikipedia.org/wiki?curid=2077388", "title": "Comuni vesuviani", "text": ""}
{"id": "2077391", "revid": "767487", "url": "https://it.wikipedia.org/wiki?curid=2077391", "title": "V\u00edctor Rodr\u00edguez Andrade", "text": "\u00c8 nipote di Jos\u00e9 Leandro Andrade, anch'egli campione del mondo con l'Uruguay ma nel 1930.\nCarriera.\nRodr\u00edguez Andrade inizi\u00f2 a giocare nel Central prima di trasferirsi nel 1952 al Pe\u00f1arol, con cui vinse 2 campionati uruguaiani.\nConta 42 presenze con la Nazionale uruguaiana, con cui esord\u00ec il 2 dicembre 1947 contro la Colombia (2-0).\nFece parte della selezione che vinse i Mondiali nel 1950, dove disput\u00f2 tutte le 4 partite dell'Uruguay, e di quella che conquist\u00f2 il Campeonato Sudamericano de Football nel 1956.\n\u00c8 stato convocato anche per i Mondiali 1954 (4\u00ba posto) e per il Campeonato Sudamericano de Football nel 1947 (3\u00ba posto) e nel 1955 (4\u00ba posto)."}
{"id": "2077393", "revid": "767487", "url": "https://it.wikipedia.org/wiki?curid=2077393", "title": "Sailor Roberts", "text": "Prima di divenire un professionista del poker, Roberts aveva viaggiato negli Stati Uniti in cerca di gioco insieme a leggende come Doyle Brunson e Amarillo Slim. Oltre a essere riconosciuto come abile giocatore di poker, si ricorda che fu anche un campione di bridge.\nRoberts deve il suo soprannome al fatto di aver servito nella marina statunitense durante la guerra di Corea.\nRoberts vinse il Main Event delle WSOP 1975, conquistando cos\u00ec il suo secondo braccialetto e 210.000$. Il primo lo aveva vinto alle World Series of Poker 1974 in un torneo di Deuce to seven con buy-in da 5.000$.\nMor\u00ec per una sclerosi provocata da un'epatite. Nel 2012 \u00e8 stato inserito nel Poker Hall of Fame."}
{"id": "2077398", "revid": "1543377", "url": "https://it.wikipedia.org/wiki?curid=2077398", "title": "Margaret Burbidge", "text": "Negli anni '50 Burbidge fu una delle fondatrici della nucleosintesi stellare e fu la prima autrice dell'influente documento B2 FH. Durante gli anni '60 e '70 lavor\u00f2 sulle curve di rotazione della galassia e sui quasar, scoprendo l'oggetto astronomico pi\u00f9 distante allora conosciuto. Negli anni '80 e '90 contribu\u00ec a sviluppare e utilizzare lo spettrografo per oggetti deboli sul telescopio spaziale Hubble. Burbidge era ben nota per l'attivismo contro il sessismo in astronomia.\nBurbidge ricopr\u00ec diversi incarichi direttivi e amministrativi, tra cui direttrice dell'osservatorio di Greenwich (1973-1975), presidente dell'American Astronomical Society (1976-1978) e presidente dell'American Association for the Advancement of Science (1983). Burbidge lavor\u00f2 all'Osservatorio dell'Universit\u00e0 di Londra, all'Osservatorio Yerkes dell'Universit\u00e0 di Chicago, al Cavendish Laboratory dell'Universit\u00e0 di Cambridge, al California Institute of Technology e all'Universit\u00e0 della California di San Diego (UCSD). Dal 1979 al 1988 fu la prima direttrice del Center for Astronomy and Space Sciences della UCSD, dove lavor\u00f2 dal 1962 fino alla pensione.\nInfanzia e vita privata.\nEleanor Margaret Peachey nacque a Davenport (appartenente alla contea di Cheshire all'epoca), nove mesi dopo l'armistizio dell'11 novembre 1918 che pose fine alla prima guerra mondiale., figlia di Marjorie Stott Peachey e Stanley John Peachey. Si interess\u00f2 per la prima volta all'astronomia all'et\u00e0 di tre o quattro anni, dopo aver visto le stelle durante un viaggio in traghetto attraverso la Manica. All'et\u00e0 di dodoci anni leggeva libri di astronomia di James Jeans, un lontano parente della madre.\nIl 2 aprile 1948 spos\u00f2 Geoffrey Burbidge, che aveva conosciuto sei mesi prima allo University College (Londra). Egli era un fisico teorico, ma la passione di Margaret per l'astronomia lo convinse a passare all'astrofisica teorica; i due collaborarono a gran parte delle loro ricerche successive. La coppia ebbe una figlia, Sarah, nata alla fine del 1956. Nel 1977 Margaret divenne cittadina degli Stati Uniti. Geoffrey Burbidge \u00e8 morto nel 2010. Margaret Burbidge \u00e8 deceduta il 5 aprile 2020, a San Francisco all'et\u00e0 di cento anni, dopo una caduta.\nStudi e carriera di ricerca.\nBurbidge studi\u00f2 all'University College di Londra (UCL), dove consegu\u00ec la laurea nel 1939 e il dottorato nel 1943. Durante la seconda guerra mondiale, lavor\u00f2 come custode presso l'Osservatorio dell'Universit\u00e0 di Londra (ULO); l'oscuramento in tempo di guerra le rese pi\u00f9 facile l'uso dei telescopi. Nell'agosto 1944 le sue osservazioni furono interrotte due volte dalle esplosioni di bombe volanti V-1 nelle vicinanze. Le fu rifiutata la borsa di studio post dottorato dai Carnegie Observatories nel 1945, poich\u00e9 il lavoro si svolgeva all'Osservatorio di Monte Wilson, che era riservato ai soli uomini all'epoca. Poco dopo la guerra insegn\u00f2 astronomia all'ULO a studenti universitari di tutto il sistema dell'Universit\u00e0 di Londra, tra cui Arthur C. Clarke, all'epoca era studente al King's College di Londra.\nNel 1951 prese impiego all'Osservatorio Yerkes dell'Universit\u00e0 di Chicago, nel Wisconsin, il suo primo lavoro negli Stati Uniti. Le sue ricerche durante questo periodo si concentrarono sull'abbondanza di elementi chimici nelle stelle. Ritorn\u00f2 nel Regno Unito nel 1953, quando Margaret e il marito Geoffrey Burbidge furono invitati a lavorare con William Alfred Fowler e Fred Hoyle all'Universit\u00e0 di Cambridge. Il team combin\u00f2 i dati sulle abbondanze di elementi prodotte dai Burbidge con l'ipotesi di Hoyle, secondo cui tutti gli elementi chimici potrebbero essere prodotti nelle stelle da una serie di reazioni nucleari e gli esperimenti di laboratorio di Fowler su tali reazioni; l'idea divenne nota come nucleosintesi stellare. Pubblicarono il loro modello in una serie di articoli, culminati in un'opera magna del 1957, oggi conosciuta come documento B2FH, il cui titolo \u00e8 costituito dalle iniziali di Burbidge, Burbidge, Fowler &amp; Hoyle. Margaret Burbidge \u00e8 la prima autrice dell'articolo, che scrisse in stato di gravidanza. La teoria che svilupparono rimane la base fondamentale per la nucleosintesi stellare. Successivamente Fowler ricevette il premio Nobel per la fisica nel 1983 (condiviso con Subrahmanyan Chandrasekhar) per il suo lavoro sulla nucleosintesi; rimase sorpreso dal fatto che Burbidge non fosse inclusa.\nQuando Fowler torn\u00f2 negli Stati Uniti, consigli\u00f2 ai Burbidge di venire con lui in California, suggerendo a Margaret (l'osservatrice) di fare nuovamente domanda all'Osservatorio di Monte Wilson, mentre Geoff (il teorico) avrebbe dovuto chiedere la Kellogg Fellowship al California Institute of Technology (Caltech). La domanda di Margaret fu nuovamente respinta per motivi di genere, quindi la coppia invert\u00ec domande. Geoff vinse la posizione a Monte Wilson, mentre Margaret prese posto al Caltech nel 1955. Ogni volta che Geoff doveva andare ad osservare sul Monte Wilson, Margaret lo accompagnava, apparentemente come suo assistente. In realt\u00e0, Geoff lavorava nella camera oscura fotografica, mentre Margaret gestiva il telescopio. Quando la direzione dell'osservatorio lo scopr\u00ec, alla fine accettarono che lei potesse osservare l\u00ec, ma solo a patto che fossero rimasti in un cottage separato con angolo cottura, piuttosto che nel dormitorio con ristorazione, che era stato progettato solo per uomini.\nMargaret Burbidge pass\u00f2 all'Universit\u00e0 della California a San Diego (UCSD) nel 1962. Negli anni '60 e '70 misur\u00f2 le masse, le composizioni e le curve di rotazione delle galassie ed esegu\u00ec studi spettroscopici precoci sui quasar. Le sue scoperte in quest'area inclusero l'oggetto QSO B1442 + 101 con uno spostamento verso il rosso di 3,5, che lo rendevano l'oggetto pi\u00f9 distante conosciuto all'epoca, un record che mantenne tra il 1974 e il 1982.\nNel 1972 Margaret Burbidge divenne direttrice del Royal Greenwich Observatory (RGO), distaccato dall'UCSD. Per trecento anni il posto era sempre stato ricoperto dall'astronomo reale, ma quando Burbidge fu nominata alla direzione del RGO i posti furono separati, con il radioastronomo Martin Ryle nominato come astronomo reale. A volte Burbidge ha attribuito ci\u00f2 al sessismo e altre volte alla politica intesa a ridurre il potere del direttore del RGO. Burbidge lasci\u00f2 il RGO nel 1974, quindici mesi dopo il suo arrivo, a causa di polemiche sul trasferimento del telescopio Isaac Newton dal quartier generale del RGO al castello di Herstmonceux verso l'osservatorio del Roque de los Muchachos, nelle Isole Canarie.\nBurbidge fece campagne contro il sessismo e la discriminazione nei confronti delle donne in astronomia e si oppose anche alla discriminazione positiva. Nel 1972 rifiut\u00f2 il premio Annie Jump Cannon dell'American Astronomical Society (AAS), perch\u00e9 veniva assegnato solo alle donne: \u00ab\u00c8 giunto il momento di rimuovere la discriminazione a favore e contro le donne nella vita professionale\u00bb. La lettera di rifiuto del premio indusse l'AAS a istituire il primo comitato sullo statuto delle donne in astronomia. Nel 1976 divenne la prima donna a presiedere l'AAS, periodo durante il quale convinse i membri a vietare le riunioni dell'AAS negli Stati che non avevano ratificato l'emendamento sulla parit\u00e0 di diritti alla Costituzione degli Stati Uniti. Nel 1984 la AAS le confer\u00ec il massimo onore, indipendentemente dal genere, la Henry Norris Russell Lectureship.\nDal 1979 al 1988 fu la prima direttrice del Center for Astrophysics and Space Science dell'UCSD. Nel 1981 \u00e8 stata eletta presidente dell'American Association for the Advancement of Science (AAAS), con un mandato di un anno dal febbraio 1982 al febbraio 1983.\nAll'UCSD contribu\u00ec a sviluppare lo spettrografo per oggetti deboli per il telescopio spaziale Hubble, lanciato nel 1990. Con questo strumento ella e il suo team scoprirono che la galassia Messier 82 contiene un buco nero supermassiccio al centro. Come professoressa emerita presso l'UCSD, continu\u00f2 ad essere attiva nella ricerca fino all'inizio del XXI secolo. Burbidge fu autrice di oltre 370 lavori di ricerca."}
{"id": "2077399", "revid": "44939", "url": "https://it.wikipedia.org/wiki?curid=2077399", "title": "Adenosinmonofosfato", "text": ""}
{"id": "2077401", "revid": "44939", "url": "https://it.wikipedia.org/wiki?curid=2077401", "title": "Uridinmonofosfato", "text": ""}
{"id": "2077403", "revid": "44939", "url": "https://it.wikipedia.org/wiki?curid=2077403", "title": "Guanosinmonofosfato", "text": ""}
{"id": "2077404", "revid": "6923", "url": "https://it.wikipedia.org/wiki?curid=2077404", "title": "Autorit\u00e0 Aeroportuale Israeliana", "text": "L' Autorit\u00e0 Aeroportuale Israeliana (in inglese: Israel Airports Authority, , ) \u00e8 stata fondata nel 1977 come ente di diritto pubblico. L'autorit\u00e0 \u00e8 responsabile per la gestione dei principali aeroporti civili di Israele e i passaggi di confine tra Israele e i suoi vicini (Egitto, Giordania, e l'Autorit\u00e0 Palestinese). Dal 2015 \u00e8 guidata da Eli Marom.\nCompetenze.\nPassaggi di confine.\nEgitto\nGiordania\nAutorit\u00e0 Palestinese"}
{"id": "2077405", "revid": "33689", "url": "https://it.wikipedia.org/wiki?curid=2077405", "title": "Albero", "text": "Un albero (dal latino \"arbor\") \u00e8 una pianta legnosa perenne, capace di svilupparsi in altezza grazie ad un fusto legnoso, detto \"tronco\", che di solito inizia a ramificarsi a qualche metro dal suolo. L'insieme dei rami e delle foglie determina la chioma che pu\u00f2 avere forme diverse a seconda delle specie e delle condizioni ambientali.\nCaratteristiche.\nL'albero si distingue dall'arbusto non per le sue dimensioni, ma perch\u00e9 allo stato adulto ha un fusto perenne, il tronco, con ramificazioni nella parte superiore. \nIl fusto dev'essere nettamente identificabile e privo per un primo tratto di rami: esistono ad esempio dei salici, alberi a tutti gli effetti, con portamento strisciante e alti solo pochi centimetri.\nQuesta corretta definizione botanica viene tuttavia a volte disattesa qualora si parli di alberi riferendosi ai loro possibili usi commerciali: in questo caso a volte vengono fissate delle altezze minime per la definizione di albero (es. 5 m di altezza per alcune norme FAO).\nIl tronco \u00e8 formato internamente da pi\u00f9 strati: la parte pi\u00f9 esterna costituisce la corteccia, il secondo strato \u00e8 chiamato libro, il terzo \u00e8 il cambio; infine il cilindro centrale che \u00e8 formato dal legno.\nOgni albero ha la sua sagoma caratteristica che gli deriva dalla conformazione del tronco (sviluppo in altezza e diametro) e dall'insieme delle ramificazioni. Quest'ultime possono essere monopodiali o simpodiali.\nL'albero con la pi\u00f9 grande circonferenza del tronco \u00e8 il baobab: anche oltre 40 m di circonferenza. \nLa chioma dell'albero \u00e8 costituita dalle foglie e dai rami o branche.\nPu\u00f2 essere:\nA seconda della forma delle foglie si possono distinguere due categorie di alberi, aghifoglie e latifoglie. A seconda del ciclo vitale delle foglie si possono distinguere altre due categorie di alberi, sempreverdi e caducifoglie.\nGli alberi possono vivere isolati o associati, formando raggruppamenti di un'unica specie (come un querceto da sughero) o di specie diverse (bosco o macchia). Poich\u00e9 le radici sono molto lontane dalle foglie, gli alberi sono molto esigenti dal punto di vista climatico: non possono vivere nelle zone desertiche, subartiche e sui monti oltre una determinata altitudine, dove sono generalmente sostituiti da arbusti.\nGli alberi possono essere suddivisi in altre due categorie:\nEsempi di alberi sono: il carrubo Ceratonia siliqua, il bagolaro celtis australis, il siliquastro Cercis siliquastrum, il sorbo domestico sorbus domestica, il pistacchio pistacia vera, il gelso morus alba, il cotogno Cydonia oblonga, l'azzerruolo Crataegus azarolus o il nespolo comune Mespilus germanica.\nIl legno degli alberi \u00e8 una fonte energetica (combustione diretta e carbone di legna) e un materiale da costruzione (intere abitazioni, travature, navi, mobili, oggetti d'uso comune ed artistici). Sempre dagli alberi, spesso coltivati allo scopo, si ricava cellulosa per la produzione della carta.\nAlberi monumentali.\nGli esemplari di alberi con caratteristiche storiche, paesaggistiche, e di dimensioni ragguardevoli vengono definiti \"alberi monumentali\", che in alcune nazioni vengono censiti e protetti.\nSecondo le stime del Corpo Forestale, sono circa gli alberi monumentali d'Italia, da querce millenarie al pi\u00f9 antico platano. Tra questi, pi\u00f9 di sono stati dichiarati di \u201cgrande interesse\u201d e 150 di \u201ceccezionale valore storico o monumentale\u201d.\nAlberi habitat.\nGli \"alberi habitat\" sono invece esemplari con valenze ecologiche particolari soprattutto in funzione della biodiversit\u00e0.\nGli alberi nella cultura.\nSin dall'antichit\u00e0 gli alberi venivano venerati per la loro funzione di tramite, di collegamento tra la dimensione celeste e quella terrena sublunare, se non adorati come vere e proprie divinit\u00e0. Nell'albero poteva infatti dimorare un'entit\u00e0 o uno spirito, conosciuto nella cultura indiana come \"Deva\".\nIn Occidente alcuni alberi potevano assurgere a simbolo dell\"axis mundi\", ossia dell'asse portante del mondo. Tali erano ad esempio l'Yggdrasill della mitologia norrena, l'Irminsul presso i Sassoni, o il noce di Benevento presso i Longobardi stanziati in Italia. Nella Bibbia la simbologia dell'albero \u00e8 presente in quello della vita e della conoscenza del bene e del male a cui attinsero Adamo ed Eva, capace di farli \u00abdiventare simili a Dio\u00bb, a prezzo per\u00f2 della perdita della loro innocenza originaria.\nDall'Albero del Paradiso discenderebbe la tradizione dell'albero di Natale, adornato con i simboli cosmici del Sole, della Luna, dei pianeti e delle stelle, mescolato con la mitologia dell'abete sacro a Odino, potente dio dei Germani."}
{"id": "2077406", "revid": "1896180", "url": "https://it.wikipedia.org/wiki?curid=2077406", "title": "Wii Music", "text": " \u00e8 un videogioco musicale creato da Nintendo che appartiene alla serie \"Wii\".\nModalit\u00e0 di gioco.\nIl gioco \u00e8 diviso in cinque modalit\u00e0: performance, minigiochi, lezioni, video e batteria.\nPerformance.\nLa modalit\u00e0 principale di \"Wii Music\" \u00e8 \"Performance\", permette di eseguire un'improvvisazione oppure un brano musicale. Con l'improvvisazione il giocatore sceglie uno strumento e suona con un ritmo scelto dal giocatore stesso. Suonando in questa sotto-modalit\u00e0 si aggiungono i \"Domisol\" con vari strumenti per accompagnarli. Il brano personalizzato consiste invece nella scelta di un brano e di uno scenario. Il giocatore pu\u00f2 scegliere il suo strumento, pu\u00f2 modificare il ritmo, togliere fino a cinque parti, e pu\u00f2 cambiare lo stile del brano. Nel brano \"casuale\" lo stile e gli strumenti sono casuali.\nLezioni.\nLe spiegazioni base del gioco vengono introdotte con le \"lezioni\" del maestro Sebastian Domisol, l'insegnante di \"Wii Music\".\nMinigiochi.\nAll'interno dello stesso videogioco esistono altri tre minigiochi, tutti disponibili sia in un giocatore, sia in pi\u00f9 giocatori fino a 4 giocatori.\nVideo.\nUn Mii, da solo, insieme ai Mii o ai Domisol, pu\u00f2 girare un video musicale della sua performance in 10 scenari. Vengono dati anche casualmente un nome della band.\nBatteria.\nIn questa modalit\u00e0 (che richiede l'utilizzo della Wii Balance Board) \u00e8 possibile seguire un corso di batteria guidato da Bob Domisol oppure eseguire uno dei cinquanta brani presenti nel gioco.\nI Domisol.\nIl gruppo dei fratelli di Sebastian Domisol, i \"Domisol\", che parlano in maniera incomprensibile \u00e8 formato da:\nI brani.\nLe canzoni suonate in \"Wii Music\" possono essere di vario genere, anche se sono solamente degli estratti.\nGli strumenti.\nIl gioco contiene 66 strumenti (alcuni sbloccabili solo andando avanti nel gioco) che il giocatore pu\u00f2 dividere in sette stili basati sul modo di suonare: percussioni, batteria, chitarra, tromba, violino, traverso e altri stili.\nStile percussioni.\nIl colore dei nomi degli strumenti a percussioni \u00e8 giallo. Il giocatore suona le \"percussioni\" muovendo il Telecomando Wii e il Nunchuck come se premesse dei tasti, o come nel caso di alcuni stravaganti strumenti, agitando le mani.\nStile batteria.\nI nomi delle batterie sono azzurri. I comandi delle batterie sono gli stessi delle percussioni.\nStile chitarra.\nI nomi degli strumenti dello stile chitarra sono di colore arancione. Il giocatore tiene in alto il Nunchuck e il Telecomando Wii lo agita simulando una chitarra reale. Nonostante questa categoria sia nominata \"chitarre\" ci sono anche bassi che si suonano comunque come la chitarra.\nStile tromba.\nIl giocatore suona lo stile \"tromba\" posizionando il Telecomando Wii davanti alla propria bocca e premendo i tasti 1/2 si emettono i suoni, la maggior parte delle trombe ha la possibilit\u00e0 di prolungare il suono al posto di limitarlo alla sola nota che deve eseguire in un determinato momento. Inoltre, nelle trombe il giocatore pu\u00f2 intensificare il volume inclinano il telecomando Wii verso l'alto.\nStile violino.\nNella categoria \"violini\" fanno parte tutti gli strumenti ad arco. Per emettere un suono il giocatore preme un tasto e, con il Nunchuck sollevato circa fino al petto, muove a sinistra e a destra il Telecomando Wii.\nStile traverso.\nLo stile \"traverso\" \u00e8 rappresentato da alcuni strumenti, con dei nomi scritti in violetto. Il giocatore impugna il telecomando alle estremit\u00e0, utilizzando i pulsanti 1/2 e alza e abbassa il telecomando per cambiare il volume.\nAltri stili.\nGli altri stili sono rappresentati da una scritta verde e sono diversi sia tra loro sia dagli altri stili, differenziandosi. I tasti A/B sul telecomando o i tasti C/Z sul Nunchuck possono modificare i suoni secondo questo criterio: per i destrimani, ad esempio, se il giocatore tiene premuto il tasto A o il tasto B sul telecomando, alla prossima scossa del telecomando produrr\u00e0 un suono diverso; stessa cosa accadr\u00e0 per il Nunchuck con i tasti C /Z.\nI ruoli.\nIn ogni musica ci sono dei ruoli: 1\u00ba melodia, 2\u00ba melodia, percussioni (1), percussioni (2), accordi, bassi.\nArrangiamenti.\nEsistono diversi generi musicali con i quali il giocatore pu\u00f2 arrangiare un pezzo. Di questo i primi 11 sono disponibili sia nella modalit\u00e0 \"Performance Personalizzata\" che nella modalit\u00e0 \"Performance Casuale\". Gli altri sono disponibili solo nella modalit\u00e0 \"Performance Casuale\".\nAccoglienza.\n\"Wii Music\" \u00e8 stato classificato 10\u00ba tra i videogiochi pi\u00f9 venduti del mese in America nel novembre 2008. Il mese successivo, \u00e8 sceso all'11\u00ba posto nel mese in America con copie vendute. In accordo al NDP Group, nel 2008, sono state vendute circa copie in Nordamerica (Messico e Canada compresi). Nel marzo 2009, \"Wii Music\" ha venduto circa copie nel mondo."}
{"id": "2077410", "revid": "125685839", "url": "https://it.wikipedia.org/wiki?curid=2077410", "title": "Dialetto perugino", "text": "Il dialetto perugino \u00e8 parlato in un'area di 15 comuni (tra i 92 dell'Umbria) attorno a Perugia, popolata da circa 250.000 abitanti. L'area interessata \u00e8 racchiusa tra i comuni di Valfabbrica e Bastia Umbra ad est e di Tuoro sul Trasimeno ad ovest, tra la localit\u00e0 di Pierantonio (Umbertide) a nord ed i comuni di Bettona, Torgiano, Deruta e Marsciano a sud. Il perugino, come altri dialetti umbri, presenta proprie spiccate peculiarit\u00e0. A differenza del tifernate e del borghese, quest'ultimo parlato all'estremit\u00e0 settentrionale dell'Umbria nei pressi di San Giustino, che hanno influssi romagnoli, dal fulginate, dall'assisano, dal ternano e dallo spoletino che hanno influenze reciproche con i dialetti marchigiani e il dialetto sabino, e dell'orvietano che risente del viterbese, il perugino lascia trasparire alcune affinit\u00e0 con le parlate toscane, specialmente con l'aretino e l'utilizzo di parole e verbi dell'italiano antico. Tuttavia alcune parole del vernacolo si pensa abbiano origini tedesche data la somiglianza. Es. \"\"breccia\" dal tedesco antico \"brecha\"\", \"trogolo\", dal tedesco altomedievale: \"\"tr\u00f6gel\".\" Questo si pensa sia dovuto dall'influenza di nobili famiglie germaniche che si stanziarono nel territorio al seguito dell'imperatore Federico I Barbarossa dal Sacro Romano Impero come Degli Oddi (famiglia) oppure i Baglioni (famiglia). Lo stesso nome del quartiere di Rancolfo \u00e8 di origine germanica e si \u00e8 formato in et\u00e0 medievale. \u00c8 costituito da due segmenti: quello in prima posizione \u00e8 \"hring\", con il significato di anello, recinto, o assemblea [\"ring\" in tedesco contemporaneo], mentre quello in seconda \"olfo\" [\"wolf\" in tedesco contemporaneo], ovverosia lupo. Ci\u00f2 spiegherebbe anche la variante popolare (\"Rincolfo\") ancora in uso al giorno d'oggi. D'altra parte la trasformazione della finale -i latina in -e, cos\u00ec come l'assenza della spirantizzazione della gutturale sorda (assente anche nell'aretino) ecc. lo differenziano ampiamente dal gruppo dialettale toscano di tipo standard (fiorentino) facendolo solitamente ascrivere, come il resto delle parlate umbre, alla grande famiglia dei dialetti italiani mediani.\nConfini approssimativi del dialetto.\nPer quanto riguarda i limiti, sempre approssimativi e pi\u00f9 nello specifico, del dialetto perugino, si pu\u00f2 partire dal Lago Trasimeno, la cui costa e i cui dintorni non sono completamente interessati dalla parlata perugina: difatti il bordo immaginario del dialetto lo si pu\u00f2 far cominciare tra la frazione di Pieve Confini e quella di Fonte Sant'Angelo, nel comune di Tuoro sul Trasimeno, lasciando fuori dal dialetto questa seconda frazione e includendo solo la prima. Procedendo poco pi\u00f9 a nord, il dialetto perugino ingloba per ultime le frazioni di Sanguineto, Torraccia e La Cima. In seguito il confine del vernacolo arriva a coincidere con quello umbro-toscano presso la frazione di Gosparini, inclusa nel dialetto. Questa coincidenza \u00e8 presente fino alla citt\u00e0 di Lisciano Niccone, inclusa nel dialetto, dopodich\u00e9 il confine del perugino procede da ovest a est. Il perugino dunque ingloba la frazione di Crocicchie, nel comune di Lisciano Niccone e lascia fuori Preggio, frazione questa volta del comune di Umbertide, per poi toccare i dintorni di San Giovanni del Pantano, nel comune di Perugia. Di seguito il confine del perugino passa in mezzo alle frazioni di Sant'Orfeto (Perugia), includendola nel dialetto, e Pierantonio (Umbertide), lasciandola fuori, poi invade un lembo di territorio a nord-est, in cui si trovano le frazioni di Pietramelina (Perugia) e di Castiglione (Gubbio). Andando un po' pi\u00f9 a est e poi a sud, il limite del perugino passa a est delle frazioni eugubine di Scritto, Lastreto e Bellugello, incluse nel perugino. All'altezza di quest'ultima frazione, il confine curva a sud-est facendo entrare nel dialetto le frazioni di Giomici e Poggio San Dionisio, nel comune di Valfabbrica. Anche la citt\u00e0 stessa di Valfabbrica \u00e8 inclusa nel dialetto e procedendo da l\u00ec verso ovest il confine del perugino coincide solo a tratti con il corso del fiume Chiascio. Infatti la frazione perugina di Pianello (Perugia) \u00e8 per poco dentro al dialetto, mentre la frazione di San Gregorio (Assisi) \u00e8 lasciata fuori. Rientrano nel vernacolo perugino invece le frazioni assisane di Torchiagina e di Petrignano. Va precisato che da Pianello al margine nord della Strada statale 147 di Assisi il bordo del perugino coincide col fiume Chiascio, mentre dalla strada statale prima citata il confine tira verso ovest fino al confine tra i comuni di Perugia e di Bastia Umbra, vale a dire tra Collestrada e Ospedalicchio. Solo Collestrada \u00e8 inclusa nel dialetto in questa zona, mentre sono lasciate fuori Ospedalicchio, Madonna Campagna e Bastia Umbra. Da Collestrada, il limite del perugino va verso sud e il dialetto ingloba Brufa, nel comune di Torgiano e la citt\u00e0 di Bettona (sino alla frazione adiacente di Passaggio). Da l\u00ec il confine del perugino curva verso sud-ovest e la parlata perugina include Castelleone (Deruta), Casalalta, nel comune di Collazzone e Ripabianca, nel comune di Deruta. Da questa frazione, il bordo del perugino si dirige in maniera irregolare da est a ovest fino alla frazione di Morcella, nel comune di Marsciano (questa frazione si pu\u00f2 dire inclusa nel perugino). Da qui, il limite del dialetto segue il corso del Nestore (fiume) a retroso. Si pu\u00f2 vedere come Compignano sia di parlata perugina, mentre Vallicelle e Mercatello (Marsciano) non lo siano. Da Mercatello, il confine del perugino prosegue verso ovest lasciando fuori dal dialetto anche Monte Vibiano Vecchio, frazione marscianese. Dopodich\u00e9 il bordo del perugino va per un po' a sud-ovest e poi tutto a ovest. In questo lembo di territorio le localit\u00e0 incluse nel perugino sono La Fontana, Vignaie, Ponibbiale e Piegaro (sono tutte localit\u00e0 del comune di Piegaro). Dalla citt\u00e0 di Piegaro, il limite del perugino si dirige verso nord fino alla costa sud-occidentale del Lago Trasimeno. Le zone incluse nel dialetto in questa parte di territorio sono quelle della cittadina di Paciano, poi la frazione di Macchie, nel comune di Castiglione del Lago, quella di Panicarola ed infine quella di Carraia (sempre Castiglione del Lago).\nIl dialetto.\nIl perugino a sua volta pu\u00f2 essere suddiviso in tre aree linguistiche, ovvero la citt\u00e0, il contado e le aree di confine, che risentono degli influssi dei dialetti limitrofi.\nIn citt\u00e0 la lingua perugina \u00e8 tuttora molto diffusa fra i perugini. Il dialetto del capoluogo \u00e8 giunto sino ai giorni nostri grazie al lavoro dei numerosi poeti dialettali e di diversi studiosi di vernacolo. A questo proposito si ricorda il vocabolario (corredato pure da una breve grammatica) pubblicato dall'Universit\u00e0 di Perugia nel 1970 ed opera di Luigi Catanelli. Nel 2006 \u00e8 nata pure un\"Accademia del Donca\" (\"Donca\" = \"Dunque\"), il cui nome \u00e8 fondato su un evidente ossimoro: il termine elitario \"Accademia\" e il popolare \"donca\", tradizionale interlocuzione di ogni affabulazione svolta intorno al focolare nella civilt\u00e0 contadina. Lo scopo \u00e8 quello di pervenire ad una statuizione condivisa della grafia del dialetto perugino, il cui prototipo \u00e8 costituito dalla pagina di Claudio Spinelli, il pi\u00f9 importante poeta in dialetto (l'equivalente di Sandro Penna, per la poesia in lingua). \u00c8 stato creato anche un dizionario online chiamato \"Wikidonca\".\nLa lingua perugina \u00e8 accettata nelle tre varianti: quella urbana, quella dei \"borghi\" (storici quartieri cittadini) e quella rurale del contado. Il contado inizia con le aree periferiche della citt\u00e0, ed \u00e8 possibile cogliere sfumature linguistiche differenti tra l'area dei ponti sul Tevere (Ponte San Giovanni, Ponte Valleceppi, Pretola, Ponte Felcino, Ponte Pattoli) e la zona di Magione.\nProverbio perugino:\n\"Chi bello vol compar\u00ec qualcosa ha da soffr\u00ec\"\nGrammatica.\nConiugazione dei verbi.\nPresente.\n2\u00aa persona singolare: -ni con trasformazione in -ghi: vieni, \"venghi\", tieni, \"tenghi\"\nEs. \"Venghi tuquie co lo sciuccamano ?\" \"\u2192\" Vieni qui con l'asciugamano ?\nEs. \"Tisto l'tenghi tu ?\" \"\u2192\" Questo lo tieni tu ?\n(\"Imperfitto\") Imperfetto.\n3\u00aa person a singolare: -\u00e9va con normale riduzione di a tonica, -\u00e9a: \"facea\", \"arispondea\", \"ea\" (\"era\"); -\u00eca: \"descurria\".\n(\"Pass\u00e8to\") Passato.\nI vari tipi tendono a unificarsi nella desinenza -\u00e8tte ed \u00e8: \"cad\u00e8, aniscond\u00e8\u00e8\", \"romp\u00e8\", \"sbatt\u00e8,\" \"parturette\"; con passaggio analogico dalla III alla II coniugazione, forme dovute alla analogia delle organiche \"dette\", \"stette\". Si possono notare le seguenti forme: \"g\u00ec/and\u00f2\", \"entraven\u00ec\" (\"intravenne\"), accanto a \"vinne\"; e \"artinne\" (\"ritenne\"); \"di\u00e8\", \"f\u00e8\" (\"fece\"), \"d\u00e8mme\" (\"mi diede\"). Alla 3\u00aapersona plurale: -\u00f2nno e -orno; \"drent\u00f2nno\" (\"entrarono\"), \"meglior\u00f2nno\", \"tir\u00f2n\" (\"tirarono\"), \"scann\u00f2nno\", \"stacc\u00f2nno\", \"lasci\u00f2rno\", \"mangi\u00f2rno\", \"pacific\u00f2rno\", \"stim\u00f2rno\".\n(\"Futureo\") Futuro.\n2\u00aa persona plurale in qualche esempio -\u00e8no: \"giocar\u00e8no\", \"trovar\u00e8no\"; -ino: \"arvendrino\"; \u00ecmo: \"farimo\". 3\u00aa persona plurale: \"h\u00f2nno\": \"arv\u00f2nno\", \"legger\u00f2nno\", \"sar\u00f2nno\", \"scriver\u00f2nno\"\n(\"Condizion\u00e8le\") Condizionale.\n1\u00aa persona singolare: -\u00eca: \"bastaria\", \"camparia\", \"caveria\", \"esciria\", \"faria\", \"mpararia\". 1\u00aa e 3\u00aa persona singolare: -ibbe: \"dovribbe\", \"potribbe\", \"prenderibbe\", \"brugeribbe\", \"arvorribbe\", \"crederibbe\", \"piaceribbe\"\nAvere - \"Av\u00e9cce\".\nEs.\n\"Te l'evo ditto io d' ascoltamme! \u2192\" Te l'avevo detto di ascoltarmi!\n\"Io l'aveo ditto ta qui fioli de n' cerch\u00e8 de salt\u00e8 su pe i fossi com' i granocchie!\" \u2192 Io l'avevo detto a quei bambini di non cercare di saltare i fossi come le rane!\nEssere - \"Esse\".\nEs.\n\"J'enno zompati adosso! \u2192\" Gli sono saltati addosso!\n\"Second me, qulli nun n'enno manco n grado d'adopr\u00e8 que l'affere.\" \u2192 Secondo me, quelli non sono in grado di usare quell'aggeggio.\nFrasi di esempio.\n\"Tu lcapischi l'donca? \u2192\" Lo capisci il perugino?\n\"E n' la veggo pi\u00f9\" \u2192 Non la vedo pi\u00f9\n\"Che legghi tuqu\u00ece?\" \u2192 Che leggi di qui?\n\"Ma che dichi?\" \u2192 Ma che dici?\n\"L'h\u00e8 sentuto ch'ha ditto? \u2192\" Hai sentito cosa ha detto?\n\"N'\u00e8 volsuto n\u00ec via!\" \"\u2192\" Non \u00e8 voluto venire via!\n\"Tu me f\u00e8 dovent\u00e0 matto, Dio m'aiuti!\" \"\u2192\" Tu fai diventare matto, accidenti!\n\"Fare\" e \"andare\".\nUn altro fenomeno morfologico molto presente nel perugino (ma comune con il toscano) \u00e8 labbreviazione delle prime persone singolari al presente di \"fare\", \"andare\".\nAggettivi possessivi.\nAltro fenomeno morfologico prevalente nel perugino \u00e8 la perdita delle desinenze di genere e numero degli aggettivi possessivi delle tre persone singolari in posizione proclitica:\nPerdita di \"-re\".\nUn altro fenomeno morfologico, \u00e8 la perdita della desinenza -re dell'infinito.\nCaratteristica importante di questa perdita \u00e8 che l'accento rimane sulle posizioni precedenti, e non si sposta sulla nuova penultima sillaba, differenziando spesso la nuova forma dalla terza persona singolare dell'indicativo presente.\nLe forme risultanti sono congeminanti quando ultimali (i.e. quando l'accento d'intensit\u00e0 cade sull'ultima sillaba), il che si spiega postulando una forma intermedia in \"-r\".\nQuesto fenomeno non si riscontra nelle zone di Firenze e Prato tranne che all'interno di frase.\nNel verbo all'infinito seguito da particella pronominale la \"r\" finale del verbo sparisce e raddoppia la lettera iniziale del pronome.\nNei verbi all'infinito della seconda coniugazione seguiti da particella pronominale si ha la scomparsa non solo della r ma dell'intero gruppo er il quale viene sostituito da una i.\nL'utilizzo dell'italiano antico.\nNel perugino si possono riscontrare, seppur pochi, alcuni verbi e sostantivi dell'italiano antico:\nLa variet\u00e0 di italiano regionale.\nA differenza di ci\u00f2 che accadde solitamente nelle altre regioni italiane, dove la parlata del capoluogo finisce per diffondersi in tutti i centri, in Umbria la parlata di Perugia continua ad avere una sua influenza solo nei 15 comuni che dal Medioevo costituiscono il suo contado. \nIl registro linguistico della variet\u00e0 locale italiana perugina viene spesso scambiata da chi viene da fuori per una parlata toscana. Nella parlata si possono riscontrare vocaboli molto popolari anche in toscana, come: \"maremma, sicch\u00e9, cojombero, cannella, maiala\" oppure dei rafforzativi come: \"a me mi, ma per\u00f2...\" Possiamo fare qualche esempio di italiano di Perugia (in parentesi l'italiano standard): \"ha fatto tutto da lu\" (ha fatto tutto da s\u00e9), \"l b\u00e8bo\" (il pap\u00e0), \"l'h\u00e8 chiam\u00e8ta la Giovanna?\" (hai chiamato Giovanna?), c\"'henno le mele ? (\"ci sono le mele ?), \"L mi babbo \u00e8 ito s\u00f9 a lavor\u00e0 (\"Il mio pap\u00e0 \u00e8 andato su a lavorare), \"Tu qui sta cosa n' se pole fa !\" (Questa cosa non si pu\u00f2 fare qui), \"semola\" (lentiggini), \"fr\u00e9go\" (ragazzo), \"torta\" (pizza salata). La parlata italiana locale ha avuto una produzione letteraria a partire dal XIV secolo."}
{"id": "2077412", "revid": "80598", "url": "https://it.wikipedia.org/wiki?curid=2077412", "title": "Path\u00e9-Fr\u00e8res", "text": ""}
{"id": "2077414", "revid": "339392", "url": "https://it.wikipedia.org/wiki?curid=2077414", "title": "Citosinmonofosfato", "text": ""}
{"id": "2077415", "revid": "44939", "url": "https://it.wikipedia.org/wiki?curid=2077415", "title": "Uridindifosfato", "text": ""}
{"id": "2077416", "revid": "1345938", "url": "https://it.wikipedia.org/wiki?curid=2077416", "title": "The Millionaire (film 2008)", "text": "The Millionaire (\"Slumdog Millionaire\") \u00e8 un film del 2008 diretto da Danny Boyle.\nIl soggetto del film, diretto da Boyle con la collaborazione della regista indiana Loveleen Tandan, \u00e8 tratto dal romanzo di Vikas Swarup \"Le dodici domande\". \"Slumdog Millionaire\" (\"Milionario pezzente\" \u00e8 una possibile traduzione del titolo originario) ha ottenuto 10 candidature all'Oscar 2009, aggiudicandosi 8 statuette, tra cui miglior film e miglior regista.\nTrama.\nJamal Malik, un diciottenne musulmano cresciuto nelle baraccopoli di Mumbai, sta partecipando come concorrente alla versione hindi del quiz televisivo \"Chi vuol essere milionario?\". La tensione in studio \u00e8 palpabile e, davanti a un pubblico incredulo, il giovane risponde a tutte le domande arrivando all'ultima decisiva, che potrebbe valergli il premio di venti milioni di rupie (circa euro), una vera fortuna per un indiano. In alcuni \"fuori onda\" si vede che il conduttore Prem Kumar, avendo preso in antipatia il ragazzo, tenta di dissuaderlo dal continuare la partita ricorrendo anche a stratagemmi, come suggerirgli una risposta sbagliata (della quale Jamal diffida, scegliendo quella giusta). Il conduttore, anch'egli di umili origini, non si capacita di come un giovane di tale estrazione possa conoscere tutte le risposte. La sirena annuncia il termine della puntata, che riprender\u00e0 il giorno seguente, e subito dopo, su indicazione del conduttore convinto di una frode, Jamal \u00e8 arrestato dalla polizia che lo interroga e lo sottopone nottetempo a tortura.\nDa quel momento il ragazzo ripercorre le tappe della sua vita, da quando era un bambino di strada: ogni risposta data in trasmissione, infatti, corrisponde a qualcosa che ha imparato nei momenti cruciali.\nDa bambino perde sua madre in un pogrom di integralisti ind\u00f9. Vagabondando con suo fratello Salim, i due incontrano una bambina di nome Latika, anch'ella senza famiglia; essi danno vita ad una piccola banda che Jamal chiamer\u00e0 \"i Tre Moschettieri\". I tre vengono raccolti da Maman, uno sfruttatore che li unisce ad altri orfani, dando loro vitto e alloggio, ed avviandoli all'accattonaggio organizzato. Quando viene deciso che Jamal deve essere accecato per impietosire i passanti, i tre fuggono via dopo aver sfigurato con l'acido uno degli aguzzini. Nel raggiungere un treno in corsa, Latika fatica a tenere il passo e viene perci\u00f2 abbandonata al suo destino.\nI due fratelli vivono di espedienti sui convogli per unirsi qualche anno pi\u00f9 tardi a una banda di piccoli ladri e truffatori, a danno dei turisti in visita al Taj Mahal. In seguito tornano a Mumbai perch\u00e9 Jamal vuole ritrovare Latika, ancora nelle mani dello stesso sfruttatore che intende farla prostituire. L'uomo vorrebbe vendicarsi ma Salim, a sorpresa, lo uccide con una pistola, liberando la ragazza. Continuando il loro peregrinare, Salim si reca dal boss mafioso Javed, vantando l'uccisione di Maman. Il capo, soddisfatto, lo affilia assieme alla ragazza allontanando Jamal.\nDivenuto adulto, il protagonista trova impiego in un call center a Mumbai. Un giorno, approfittando dell'assenza di un operatore, cerca gli altri due attraverso un terminale con l'elenco degli intestatari di telefonia mobile. Ritrovato Salim, egli apprende della sua scalata nella gang di Javed, il quale a sua volta ha preso Latika come sua amante, detenuta in una gabbia dorata. Jamal promette di portarla via, impegnandosi ad aspettarla ogni giorno in un luogo e ad un'ora precisa. Latika si presenta un giorno all'appuntamento ma Salim se la riprende con la forza per volont\u00e0 del boss. Jamal non si d\u00e0 per vinto sicch\u00e9 si convince che per incontrarla deve partecipare al quiz in TV, da lei seguito, e vincere il premio milionario.\nQui finisce il racconto e l'ispettore di polizia, ritenendolo sincero, decide di rilasciarlo, concedendogli di ultimare la partecipazione al telequiz. Tutta l'India lo considera l'eroe del momento. Nel frattempo Salim, pentito del suo operato, decide di far fuggire la ragazza, dandole auto e cellulare nella speranza che ella rincontri Jamal, suscitando l'ira del boss, e riempie di soldi la sua vasca da bagno.\nLatika, ferma nel traffico, guarda attraverso un negozio di televisori Jamal che non sa rispondere alla domanda decisiva. Il ragazzo ricorre alla cosiddetta \"telefonata a casa\", l'ultimo aiuto concesso nel gioco. Il telefono squilla a lungo, il conduttore gli chiede chi abbia chiamato e Jamal gli risponde che si tratta di suo fratello, dato che \u00e8 l'unico numero che conosce. Latika si ricorda di avere lasciato in auto il telefono che Salim le aveva dato e corre a recuperarlo, rispondendo proprio quando stanno per riattaccare.\nFinalmente Latika e Jamal si possono parlare ma anch'ella ignora la risposta, rassicurando tuttavia Jamal di essere in salvo. Dei sicari irrompono nel bagno dove si \u00e8 trincerato Salim, che uccide il suo boss per poi lasciarsi uccidere dai sicari. Contemporaneamente Jamal sceglie l'opzione \"A\", ovvero il nome di Aramis, la risposta esatta, vincendo cos\u00ec 20 milioni di rupie e diventando milionario.\nJamal apprende della morte eroica di Salim e raggiunge Latika nel luogo convenuto: i due si giurano amore eterno scambiandosi un bacio appassionato.\nEpilogo con una schermata come nella trasmissione, con un elenco di risposte possibili sul destino della vita di ognuno. Si illumina l'opzione come esso sia gi\u00e0 scritto.\nColonna sonora.\nLa colonna sonora \u00e8 stata composta dal compositore indiano Allah Rakha Rahman e contiene ben due \"hit\": \"Paper Planes\" di M.I.A.; \"Jai Ho\" cantata dalle Pussycat Dolls con lo stesso Rahman e Zina dei Babylone. Il disco ha vinto il Golden Globe per la migliore colonna sonora originale, il BAFTA alla migliore colonna sonora e due Premi Oscar: uno per la migliore colonna sonora e uno per la migliore canzone, assegnato a \"Jai Ho\".\nDistribuzione.\nDistribuito negli Stati Uniti dalla Fox Searchlight Pictures, nel Regno Unito dalla Path\u00e9 e in Italia dalla Lucky Red, il film ha realizzato in Italia un incasso al botteghino di \u20ac , negli Stati Uniti di $ e un totale mondiale di $ .\nCasi mediatici.\nDemolizione delle case degli attori.\nNel maggio 2009, nonostante la notoriet\u00e0 e i premi, le case delle famiglie di due degli attori bambini, Azharuddin Mohammed Ismail nel ruolo di Salim e Rubina Ali interprete di Latika, furono demolite dalle autorit\u00e0 indiane senza alcun preavviso. Nel corso della demolizione il ragazzo e il padre della ragazza furono malmenati dalla polizia.\nErrore di traduzione della versione italiana per le sale.\nLa sequenza drammatica del pogrom vede gli ind\u00f9 gridare: \"\u00abThey are muslims, get them!\u00bb\" (\u00abSono musulmani, prendeteli!\u00bb), frase tradotta impropriamente come \u00abSono musulmani, scappiamo!\u00bb, inducendo gli spettatori a ritenere un diverso credo religioso degli assalitori e delle vittime. L'incongruenza si palesa successivamente nei riti dei protagonisti, tipicamente musulmani.\nLa casa di distribuzione Lucky Red, in seguito alla protesta dell'Unione delle Comunit\u00e0 Islamiche (Ucoi), ha porto le doverose scuse ufficiali, correggendo i dialoghi per la versione in DVD. La versione trasmessa dalle principali reti televisive in lingua italiana riporta la frase corretta."}
{"id": "2077418", "revid": "71433", "url": "https://it.wikipedia.org/wiki?curid=2077418", "title": "Slumdog Millionaire", "text": ""}
{"id": "2077425", "revid": "158913", "url": "https://it.wikipedia.org/wiki?curid=2077425", "title": "Thomas Bailey Aldrich", "text": "Fu anche un editore ed esploratore della sua epoca.\nBiografia.\nNella sua infanzia ci furono numerosi viaggi fra cui quello che lo port\u00f2 a New Orleans, dove rimase fino all'et\u00e0 di 10 anni. Successivamente si trasfer\u00ec nuovamente a Portsmouth, per prepararsi ad entrare ad Harvard. La morte di suo padre, nel 1849, lo costrinse ad abbandonare l'idea del college e a cercarsi un lavoro al pi\u00f9 presto: a 16 anni arriva a New York dove riesce a trovare un lavoro come impiegato nell'ufficio dello zio. Entrato nel mondo dell'editoria sar\u00e0 il direttore di diversi giornali fra cui l'Atlantic City. Nel periodo della guerra civile (1861-62) diventa corrispondente per il \"Tribune\". Nel 1865 spos\u00f2 Lilian Woodman trasferendosi poi a Boston e diventando editore dell'\"Every Saturday\", fino al 1874. Dal 1881 al 1890 diventa editor per l\"'Atlantic Monthly\". Durante il periodo in cui Oscar Wilde fece il suo giro di conferenze in America fu avvisato dallo scrittore Clarence Stedman e rifiut\u00f2 di incontrarlo."}
{"id": "2077426", "revid": "92723", "url": "https://it.wikipedia.org/wiki?curid=2077426", "title": "Caveat lector", "text": "Caveat lector (alla lettera \"il lettore stia attento\") \u00e8 un'espressione latina usata nella tradizione editoriale inglese.\nSecondo l'uso inglese alla frase sono dati due significati distinti:"}
{"id": "2077428", "revid": "44939", "url": "https://it.wikipedia.org/wiki?curid=2077428", "title": "PPi", "text": ""}
{"id": "2077432", "revid": "111769209", "url": "https://it.wikipedia.org/wiki?curid=2077432", "title": "Pirofosfato", "text": "Si definisce comunemente pirofosfato l'anione, il sale e l'estere dell'acido pirofosforico. Originariamente preparati riscaldando i fosfati (da cui il prefisso greco \"pyro-\", fuoco), i pirofosfati sono buoni agenti complessanti per gli ioni metallici (come il calcio e molti metalli di transizione) e sono ampiamente utilizzati nell'industria chimica. \nChimica.\nI pirofosfati esibiscono generalmente le solubilit\u00e0 pi\u00f9 alte tra i fosfati. Un pirofosfato \u00e8 il primo membro di un'intera serie di polifosfati.\nIl termine pirofosfato \u00e8 anche il nome degli esteri formati dalla condensazione di un composto biologico fosforilato con un fosfato inorganico, come per il dimetilallil pirofosfato. Questo legame \u00e8 chiamato anche legame fosfato ad alta energia.\nLa sintesi del tetraetilpirofosfato fu descritta per la prima volta nel 1854 da Philippe de Clermont in una riunione presso l'Accademia francese delle scienze.\nRuolo biologico.\nIn biochimica, i pirofosfati hanno un ruolo chiave: nelle cellule l'anione (abbreviato PPi da \"pirofosfato inorganico\") \u00e8 formato dall'idrolisi dell'ATP in AMP.\nAd esempio, quando un nucleotide \u00e8 incorporato all'interno di una catena nascente di DNA o RNA attraverso l'azione di una polimerasi viene rilasciato PPi. Presso le catene di DNA o RNA pu\u00f2 anche avvenire la pirofosforolisi, la reazione inversa della polimerizzazione: il pirofosfato reagisce con un 3'-nucleotide monofosfato (NMP o dNMP), che viene in seguito rimosso dall'oligonucleotide a rilasciare il corrispondente trifosfato (dNTP o NTP).\nDegradazione.\nL'anione pirofosfato \u00e8 instabile in soluzione acquosa e si idrolizza lentamente a fosfato inorganico:\no, in notazione abbreviata:\nIn assenza di catalisi enzimatica, le reazioni di idrolisi dei polifosfati semplici come il pirofosfato, il trisfosfato lineare, ADP e ATP procedono normalmente in modo estremamente lento in tutti i mezzi eccetto quelli altamente acidi.\nTale idrolisi rende il taglio di ATP ad AMP e PPi effettivamente irreversibile. Per tale motivo le reazioni biochimiche accoppiate a questa idrolisi sono altrettanto irreversibili.\nIl PPi si trova nel liquido sinoviale, nel plasma sanguigno e nell'urina a livelli sufficienti a bloccare la calcificazione e pu\u00f2 essere un inibitore naturale della formazione di idrossiapatite nel liquido extracellulare (ECF). Le cellule possono incanalare il PPi intracellulare nell'ECF. L'ANK \u00e8 un canale non enzimatico del PPi attraverso la membrana plasmatica che sostiene i livelli di PPi extracellulare. La funzione difettiva del canale ANK sul PPi attraverso la membrana \u00e8 associata a PPi extracellulare basso e a PPi intracellulare elevato. L'ectonucleotide pirofosfatasi/fosfodiesterasi (ENPP) pu\u00f2 agire per innalzare il PPi extracellulare.\nDal punto di vista della contabilit\u00e0 energetica dei fosfati, l'idrolisi da ATP ad AMP e PPi richieder\u00e0 due fosfati ad alta energia, in quanto per la ricostituzione di AMP in ATP occorreranno due reazioni di fosforilazione.\nLa concentrazione plasmatica di pirofosfato inorganico ha un intervallo di riferimento di 0,58-3,78 \u00b5M (intervallo di previsione al 95%)."}
{"id": "2077433", "revid": "438678", "url": "https://it.wikipedia.org/wiki?curid=2077433", "title": "Discografia dei The Doors", "text": "Discografia del gruppo statunitense The Doors, che consiste in 9 album studio, 4 album live, 28 album compilation, 23 album Bright Midnight Archives, 21 singoli e 23 video."}
{"id": "2077444", "revid": "287204", "url": "https://it.wikipedia.org/wiki?curid=2077444", "title": "Hala Aleksandar Nikoli\u0107", "text": "La Hala Aleksandar Nikoli\u0107 \u00e8 il palazzetto dello sport dove giocano le squadre di pallacanestro della Stella Rossa Belgrado e del Partizan Belgrado.\nSituato a Belgrado, fu costruito nel 1973, e ha una capacit\u00e0 di posti a sedere.\nNel settembre del 2005 ha ospitato alcune partite del FIBA EuroBasket 2005, mentre dal settembre all'ottobre 2011 vi si sono svolte alcune partite, tra cui le semifinali e finali, dell'Europeo di pallavolo femminile 2011.\nIl 23 febbraio 2016 \u00e8 stato intitolato ad Aleksandar Nikoli\u0107."}
{"id": "2077445", "revid": "44939", "url": "https://it.wikipedia.org/wiki?curid=2077445", "title": "Fosfato inorganico", "text": ""}
{"id": "2077452", "revid": "363629", "url": "https://it.wikipedia.org/wiki?curid=2077452", "title": "Trampolino elastico (sport)", "text": "Il trampolino elastico \u00e8 una disciplina della ginnastica affiliata alla FIG, riconosciuta sport olimpico dal C.I.O. nel 1998.\nL'attrezzo del trampolino elastico \u00e8 costituito da una rete elastica avente dimensioni di 2,20\u00a0m per 4,20\u00a0m. La rete \u00e8 agganciata mediante 116 molle ad un telaio metallico, posto all'altezza di 1,20\u00a0m da terra. Ai lati sono presenti delle protezioni (alte 20\u00a0cm e lunghe 2\u00a0m). Per la sicurezza dell'atleta \u00e8 necessaria un'area di sicurezza di 65,10\u00a0m\u00b2 e l'altezza del luogo di gara o di allenamento deve essere almeno di 8\u00a0m.\nGli esercizi sono principalmente salti doppi e tripli, raggruppati tesi o carpiati, spesso anche con avvitamenti. Oltre alle gare singole, esistono anche quelle sincro, con due ginnaste o due ginnasti che devono eseguire lo stesso elemento nello stesso momento partendo rivolti nella stessa direzione, e quelle a squadre: una squadra \u00e8 composta da tre o quattro atleti, che presentano due esercizi in qualificazione e uno in finale. Il punteggio complessivo si ottiene sommando ii 3 punteggi pi\u00f9 alti ottenuti dai componenti della squadra in ciascun esercizio.\nStoria.\nIl trampolino elastico nacque in nord America negli anni trenta: con l'aiuto di Larry Griswold, George Nissen ide\u00f2 un prototipo del trampolino all'interno del suo garage. \nLa prima competizione non ufficiale in cui vennero impiegati dei trampolini elastici avvenne nel 1947, mentre il primo campionato ufficiale degli USA in cui furono adottati risale al 1954. \nDurante l'anno seguente, la disciplina del tappeto elastico venne inclusa fra quelle dei Giochi panamericani. Nel 1958 si \u00e8 tenuta in Svizzera la prima Nissen Cup, dedicata a questa specialit\u00e0. \nA partire dagli anni sessanta, i tappeti elastici furono adottati nello sport anche in Inghilterra e Germania. \nNel 1980 si sono svolti la prima World Cup di trampolino elastico, a Bois-Colombe, in Francia e primo campionato mondiale a Londra. \nLa disciplina fa il suo debutto ai giochi di Sydney nel 2000 ed \u00e8 presente sin da allora unicamente con la competizione individuale. L'unica atleta che sia riuscita finora a vincere due ori olimpici nella specialit\u00e0 \u00e8 Rosannagh MacLennan, a Londra nel 2012 e a Rio de Janeiro nel 2016. \nIl trampolino alle olimpiadi.\nI vincitori della categoria individuale: "}
{"id": "2077456", "revid": "775372", "url": "https://it.wikipedia.org/wiki?curid=2077456", "title": "Nicola Bellisario", "text": "Biografia.\nProfessore e politico italiano.\nNato a Lanciano, da famiglia originaria di Treglio, sesto di nove figli, era fratello del senatore Vincenzo Bellisario, al quale subentr\u00f2 nell'impegno politico dopo la sua morte, avvenuta nel 1969. \nLaureato con lode in pedagogia, \u00e8 stato presidente diocesano per Lanciano dell'Azione Cattolica e delegato regionale per l'Abruzzo nel Consiglio Nazionale presieduto dal Professor Bachelet. Fu tra i fondatori della Democrazia Cristiana a Lanciano, nel 1943, insieme al fratello Vincenzo.\nAutore di numerose pubblicazioni di carattere pedagogico e politico; docente di psicologia sociale nell'istituto superiore di Teologia dei Frati Minori Francescani d'Abruzzo; presidente della sezione locale dell'Uciim (Unione Cattolica Insegnanti Medi) e membro nazionale eletto della stessa Unione. Fu presidente provinciale dell'Associazione Italiana di Orientamento scolastico e professionale e cofondatore della Scuola materna Sperimentale di Lanciano \u2013ente morale\u2013 in cui tenne numerosi corsi di aggiornamento pedagogico frequentati da maestre provenienti da ogni parte d'Italia.\nImpegnato nella politica locale e nazionale, fu eletto alla Camera dei deputati nel 1972 proseguendo l'impegno del fratello Vincenzo sui temi della scuola e dell'educazione. Dopo la candidatura a Sindaco di Lanciano nel 1992 termin\u00f2 la propria attivit\u00e0 politica rimanendo una figura di riferimento per la citt\u00e0 di Lanciano e per l'Abruzzo. \n\u00c8 morto a Lanciano il 16 marzo 2015."}
{"id": "2077460", "revid": "20172024", "url": "https://it.wikipedia.org/wiki?curid=2077460", "title": "Pancaro", "text": ""}
{"id": "2077461", "revid": "486946", "url": "https://it.wikipedia.org/wiki?curid=2077461", "title": "SHAPE", "text": ""}
{"id": "2077464", "revid": "767487", "url": "https://it.wikipedia.org/wiki?curid=2077464", "title": "William Mart\u00ednez", "text": "Carriera.\nClub.\nMart\u00ednez inizi\u00f2 a giocare nello Sportivo Alba e successivamente nelle giovanili del Nacional di Montevideo. Arriv\u00f2 in prima squadra nel 1943 e vi rimase fino al 1946, vincendo 2 campionati uruguaiani proprio al suo primo e ultimo anno di militanza.\nNel 1947 si trasfer\u00ec al Racing Montevideo e l'anno seguente al Rampla Juniors, in cui rimase fino al 1954.\nDal 1955 al 1962 gioc\u00f2 nel Pe\u00f1arol, con cui vonse altri 5 campionati nazionali, una Coppa Libertadores e una Coppa Intercontinentale.\nNel 1963 torn\u00f2 al Rampla Juniors, por poi trasferirsi ai colombiani dell'Atl\u00e9tico Junior e successivamente tornare nuovamente al Rampla Juniors.\nNel 1969 pass\u00f2 al F\u00e9nix e nel 1970 al Central, dove chiuse la carriera a 42 anni.\nNazionale.\nMart\u00ednez conta 54 presenze e 2 gol con la Nazionale uruguaiana, con cui esord\u00ec il 2 dicembre 1950 contro il Cile (5-1).\nFece parte della selezione che vinse i Mondiali nel 1950, dove tuttavia non scese mai in campo, e di quella che conquist\u00f2 il Campionato Sudamericano nel 1956.\n\u00c8 stato convocato anche per i Mondiali del 1954 (4\u00ba posto) e del 1962 e per il Campionato Sudamericano nel 1953 (3\u00ba posto), nel 1955 (4\u00ba posto) e nel 1959 in Argentina."}
{"id": "2077466", "revid": "177155", "url": "https://it.wikipedia.org/wiki?curid=2077466", "title": "Microcosmos", "text": ""}
{"id": "2077467", "revid": "116944", "url": "https://it.wikipedia.org/wiki?curid=2077467", "title": "Germanicea", "text": ""}
{"id": "2077468", "revid": "287204", "url": "https://it.wikipedia.org/wiki?curid=2077468", "title": "Effetto Barkhausen", "text": "Leffetto Barkhausen \u00e8 un fenomeno fisico scoperto dall'omonimo scienziato tedesco nel 1919. Tale fenomeno pu\u00f2 essere rivelato quando un materiale ferromagnetico viene esposto ad un campo magnetico di intensit\u00e0 variabile nel tempo e consiste nel fatto che il flusso magnetico all'interno del corpo non varia con continuit\u00e0 ma si modifica passando attraverso piccoli salti. Se si avvicina una bobina al corpo in questione, i salti della magnetizzazione indurranno nella bobina stessa degli impulsi di tensione: amplificando il segnale e collegando un altoparlante alla bobina \u00e8 possibile sentire una serie di click e di crepitii che hanno portato alla denominazione di \u201crumore\u201d di Barkhausen.\nOrigine del fenomeno.\nI salti che si producono nel flusso magnetico all'interno del corpo sono legati principalmente ai movimenti discontinui dei bordi tra i cosiddetti domini magnetici. In un corpo non magnetizzato i domini magnetici sono orientati in modo casuale, pertanto la magnetizzazione media del corpo \u00e8 nulla. Sotto l'effetto del campo magnetico esterno i domini tendono a modificare la loro orientazione in modo tale che il numero di domini orientati concordemente al campo magnetico aumenti. Questa orientazione passa attraverso il movimento delle pareti dei domini adiacenti. Pertanto lo stato di magnetizzazione del corpo su scala \u201cmacroscopica\u201d passa attraverso dei salti proprio in virt\u00f9 della presenza di queste \u201cdiscontinuit\u00e0 magnetiche\u201d all'interno del corpo.\nIl rumore di Barkhausen pu\u00f2 essere rivelato, oltre che attraverso l'induzione elettromagnetica nella bobina, anche mediante sensori acustici: l'orientazione dei domini determina infatti anche vere e proprie vibrazioni nel corpo.\nSpesso l'intensit\u00e0 del rumore Barkhausen viene espressa in termini di una grandezza detta parametro magnetoelastico MP, che risulta proporzionale al valore efficace della tensione degli impulsi indotti dall'effetto Barkhausen nella sonda di rivelazione.\nParametri che influenzano il rumore di Barkhausen.\nL'intensit\u00e0 del rumore di Barkhausen \u00e8 collegata a varie propriet\u00e0 meccaniche del materiale, ma le pi\u00f9 influenti sono lo stato di trazione o compressione e la durezza. Se ad esempio il campo magnetico esterno applicato e la trazione o la compressione nel pezzo hanno la stessa direzione, l'intensit\u00e0 del rumore di Barkhausen aumenta con la trazione e diminuisce con la compressione. Se invece trazione e campo magnetico esterno applicato sono tra loro ortogonali, la relazione \u00e8 opposta. Quindi l'intensit\u00e0 del rumore di Barkhausen \u00e8 fortemente collegata allo stato di tensione interna di un corpo. Questo legame tra lo stato tensionale di un corpo e le sue propriet\u00e0 magnetiche viene detto interazione magnetoelastica. Infatti quando i materiali ferromagnetici vengono sottoposti ad un campo magnetico subiscono una vera e propria distorsione molecolare, determinata dal processo di orientamento dei domini magnetici. Questa distorsione a livello microscopico si traduce in un cambiamento dimensionale su scala macroscopica. Tale cambiamento dimensionale viene detto magnetostrizione. Il fenomeno \u00e8 duale, cio\u00e8 la tensione presente in un corpo ferromagnetico influenza la sua risposta ai campi magnetici esterni, come rivelato dall'analisi del rumore Barkhausen.\nLa durezza \u00e8 l'altro parametro meccanico che influisce sull'intensit\u00e0 del rumore Barkhausen: in generale ad un aumento di durezza \u00e8 associata la diminuzione del segnale Barkhausen. Intuitivamente si comprende come in un materiale pi\u00f9 duro i domini magnetici incontrino maggiori difficolt\u00e0 a riorientarsi rispetto a quanto avviene per un materiale meno duro.\nApplicazioni.\nDal momento che il rumore Barkhausen \u00e8 influenzato prevalentemente dalle tensioni residue e dalla durezza, i campi di applicazione di questa tecnologia si concentrano sulla rilevazione di variazioni di queste propriet\u00e0 fisiche e meccaniche a fronte di processi come trattamenti superficiali, rettifiche, indurimenti superficiali, saldature, lavorazioni a freddo, \"etc\". Viene correntemente impiegato come tecnica non distruttiva per monitorare la produzione di parti meccaniche, quando vengono eseguite lavorazioni che possono determinare la variazione di propriet\u00e0 meccaniche o introdurre tensioni nel prodotto. La tecnica della rilevazione del rumore Barkhausen viene applicata con successo al controllo di parti in acciaio sottoposte a rettifica per la rilevazione di eventuali bruciature o surriscaldamenti.\nDi particolare rilievo \u00e8 l'applicazione per la rilevazione di bruciature da rettifica su acciai ad alta resistenza come quelli utilizzati per i carrelli d'atterraggio degli aeromobili (300M, 4340M, 4330M, Hy-Tuf). Se nel corso della rettifica si determina un surriscaldamento le propriet\u00e0 di questi metalli cambiano drasticamente, si determina una variazione della microstruttura dell'acciaio e una variazione della sua durezza superficiale: se sottoposto ad un esame di rumore Barkhausen il pezzo mostrerebbe un netto incremento nel segnale. Il vantaggio dell'applicazione di questa tecnica \u00e8 dato dalla possibilit\u00e0 di eseguire l'esame anche senza rimuovere eventuali riporti superficiali non ferromagnetici, come ad esempio una cromatura (caso piuttosto frequente), i quali non interferiscono col segnale se non in termini di una riduzione di intensit\u00e0.\nDi seguito vengono elencati i principali campi di applicazione:\nLimiti della tecnologia.\nDal momento che i cicli di magnetizzazione applicati al materiali generano delle correnti indotte sulla superficie del materiale che determinano una schermatura, questa tecnica \u00e8 in grado di rilevare ci\u00f2 che \u00e8 molto prossimo alla superficie. Inoltre lo sforzo massimo rilevabile in modo significativo \u00e8 pari a circa il 50% dello sforzo di snervamento, in quanto per valori superiori il segnale si satura e non sono pi\u00f9 riscontrabili differenze. La profondit\u00e0 di penetrazione risulta comunque inversamente proporzionale alla frequenza di magnetizzazione. Un altro importante limite \u00e8 legato alla difficolt\u00e0, in taluni casi, di correlare in maniera univoca il risultato di un esame mediante questa tecnica ai vari parametri che lo influenzano."}
{"id": "2077469", "revid": "287204", "url": "https://it.wikipedia.org/wiki?curid=2077469", "title": "D.D.D. (Koda Kumi)", "text": "D.D.D \u00e8 una canzone JPop scritta dal duetto R&amp;B giapponese SOULHEAD e dal loro produttore Octopussy; Le SOULHEAD hanno scritto i testi e la musica, mentre Octopussy si \u00e8 occupato dell'arrangiamento musicale. \nAlbum.\nLa canzone appare nel sesto Best album di Koda (\"Best ~second session~\"), ed \u00e8 anche il terzo singolo del ~12 Single Collection~. \nCopertina.\nCome \nper gli altri 11 singoli di questa collection, la copertina del singolo rappresenta una versione stilizzata di un vestito tradizionale di una certa cultura; questa volta presenta la sua ispirazione dal Regno Unito e la figura simbolica di Britannia. \nCopie.\nIl singolo era un'edizione limitata di 50.000 copie, ed \u00e8 stato pubblicato con Koda Kumi come artista principale e le SOULHEAD come collaboratrici. \u00c8 stato anche pubblicizzato come \"Inno delle ragazze da 3 diamanti\" il quale indica che \"D.D.D\" \u00e8 un'abbreviazione per \"Diamond Diamond Diamond\" . \nStoria.\nLa canzone \u00e8 un inno al potere delle ragazze in stile R&amp;B, pesantemente ispirata a \"Lady Marmalade\" di Missy Elliot e Rockwilder. \nTesti.\nI testi sono in giapponese con alcune frasi e parole in Inglese, ed \u00e8 cantata come un duetto, interrotto solamente da una parte rap di una delle SOULHEAD. \nVariazioni.\nUna variazione di \"D.D.D.\" chiamata \"XXX\" e pubblicata con Koda Kumi come collaboratrice \u00e8 apparsa nel doppio A-side Pray/XXX, pubblicato dalle SOULHEAD il 1\u00ba febbraio 2006.\nInformazioni.\n\"D.D.D.\" \u00e8 stato inserito nella pubblicit\u00e0 della Suzuki, per la rivendita dell'MW della Chevrolet, dal 2006 al 2007. La copertina del singolo rappresenta la Gran Bretagna."}
{"id": "2077481", "revid": "1656773", "url": "https://it.wikipedia.org/wiki?curid=2077481", "title": "Thomas B\u00e9rard", "text": "Biografia.\nViene spesso menzionato come l'unico Gran Maestro italiano e infatti, sebbene non si abbiano notizie certe sulle sue origini, oltre a ritrovarlo in vari documenti dell'epoca come \"Tommaso Berardi\", sappiamo che la potente famiglia dei Berardi, noti come \"Conti dei Marsi\", in quel tempo dominante su gran parte dell'Abruzzo, aveva tra i suoi discendenti un maestro dell'ordine templare, Pietro di Ocre. Tommaso Berardi venne eletto nel 1256 Gran Maestro, sotto il pontificato di Papa Alessandro IV, succedendo a Renaud de Vichiers. Esercit\u00f2 le sue funzioni in circostanze non facili, impelagato da una parte nelle questioni sorte con l'ordine degli ospitalieri e dall'altra assistendo impotente ai progressi del sultano mamelucco Baybars al-Bunduqdari, che, poco a poco, obblig\u00f2 i cristiani della Palestina a ritirarsi tra le mura di San Giovanni d'Acri, ultimo baluardo del Regno di Gerusalemme. In Italia fu attivo nella riorganizzazione dell'ordine successiva al mutare del destino delle crociate e degli ordini cavallereschi sorti con queste."}
{"id": "2077482", "revid": "155613", "url": "https://it.wikipedia.org/wiki?curid=2077482", "title": "Ville Vesuviane del Miglio d'oro", "text": ""}
{"id": "2077487", "revid": "71155", "url": "https://it.wikipedia.org/wiki?curid=2077487", "title": "Bygd\u00f8y", "text": "Bygd\u00f8y o Bygd\u00f8 (anticamente chiamata Ladeg\u00e5rds\u00f8en) \u00e8 una penisola su cui si estende la parte occidentale della citt\u00e0 di Oslo, in Norvegia. Qui sorgono numerosi musei, come il Kon-Tiki Museum dedicato alle spedizioni di Thor Heyerdahl, il \"Norsk Folkemuseum\" (museo della cultura norvegese), il Museo Fram dedicato alle spedizioni polari norvegesi, il Museo delle navi vichinghe ed altri.\nQui si trovano anche le tenute reali \"Bygd\u00f8 kongsg\u00e5rd\" ed \"Oscarshall\". Bygd\u00f8y \u00e8 uno dei pi\u00f9 antichi paesaggi culturali della Norvegia, che pu\u00f2 vantare una ricca storia unitamente a parchi, foreste ed alcune delle pi\u00f9 famose spiagge di Oslo, fra cui quella conosciuta col nome di Huk (parte della quale \u00e8 riservata al naturismo. Nel 1885 vi erano solamente 111 abitazioni a Bygd\u00f8y mentre al giorno d'oggi la quasi totalit\u00e0 della zona \u00e8 di tipo residenziale.\nAmministrativamente Bygd\u00f8y appartiene al borgo (\"bydel\") di Bygd\u00f8y-Frogner."}
{"id": "2077492", "revid": "297059", "url": "https://it.wikipedia.org/wiki?curid=2077492", "title": "Gesta Francorum et aliorum Hierosolymitanorum", "text": "Le Gesta Francorum et aliorum Hierosolymitanorum (\"Le gesta dei Franchi e degli altri pellegrini a Gerusalemme\"), per ellissi anche Gesta Francorum, \u00e8 una cronaca redatta in latino sulla Prima Crociata risalente al 1100-1101. Priva di indicazione dell'autore, sembra essere prodotto della cerchia del condottiero crociato Boemondo I d'Antiochia.\nNarra gli eventi della prima crociata dalla sua indizione nel novembre 1095 fino alla battaglia di Ascalona del 1099. Accanto al finalismo positivo della crociata sono messi in luce gli aspetti crudeli e drammatici del conflitto. Celeberrime alcune pericopi per l'acceso realismo."}
{"id": "2077495", "revid": "801854", "url": "https://it.wikipedia.org/wiki?curid=2077495", "title": "Regio Decreto Legge", "text": ""}
{"id": "2077498", "revid": "30300", "url": "https://it.wikipedia.org/wiki?curid=2077498", "title": "Real Casa Savoia", "text": ""}
{"id": "2077499", "revid": "287204", "url": "https://it.wikipedia.org/wiki?curid=2077499", "title": "Bygdoy", "text": ""}
{"id": "2077500", "revid": "108678", "url": "https://it.wikipedia.org/wiki?curid=2077500", "title": "Bygdo", "text": ""}
{"id": "2077501", "revid": "108678", "url": "https://it.wikipedia.org/wiki?curid=2077501", "title": "Bygd\u00f8", "text": ""}
{"id": "2077508", "revid": "15756", "url": "https://it.wikipedia.org/wiki?curid=2077508", "title": "Abbazia di San Nicola (Rodengo-Saiano)", "text": "L'abbazia olivetana di San Nicola a Rodengo-Saiano, in Franciacorta, \u00e8 un complesso religioso di grande rilevanza spirituale e di notevole interesse storico-artistico.\nLa storia.\nL'abbazia fu fondata dai monaci cluniacensi - congregazione dell'Ordine di San Benedetto - verso la met\u00e0 dell'XI secolo. Un documento del 1085 parla di un gi\u00e0 esistente monastero; un altro documento del 1109 fa menzione della dedicazione a san Nicola, che rimarr\u00e0 inalterata nel tempo.\nLa ubicazione del monastero fu posta su un quadrivio romano, che portava alla citt\u00e0 e serviva da ostello per i pellegrini in viaggio per Roma. Il sito era gi\u00e0 stato occupato in et\u00e0 romana ed altomedievale, come documentato da scavi archeologici hanno portato alla luce i resti di un muro romano e di una capanna longobarda.\nLo sviluppo del monastero - come quello di altri cenobi cluniacensi presenti in Franciacorta- avvenne inizialmente per impulso della importante badia di Pontida e di quella di San Paolo d'Argon. Il monastero di Rodengo afferm\u00f2 presto una propria autonomia, in connessione anche con lo sviluppo economico dovuto alle molteplici donazioni ed acquisti di propriet\u00e0 terriere. Come per tutti gli altri monasteri benedettini la gestione di tali propriet\u00e0 fece subito riferimento all'ausilio di fratelli conversi.\nGi\u00e0 nella seconda met\u00e0 del XIII secolo, tuttavia, lo sviluppo spirituale ed economico del monastero si era arrestato. Documenti relativi alle adunanze capitolari riferiscono di un numero di monaci e di conversi che non arrivava a dieci persone. Alla fine del XIV secolo si arriv\u00f2 alla installazione di un abate commendatario al posto di quello nominato dall'ordine cluniacense; ma tale evenienza non arrest\u00f2 - anzi acceler\u00f2 \u2013 la decadenza del monastero. Le autorit\u00e0 che avevano voce in capitolo (dal papato, alla diocesi di Brescia, alla Repubblica di Venezia che aveva inglobato i territori bresciani, alla municipalit\u00e0 di Rodengo) si trovarono spesso in disaccordo sulle scelte relative alla gestione del monastero.\nNel 1446, per volere di papa Eugenio IV, la primitiva abbazia fu affidata agli olivetani. Aspri contrasti segnarono la rinuncia ai propri privilegi da parte dell'ultimo abate commendatario, e solo nel 1450 il passaggio del monastero agli olivetani divenne definitivo.\nInizi\u00f2 subito una forte ripresa delle fortune spirituali ed economiche del monastero. Fu consolidato l'impiego delle propriet\u00e0 terriere ed altre vennero acquisite anche attraverso i lavori di bonifica dei terreni paludosi circostanti.\nFin dal 1450 si assunse la decisione di riedificare il complesso abbaziale, a cominciare dalla chiesa di San Nicola, interamente ricostruita nel luogo ove sorgeva la vecchia chiesa cluniacensa.\nIl progetto di ampliamento delle strutture architettoniche riguard\u00f2 presto anche la costruzione del chiostro occidentale e del chiostro grande, (rifatto poi nel 1560-70, con l'ampliamento dei piani superiori), e progressivamente interess\u00f2 tutto il monastero. I priori olivetani si mostrarono subito consapevoli della importanza della azione intrapresa e furono attenti a valersi della collaborazione dei pi\u00f9 importanti artisti bresciani.\nIl fervore di opere costruttive si protrasse per circa tre secoli dando luogo ad uno dei complessi abbaziali artisticamente pi\u00f9 significativi dell'Italia settentrionale. Nel Cinquecento furono coinvolti pittori come il Romanino, il Moretto, Lattanzio Gambara e Grazio Cossali; in epoche successive troviamo impegnati i pittori Gian Giacomo Barbelli, Giovan Battista Sassi ed altri. Di grande pregio sono anche alcune opere lignee (come il coro a tarsie realizzato da Cristoforo Rocchi nel 1480), opere marmoree ed in ceramica (come le decorazioni del chiostro maggiore).\nNel 1797 il Governo Provvisorio di Brescia, in virt\u00f9 delle leggi napoleoniche, decret\u00f2 la soppressione del monastero e la sua assegnazione all'Ospedale femminile di Brescia.\nDopo un lungo periodo di decadenza, nel 1969 l'abbazia \u00e8 tornata, per interessamento di papa Paolo VI ai monaci olivetani. Si \u00e8 da allora avviata \u2013 con il sostegno della Sovrintendenza di Brescia e di numerose associazioni \u2013 un'ininterrotta opera tesa a riportare il complesso architettonico al suo antico splendore.\nIl patrimonio artistico dell'abbazia.\nLa chiesa di San Nicola.\nCostruita a partire dalla met\u00e0 del XV secolo, la chiesa dell'abbazia, intitolata a San Nicola, venne a pi\u00f9 riprese ampliata e modificata nelle sue strutture e negli apparati decorativi. Dell'aspetto che presentava l'edificio quattrocentesco si \u00e8 conservata soprattutto la facciata, con la sua semplice forma a capanna, racchiusa ai lati da due robusti piloni.\nQuattrocentesca \u00e8 anche la decorazione in maiolica gialla e verde che corre lungo la linea del tetto\nAl di sotto di tale decorazione in maiolica ancora si intravedono le tracce di un affresco raffiguranti due angeli in volo, al centro dei quali si apriva una monofora ad arco a sesto acuto.\nQuattrocentesco \u00e8 il portale realizzato in pietra simona, decorato con motivi vegetali e con tondi a bassorilievo posti sull'architrave. Esso \u00e8 sormontato da una lunetta nella quale era posto un affresco della \"Madonna col Bambino\", gi\u00e0 attribuito al Foppa. Il protiro con volta a crociera che protegge l'ingresso \u00e8 opera posteriore.\nAnche il finestrone mistilineo posto al centro della facciata \u00e8 posteriore, databile ai primi decenni del settecento.\nLa struttura architettonica interna lascia ancora intuire la originale soluzione quattrocentesca che, con le campate suddivise da archi traversi e con l'ampio presbiterio quadrato, rimanda ad analoghe soluzioni visibili in alcune chiese coeve presenti nel territorio bresciano.\nLe pareti della chiesa sono impreziosite da un'ininterrotta decorazione a fresco - realizzata nella terza decade del Settecento da artisti prevalentemente di area milanese, Giovan Battista Sassi, Giacomo Lecchi e Giuseppe Castellini \u2013 composta da finte architetture, da medaglioni, e da motivi vegetali che inquadrano narrazioni agiografiche.\nNotevole \u00e8 l'apparato decorativo delle sei cappelle che si aprono sulla sinistra della chiesa.\nL'altare maggiore della chiesa \u00e8 stato realizzato nel 1668 ad opera di Paolo Sambinelli detto il Puegnago. Ai lati del presbiterio, in posizione simmetrica, a met\u00e0 delle pareti, sono poste due cantorie: quella di destra ospita un organo, mentre quella di sinistra \u00e8 decorata con un seicentesco affresco raffigurante \"Santa Cecilia all'organo\", attribuito al pittore cremasco Gian Giacomo Barbelli.\nAl centro dell'abside \u00e8 posta una pala seicentesca raffigurante la \"Madonna col Bambino ed i santi Nicola e Benedetto\".\nNotevolissimo \u00e8 il coro a tarsie addossato all'abside, opera di Cristoforo Rocchi, datata 1480. Riprendendo un impianto decorativo molto stimato in quell'epoca (come testimoniano tra l'altro le superbe tarsie di Fra Giovanni di Verona a Monte Oliveto Maggiore) il coro monastico \u00e8 formato da sedici sedili con schienali che ripetono, quasi identiche, le raffigurazioni ad intarsio della prospettiva di una corte con pavimentazione a scacchiera.\nAl centro del coro trovava posto un magnifico leggio in legno (con intarsi ricavati probabilmente da disegni del Romanino), opera di Raffaele da Brescia (datato circa 1530), ora conservato presso la Pinacoteca Tosio Martinengo di Brescia.\nNella chiesa \u00e8 oggi collocata anche la grande tela di Grazio Cossali, firmata e datata 1608, raffigurante le \"Nozze di Cana\". Essa era posta in precedenza sulla parete di fondo del refettorio, a coprire l'affresco di inizio Cinquecento della \"Crocifissione\". Il dipinto, di grande qualit\u00e0 artistica, denuncia il debito artistico dell'autore verso Antonio Campi\nAltre opere di notevole interesse artistico sono conservate nella sacrestia, a cominciare dalla porta decorata da trentun formelle intarsiate, opera realizzata (alla pari degli stalli del coro) da Cristoforo Rocchi. L'interno alquanto spazioso e luminoso della sacrestia ospita un cospicuo arredo ligneo ed un elegante apparato decorativo a fresco. Tra le due finestre troviamo un affresco cinquecentesco raffigurante la \"Madonna col Bambino affiancata dai Santi Nicola e Benedetto\", opera appartenente al manierismo bresciano vicina ai modi stilistici di Lattanzio Gambara.\nIl contributo pi\u00f9 importante all'apparato decorativo della sacrestia viene dalla mano di Gian Giacomo Barbelli: suoi sono gli affreschi posti nelle undici lunette sulle pareti, con episodi della \"Vita di San Benedetto\" (tratti dai \"Dialoghi\" di San Gregorio Magno), sue sono le decorazioni del soffitto al centro del quale campeggia il grande affresco con la \"SS Trinit\u00e0 adorata da San Benedetto, dal Beato Bernardo Tolomei, da Santa Scolastica e da Santa Francesca Romana\"\nIl monastero.\nI tre chiostri.\nUno degli elementi che maggiormente caratterizzano l'Abbazia di Rodengo \u00e8 dato dalla presenza di tre chiostri rinascimentali, realizzati con continuit\u00e0, a partire dagli ultimi decenni del XV secolo, in un arco di tempo di un centinaio di anni.\nIl chiostro piccolo, posto in prossimit\u00e0 della chiesa, \u00e8 verosimilmente quello avviato per primo, utilizzando anche materiale proveniente dal preesistente chiostro cluniacense.\nLe dimensioni ridotte, le linee di grande semplicit\u00e0 dei suoi corridoi e delle sue arcate con cordonature in cotto, l'aspetto ancora goticizzante dato dalle diverse forme dei capitelli a fogliami, conferiscono all'ambiente un'atmosfera di notevole raccoglimento.\nIl chiostro grande (o chiostro del Cinquecento) si connota per la elegante maestosit\u00e0, dei due loggiati sovrapposti: quello inferiore, con dieci archi per lato, e quello superiore che corre, con archi raddoppiati, lungo tre lati della pianta quadrata.\nLa qualit\u00e0 estetica del chiostro, di gusto pienamente rinascimentale, \u00e8 impreziosita da una decorazione in maiolica che compone il cornicione che occupa ininterrottamente il lato meridionale. Al centro del prato \u00e8 posta una pergola in ferro battuto.\nSi affacciano sul chiostro quelli che earano i locali di servizio dell'abbazia (la cucina, il pozzo e l'acquaio, il forno, la foresteria, ecc.). Vi si affaccia inoltre la cosiddetta \"sala Sansone\" che prende il nome dagli affreschi, opera di un artista bresciano del XVI secolo, che ne adornano la parete centrale e le lunette, aventi come tema le imprese dell'eroe biblico.\nIl chiostro della cisterna (o chiostro delle meridiane) fu realizzato all'incirca nel decennio 1580 -90. La struttura architettonica, con archi sorretti da colonne binate poggianti direttamente sulla pavimentazione, \u00e8 improntata ad un gusto tardorinascimentale poco diffuso in territorio bresciano.\nAl centro del cortile acciottolato, su un basamento di tre scalini, poggia un pozzo di ferro battuto (costruito in un periodo pi\u00f9 tardo).\nCaratteristica \u00e8 la presenza di tre meridiane su tre lati diversi del chiostro; la pi\u00f9 elegante, datata 1648, mostra lo stemma degli olivetani (monte di tre cime sormontato da croce con rami d'ulivo)\nSul chiostro si affaccia quella che era la Sala del Capitolo (oggi utilizzata come cappella), la cui parete centrale \u00e8 adornata da un affresco raffigurante \"Cristo risorgente\" (1599). Il dipinto, gi\u00e0 attribuito a Lattanzio Gambara, \u00e8 ora assegnato al pittore bresciano Pietro da Morone.\nL'antirefettorio ed il refettorio.\nSul soffitto della sala che immette al refettorio \u00e8 posto uno straordinario ciclo di affreschi realizzato nel 1570 da Lattanzio Gambara. Il pittore, affermatosi a Brescia come collaboratore del Romanino e poi come erede della sua bottega, dimostra qui una piena assimilazione dei modi pittorici del manierismo settentrionale.\nIl programma decorativo che si dispiega sul soffitto dell'antirefettorio e che dovette esser stato dettagliatamente concordato con i committenti olivetani, ha come tema generale la \"Salvezza dell'uomo\".\nAl centro della volta, in una grande cornice a stucco \u00e8 raffigurata una scena di difficile lettura iconografica:\nSi tratta della traduzione pittorica del settimo libro dell'Apocalisse, attenta a cogliere il maggior numero di dettagli di quanto viene riportato nel visionario e profetico racconto.\nAttorno al grande riquadro centrale, nelle zone incassate tra grandi mensole in stucco, sono affrescate altre dieci scene tratte dall'Apocalisse (un tema che il Gambara aveva gi\u00e0 affrontato negli affreschi, andati distrutti, della Loggia di Brescia). Tra le raffigurazioni pi\u00f9 efficaci (e pi\u00f9 facilmente riconoscibili) si nota quella dei \"Quattro cavalieri dell'Apocalisse\".\nNegli spazi tra i piedritti dei mensoloni sono affrescate tredici scene dell'Antico Testamento, scelte secondo un criterio dottrinale che le collega al tema della Salvezza.\nLo straordinario impegno profuso nella decorazione della volta si completa attraverso \"figure di putti con ornati vegetali e mascherone\", festoni floreali e scenette monocrome affrescate sui fianchi delle venti grandi mensole in stucco.\nIl grande refettorio dell'abbazia\nfu sopraelevato nel 1600, risparmiando uno solo degli affreschi preesistenti: il grande \"Cristo crocifisso tra la Madonna e san Giovanni e la Maddalena abbracciata alla croce\" sulla parete di fondo. Si tratta di un'opera di notevole qualit\u00e0 artistica che alcuni studiosi hanno assegnato a Vincenzo Foppa; ma che ora viene per lo pi\u00f9 attribuita ad un ignoto pittore bresciano attivo nel primo Cinquecento (vicino ai modi stilistici di Floriano Ferramola).\nDopo la sopraelevazione furono chiamati a decorare le alte pareti e l'ampio soffitto i pittori bresciani Tommaso Sandrini e Grazio Cossali, specialisti nel genere \u2013 allora molto stimato- delle finte architetture. Colpisce, in particolare, la profonda conoscenza delle leggi della prospettiva impiegata nel dipingere, come trompe-l'\u0153il di tipico gusto barocco, le finte colonne della volta: esiste un punto preciso, in mezzo alla sala, dal quale esse appaiono allo spettatore tutte quante diritte.\nIl refettorio della foresteria.\nLa visita al refettorio della foresteria\u00a0\u2013 dov'era la mensa riservata ad accogliere gli ospiti forestieri\u00a0\u2013 presenta un notevolissimo interesse per la presenza di affreschi che il Romanino esegu\u00ec verso il 1530. Essa viene anche indicata come \"Sala Romanino\".\nDue notevoli scene di soggetto evangelico, oggi non pi\u00f9 visibili, furono affrescate dal pittore bresciano sulla parete occidentale della sala: la \"Cena in Emmaus\" e la \"Cena in casa di Simone Fariseo\"; due raffigurazioni scelte con evidenza per celebrare il tema della \"Ospitalit\u00e0\". Esse furono staccate nel 1864 e trasferite nel 1882 alla Pinacoteca Tosio Martinengo.\nA seguito dei lavori di restauro del 1979 sono riemersi sulla parete consistenti strati di pittura che erano rimasti aderenti all'intonaco: essi consentono ancora di intravedere il disegno delle due scene e di intuire cos\u00ec quale poteva essere l'aspetto originale del refettorio. Una copia (in dimensioni ridotte) delle due scene \u00e8 stata riproposta nella sala a vantaggio dei visitatori: essi possono in tal modo apprezzare nel dipinto la forza del colorito, la solidit\u00e0 delle figure, lo stile rapido e sciolto, l'ambientazione popolana delle scene, narrate con un linguaggio connotato da grande umanit\u00e0 e da un marcato anticlassicismo.\nSulla parete di fronte si possono ancora ammirare, intatti, gli affreschi eseguiti dal Romanino: una lunetta con la \"Madonna col Bambino e San Giovannino\" e, pi\u00f9 in basso, due riquadri incassati nel muro, raffiguranti \"Ges\u00f9 e la Samaritana al pozzo\" e (esempio insolito di \"natura morta\") una \"Dispensa con stoviglie\".\nL'affresco nella lunetta costituisce uno struggente brano di poesia. La Madonna \u00e8 raffigurata mentre guarda con animo dolente verso san Giovannino, che ha al suo fianco un agnello annunciante il necessario sacrificio del Redentore, mentre il Bambino sembra, con un gesto assai familiare, voler scendere dalle ginocchia della madre. Le figure sono illuminate da una luce che viene dal basso sulla loro sinistra; esattamente dov'\u00e8 posta una finestra che d\u00e0 luce alla stanza: si tratta di un'altra invenzione dettata dal realismo del Romanino."}
{"id": "2077510", "revid": "118207854", "url": "https://it.wikipedia.org/wiki?curid=2077510", "title": "Manfred von Brauchitsch", "text": "Biografia.\nManfred von Brauchitsch apparteneva a una famiglia di tradizioni militari, suo zio Walther era comandante in capo dell'esercito tedesco quando Manfred fu avviato alla stessa carriera, ma da allievo ufficiale riport\u00f2 la frattura del cranio in seguito a un incidente motociclistico e in conseguenza di ci\u00f2 fu dichiarato inabile.\nAlcuni anni dopo compr\u00f2 una Mercedes SSK con la quale, nel 1932, vinse all'AVUS, fu la prima vittoria importante che gli permise di entrare nella squadra ufficiale della Mercedes nel 1934 quando la casa automobilistica riprese a partecipare alle competizioni.\nLe sue doti velocistiche lo portavano spesso a stabilire il record sul giro anche se non si aggiudic\u00f2 un gran numero di successi. Dal 1934 al 1939 come pilota ufficiale Mercedes partecip\u00f2 ai pi\u00f9 importanti Gran Premi contro i pi\u00f9 celebrati fuoriclasse del tempo, vincendo nel 1934 il Gran Premio dell'Eifel (prima gara e prima vittoria della Mercedes nell'anno del ritorno alle competizioni) mentre nel 1935 regal\u00f2 la vittoria del Gran Premio di Germania al N\u00fcrburgring a Tazio Nuvolari dechappando una gomma all'ultimo giro per non aver voluto compiere una sosta supplementare.\nNel 1937 vinse a Monaco e nel 1938 in Francia sul circuito di Reims, battendo in entrambi i casi il compagno di squadra e gloria dell'automobilismo tedesco Rudolf Caracciola. Sempre nel 1938, al Gran Premio di Germania, la sua vettura sub\u00ec un incendio ai box durante il rifornimento; von Brauchitsch fu estratto prontamente e rimase indenne, riprendendo poi la corsa (si ritir\u00f2 subito dopo per un'uscita di strada).\nDopo la guerra si trasfer\u00ec nella Germania Est e divenne un funzionario del locale Automobile Club. Mor\u00ec nel 2003 e fu sepolto nel cimitero di Gr\u00e4fenwarth, in Turingia."}
{"id": "2077513", "revid": "1149807", "url": "https://it.wikipedia.org/wiki?curid=2077513", "title": "Mio padre, che eroe!", "text": "Mio padre, che eroe! (\"Mon p\u00e8re, ce h\u00e9ros\") \u00e8 un film del 1991 diretto da G\u00e9rard Lauzier.\nIl film, con protagonista G\u00e9rard Depardieu, segna l'esordio cinematografico dell'attrice belga Marie Gillain all'epoca sedicenne.\nTrama.\nAndr\u00e9 Arnel, divorziato dalla moglie, porta in vacanza al mare la figlia adolescente V\u00e9ronique: qui dovr\u00e0 tenere a bada i capricci della ragazza e, in particolar modo, controllare i suoi nuovi incontri.\nRemake.\nDel film \u00e8 stato fatto anche un remake, uscito negli Stati Uniti nel 1994 con il titolo \"Ma dov'\u00e8 andata la mia bambina?\" (\"My Father the Hero\"). Protagonista \u00e8 sempre G\u00e9rard Depardieu, mentre nel ruolo della figlia troviamo l'attrice statunitense Katherine Heigl."}
{"id": "2077516", "revid": "287204", "url": "https://it.wikipedia.org/wiki?curid=2077516", "title": "Kelowna", "text": "Kelowna \u00e8 una citt\u00e0 canadese che si affaccia sul lago Okanagan. Si trova nell'Okanagan, una regione della Columbia Britannica. Il nome deriva da un termine nativo che significava \"femmina di orso grizzly\". Kelowna \u00e8 la 22\u00aa area metropolitana del Canada.\nLa citt\u00e0 \u00e8 servita dall'Aeroporto Internazionale di Kelowna."}
{"id": "2077517", "revid": "767487", "url": "https://it.wikipedia.org/wiki?curid=2077517", "title": "Equus (film)", "text": "Equus \u00e8 un film del 1977, diretto da Sidney Lumet e tratto dall'omonima opera teatrale di Peter Shaffer.\nTrama.\nMartin Dysart \u00e8 uno psichiatra che si trova a dover affrontare il caso di un giovane, Alan Strang, finito in cura nel suo ospedale per aver accecato, apparentemente senza ragione, diversi cavalli del maneggio in cui lavorava. Dopo un'iniziale riluttanza, riesce a convincere il giovane ad aprirsi con lui, accettando per\u00f2 di fornirgli in cambio dettagli anche sulla propria vita, e soprattutto sulle proprie delusioni (professionali e private). Scoprir\u00e0 un retroscena familiare fatto di religiosit\u00e0 bigotta, repressione sessuale e ossessione per i cavalli (che il ragazzo \u00e8 giunto a venerare quasi fossero delle divinit\u00e0), e finir\u00e0 con il riesaminare anche se stesso attraverso il racconto di Alan."}
{"id": "2077520", "revid": "1346043", "url": "https://it.wikipedia.org/wiki?curid=2077520", "title": "Choi Jin-sil", "text": "Era considerata una delle migliori attrici nella Corea del sud, soprannominata \"L'attrice della nazione\". Il 2 ottobre 2008 Choi fu trovata morta a casa sua, ed il capo della polizia disse che si trattava di un chiaro caso di suicidio. Si pensa che dei commenti negativi da parte dei netizen coreani e delle dicerie riguardanti i suoi soldi in prestito a Ahn Jae-hwan (attore sud coreano trovato morto suicida un mese prima) contribuirono allo stato di depressione di Choi. Il 4 agosto 2009 una non identificata persona \u00e8 stata filmata dalla telecamera di sorveglianza del cimitero mentre rubava l'urna con le ceneri dell'attrice.\nBiografia.\nChoi Jin-sil nasce come prima figlia dei suoi genitori Choi Guk-hyeon e Jeong Ok-sun a Seoul, Corea del Sud, il 24 dicembre 1968. Aveva un fratello pi\u00f9 giovane, Choi Jin-yeong, anche lui attore e cantante. Choi Jae-seong, attrice degli anni ottanta e dei primi anni novanta, \u00e8 sua cugina di parte paterna.\nLa sua famiglia era cos\u00ec povera che sua madre manteneva la famiglia gestendo un \"pojangmacha\".\nLei sognava di diventare una star per sopravvivere alla povert\u00e0. Confess\u00f2 in un talk-show che il suo soprannome quando andava a scuola era \"Choisujebi\", perch\u00e9 era solita mangiare \"sujebi\" (un particolare tipo di zuppa) tutti i giorni al posto dei pasti ordinari a causa dell'\"ambiente domestico\". Nonostante Choi divenne poi una modella ed attrice, risolvendo i suoi problemi economici, rimase una persona molto frugale e parsimoniosa, caratteristiche per le quali venne insignita del titolo di \"Re dei risparmi\" dal presidente della Corea del Sud.\nMorte.\nIl 12 ottobre 2008 Choi Jin Sil fu trovata morta dalla madre nella sua casa a Seul. I familiari di Choi inizialmente contestarono l'amministrazione coreana che decise di effettuare l'autopsia. Il 29 marzo 2010, il fratello di Choi, \u00e8 stato trovato morto, la polizia ha dichiarato che si era trattato di un suicidio.\nCarriera.\nDopo il diploma preso alla scuola superiore delle ragazze di Seonil, Choi debutt\u00f2 come attrice recitando nel dramma storico della compagnia televisiva MBC: \"500 Anni della Dinastia Joseon\".\nL'anno seguente, inizi\u00f2 a guadagnare celebrit\u00e0 partecipando ad una campagna pubblicitaria per la Samsung, nella quale lei recitava la parte di una casalinga appena sposata.\nDopo alcune esperienze in alcuni telefilm come attrice secondaria, Choi fu scelta per il ruolo principale della serie TV \"Our Paradise\" (Il Nostro Paradiso) e per il film \"Partisans of South Korea\" (I Partigiani della Corea della Sud).\nChoi ritorn\u00f2 nel 2005 nella soap opera \"My Rosy Life\" e dopo ancora come personaggio principale della serie TV \"The Last Scandal of My Life\", che ricevette molte critiche positive dai critici e dagli spettatori. Una seconda stagione del telefilm era stata programmata, ma si dovette abbandonare a causa della morte dell'attrice.\nVita privata.\nNella vita personale Choi non \u00e8 stata fortunata come nella sua carriera. Nel 1994 il suo manager Bae Byeong-su, una persona influente nel campo del grande e piccolo schermo, fu assassinato dal suo Jeon Yong-cheol. L'incidente colp\u00ec molto il pubblico coreano.\nNel 2000, il matrimonio con Jo Sung-min ha ricevuto molta attenzione in Corea del Sud. Jo \u00e8 stato un giocatore professionista di baseball con la Yomiuri Giants in Giappone. Choi fece il primo incontro con Jo in uno show televisivo nel 1998. Choi ha dato alla luce un figlio nel 2001 e una figlia nel 2003.\nDenuncia.\nNell'agosto del 2004, Choi si fece avanti e dichiar\u00f2 lei stessa di essere stata vittima di una violenza domestica."}
{"id": "2077525", "revid": "2047062", "url": "https://it.wikipedia.org/wiki?curid=2077525", "title": "Path\u00e9 (casa discografica)", "text": "La Path\u00e9 \u00e8 stata una casa discografica francese, fondata nel 1896; ha avuto una sede italiana, attiva soprattutto negli anni cinquanta e sessanta.\nStoria della Path\u00e9.\nLa Path\u00e9 trae il nome dai fondatori, i due fratelli Charles et \u00c9mile Path\u00e9, che nel 1896 fondarono (insieme ad un altro fratello, Th\u00e9ophile, che per\u00f2 abbandon\u00f2 presto l'attivit\u00e0) un'azienda per la vendita di apparecchi fonografici, la Path\u00e9-Fr\u00e8res: nel giro di un paio di anni si dedicarono anche alla produzione di apparecchiature per il cinema ed alla produzione di dischi a 100 giri (particolari primi dischi da grammofono, in cui la registrazione iniziava dal centro e si sviluppava a spirale verso l'esterno) e poi a 78 giri di musica classica.\nNel 1918 i due fratelli decisero di separare l'attivit\u00e0 cinematografica da quella discografica: di quest'ultima si occup\u00f2 Emile.\nNel 1924 la Path\u00e9 (grazie ad un accordo con Guglielmo Marconi, titolare della \"Marconiphone\", azienda italiana specializzata nella produzione di apparecchi radiofonici che, da questo momento, entr\u00f2 anche nel campo della distribuzione discografica con la denominazione Path\u00e9 Marconi), inizi\u00f2 ad essere presente sul mercato italiano.\nDa questo momento segu\u00ec le vicende dell'etichetta e dapprima, nel 1931, entr\u00f2 a far parte del gruppo VCM (Voce del padrone - Columbia - Marconiphone) e, nel 1967, della EMI Italiana (che ne incamer\u00f2 tutto il catalogo italiano).\nOltre che distribuire in Italia artisti della casa madre, come ad esempio Sacha Distel, per la Path\u00e9 incisero molti artisti italiani, i pi\u00f9 noti furono senza dubbio Narciso Parigi e Renato Carosone.\nPer la Path\u00e9 - talvolta indicata anche come Pathe - incise negli anni venti la cantante jazz statunitense Annette Hanshaw.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nIn origine, nella catalogazione, le lettere iniziali CS significavano \"Carosone Stereo\", mentre il numero iniziale 1 indicava il 45 giri, 2 l'EP e 3 il 33 giri; con il cambiamento degli scopi dell'etichetta, non pi\u00f9 dedicata al solo Carosone ma con altri artisti, mut\u00f2 anche la catalogazione."}
{"id": "2077527", "revid": "767487", "url": "https://it.wikipedia.org/wiki?curid=2077527", "title": "Birgit \u00d5igemeel", "text": "Biografia.\nDiventata famosa dopo la vittoria del programma televisivo Eesti otsib superstaari, versione estone di Pop Idol, ha interpretato il ruolo di \"Silvia\" nella commedia I due gentiluomini di Verona di William Shakespeare rappresentata al teatro nazionale di Tallinn. Birgit fa tuttora parte del coro gospel di Tallinn. \nDopo la partecipazione al talent-show, \u00e8 uscito suo il album d'esordio, trascinato dalla ballata \"Homme\". Con la canzone \"365 days\" nel 2008 ha partecipato al programma televisivo \"Eesti laul\", che decreta il partecipante per l'Estonia all'Eurovision Song Contest, classificandosi terza. Nel dicembre del 2008 \u00e8 uscito il suo secondo album, \"Ilus aeg\", un album di canzone natalizie, che ha visto Birgit cimentarsi in grandi classici come \"Last Christmas\" e in \"Valged j\u00f5ulud\", versione in estone della celeberrima \"White Christmas (brano musicale)\". L'ultimo album, \"Teineteisel pool\", lanciato sul mercato il 19 novembre 2009 e anticipato dal singolo di grande successo \"Moonduja\",rappresenta una svolta in chiave pop-elettronica e verso una maggiore raffinatezza musicale.\nNel 2009 ha preso parte allo show \"Eesti otib lemmiklaulu\", programma che cercava la migliore canzone estone di sempre. Nel dicembre 2009 Birgit \u00e8 stata impegnata in un tour nelle principali chiese estoni assieme alla rockstar Tanel Padar e al Coro dei giovani di Tallinn.\nSi ripresenta all'Eesti Laul nel 2013, e vince con la canzone \"Et uus saks alguse\", che le permette di rappresentare l'Estonia all'ESC di Malm\u00f6.\nNell'ottobre 2013 nasce il suo primo figlio."}
{"id": "2077528", "revid": "188116", "url": "https://it.wikipedia.org/wiki?curid=2077528", "title": "Giuseppe La Farina", "text": "Fu lo zio di Annibale Maria di Francia, oggi santo, avendone sposato una sorella del padre, Maria Luisa.\nBiografia.\nGi\u00e0 in giovent\u00f9 fu di simpatie mazziniane. Nel 1835 si laure\u00f2 in diritto all'universit\u00e0 di Catania.\nLetterato e storico, collabor\u00f2 con le Effemeridi letterarie messinesi. Fondatore e redattore di numerosi giornali, tra i quali \"L\u2019Alba\" (1847), fu autore di opere storiche e politiche (\"Studi sul secolo XIII\"; \"L'Italia dai tempi antichi fino ai nostri giorni\"), geografiche (\"L'Italia nei suoi monumenti\"; \"Messina e i suoi monumenti\") e letterarie (\"Studi sopra alcuni canti della Divina Commedia\") e membro dell'Accademia Peloritana dei Pericolanti. Nel 1837, accusato di partecipazione a societ\u00e0 segrete, dovette lasciare Messina e si trasfer\u00ec a Firenze.\nTornato nell'isola con la rivoluzione siciliana del 1848, condusse la Legione universitaria della Sicilia contro i Borbone e fu deputato di Messina al parlamento siciliano dal marzo 1848 al 1849 ed incaricato come diplomatico, assieme ad Emerico Amari, di offrire la corona siciliana al Duca di Genova. Nell'agosto fu ministro dell'istruzione nel governo del Regno di Sicilia e a settembre della Guerra.\nNell'aprile 1849 lasci\u00f2 l'isola, rioccupata dai borbone.\nEsiliato dapprima in Francia, e dal 1854 in Piemonte, continu\u00f2 gli stud\u00ee storici e le pubblicazioni. Verso la fine del 1856 assieme a Daniele Manin e a Giorgio Pallavicino Trivulzio fond\u00f2 la Societ\u00e0 nazionale italiana, una associazione avente l'obiettivo di orientare l'opinione nazionale verso il Piemonte di Cavour. Da segretario della Societ\u00e0 nazionale si prodig\u00f2 nell'organizzare l'impresa di Garibaldi in Sicilia, con uomini, armi e denaro.\nFu eletto nell'aprile 1860 nel parlamento sabaudo e vot\u00f2 a favore della cessione di Nizza. Uomo di fiducia di Cavour, La Farina venne spedito l'1 giugno in Sicilia per controllare l'operato di Garibaldi, che stava conquistando l'isola. Tuttavia a luglio verr\u00e0 espulso da Palermo da Garibaldi, che non gli perdonava il suo voto a favore su Nizza. Nell'ottobre 1860 fu nominato Consigliere di Stato. Nel dicembre 1860 fu consigliere della Luogotenenza del Re per la Sicilia per la sicurezza e gli affari interni.\nEletto deputato al primo parlamento italiano nel febbraio 1861, nel collegio di Messina, fu nominato vicepresidente della Camera nel maggio 1863.\nFu membro dal 1860 delle Logge massoniche \"Ausonia\" e \"Il Progresso\" di Torino e nel 1862 della Loggia \"Osiride\", pure di Torino.\nSi spense nel settembre 1863 e fu tumulato a Torino; le sue ceneri furono poi trasferite a Messina nel 1872 per l'inaugurazione del Gran Camposanto.\nRiconoscimenti.\nA Firenze, sul lato nord del chiostro della Basilica di Santa Croce, \u00e8 presente un monumento a lui dedicato riportante sul fronte la seguente iscrizione: \u00ab\"A Giuseppe La Farina - messinese - Am\u00f2 il vero gli uomini la patria - pat\u00ec dolori disinganni esili - oper\u00f2 con fede costante alle sorti nuove dell'Italia combattendo col braccio e coll'ingegno - soldato poeta istorico sostegno dell'italica gloria moriva il 5 settembre 1863 di anni 47 - alle vegnenti generazioni esempio imitabile\"\u00bb.\nA Torino, nella centralissima Piazza Solferino, \u00e8 stato eretto in suo onore un monumento in marmo bianco che lo effigia nell'atto di leggere un documento. L'iscrizione recita: \u00ab\"Storico illustre antesignano e strenuo propugnatore dell'unit\u00e0 e libert\u00e0 d'Italia\"\u00bb.\nA Messina gli \u00e8 stato intitolato un liceo classico e una delle principali arterie cittadine.\nLa Regia Marina ha chiamato \"Giuseppe La Farina\" un cacciatorpediniere varato nel 1919."}
{"id": "2077529", "revid": "729019", "url": "https://it.wikipedia.org/wiki?curid=2077529", "title": "Caveat (diritto)", "text": "Il patent caveat (spesso indicato semplicemente come caveat) nel diritto brevettuale degli Stati Uniti \u00e8 stato un documento legale depositato presso lo United States Patent Office, istituito con la legge dei brevetti del 1836 e regolato dalla sezione 12.\nTale istituto fu dismesso nel 1909 e formalmente abolito l'anno dopo. Il \"caveat\" corrispondeva ad una domanda di brevetto con la descrizione di una invenzione, ma senza indicazioni di dettaglio. Indicava, perci\u00f2, l'intenzione di presentare una domanda di brevetto in una data successiva. Scadeva dopo un anno ed era rinnovabile, in tal caso provvedendo al pagamento di una imposta, comunque meno costosa di una domanda di brevetto (10$ invece che 15$).\nAttualmente negli Stati Uniti esiste un istituto paragonabile al caveat: la domanda di brevetto provvisorio.\nSecondo il vecchio regime, se da altri veniva presentata una domanda di brevetto in cui il \"trovato\" era analogo, l'ufficio Brevetti notificava la cosa al titolare del caveat che aveva 90 giorni per formulare una domanda di brevetto ed aveva la priorit\u00e0 nella data dell'invenzione."}
{"id": "2077531", "revid": "466539", "url": "https://it.wikipedia.org/wiki?curid=2077531", "title": "Anna Petrovna Romanova", "text": "Biografia.\nFamiglia d'origine.\nAnna Petrovna era figlia dell'imperatore Pietro I di Russia (1672-1725) e dell'imperatrice Caterina I di Russia (1683-1727). Sua sorella Elisabetta govern\u00f2 come imperatrice tra il 1741 e il 1761, mentre suo figlio Pietro, govern\u00f2 per sei mesi nel 1762 con il nome di \"Pietro III\".\nAnna, secondo quanto riportarono i suoi contemporanei, parlava correttamente il francese, il tedesco, l'italiano e lo svedese, era una giovane intelligente e ben istruita. Amava molto i bambini e si prese cura del nipote P\u00ebtr Alekseevi\u010d, figlio di suo fratello maggiore Alessio e di Carlotta Cristina di Brunswick-Wolfenb\u00fcttel, che era stato ignorato e dimenticato durante il regno di Caterina I.\nNata fuori dal matrimonio, venne legittimata dalle nozze dei genitori, celebrate nel 1712. A causa della sua illegittimit\u00e0 Anna si vide rifiutare diverse alleanze matrimoniali, fino a quando venne accettata da Carlo Federico di Holstein-Gottorp (1700\u20131739), figlio del duca Federico IV di Holstein-Gottorp (1671-1702) e della duchessa Edvige Sofia di Svezia (1681-1708) e nipote del re Carlo XII di Svezia, che non aveva figli.\nNel marzo del 1721 Carlo Federico arriv\u00f2 in Russia per conoscere la futura sposa e suo padre. Egli progettava di utilizzare il suo matrimonio nell'intento di ottenere l'appoggio della Russia per assicurarsi il trono della Svezia contro le pretese della Danimarca. Ma, secondo gli accordi del Trattato di Nystad del settembre successivo, la Russia accett\u00f2 di non interferire negli affari interni della Svezia e pertanto le sue speranze svanirono.Il 24 novembre del 1724 venne firmato il contratto matrimoniale, nel quale Anna e Carlo Federico rinunciarono a reclamare il trono russo per se stessi e anche per la loro discendenza. A seguito di questa clausola, Pietro il Grande ottenne il diritto di nominare il suo successore, mentre Carlo Federico si impegn\u00f2 ad eseguire la volont\u00e0 imperiale senza condizioni.\nPietro il Grande, che mor\u00ec improvvisamente il 28 gennaio del 1725, sul letto di morte chiese di vedere la figlia Anna, ma quando la granduchessa arriv\u00f2 il padre non era pi\u00f9 in grado di parlare.\nMatrimonio.\nAnna e Carlo Federico si sposarono il 21 maggio del 1725, nella cattedrale della Trinit\u00e0 di San Pietroburgo. Carlo Federico venne ammesso a far parte del nuovo Consiglio Segreto Supremo ed esercit\u00f2 una moderata influenza nella politica russa nel periodo caotico che caratterizz\u00f2 la storia della Russia dopo la morte di Pietro il Grande, conosciuto come l'epoca delle rivoluzioni di palazzo.\nDopo la morte di Caterina I la sua posizione si fece pi\u00f9 precaria e si scontr\u00f2 con Aleksandr Danilovi\u010d Men\u0161ikov, tutore del nipote Pietro II, che era succeduto all'imperatrice, il quale sperava che il giovane imperatore sposasse sua figlia. Dopo una disputa con Men\u0161ikov, Carlo Federico dovette fare ritorno nell'Holstein il 2 luglio del 1727.\nFu qui, nella citt\u00e0 di Kiel, che Anna, il 4 marzo del 1728, mor\u00ec qualche giorno dopo aver dato alla luce il figlio Pietro, futuro imperatore di Russia e progenitore della dinastia dei Romanov del XIX secolo. Prima di morire Anna disse che desiderava essere sepolta in Russia. Venne inumata il 12 novembre dello stesso anno nella tomba dei suoi avi nella cattedrale dei Santi Pietro e Paolo di San Pietroburgo."}
{"id": "2077535", "revid": "1543377", "url": "https://it.wikipedia.org/wiki?curid=2077535", "title": "Miliario di Corinaldo", "text": "Il miliario trovato a Corinaldo (CIL.XI/2, n.6631) dedicato agli imperatori Costantino e Massenzio e databile dal 308 al 313 d.C., porta incisa la distanza di 184 miglia da Roma; \u00e8 conservato nella Chiesa di Madonna del Piano (Santa Maria in Portuno). Dei diversi itinerari, sembra pi\u00f9 probabile che segnasse la distanza della Via Flaminia da Roma fino ad Calem e da l\u00ec lungo un \"diverticulum\" nella valle del Cesano, passando vicino all'attuale Corinaldo, fino all'Adriatico. Ha tre iscrizioni diverse e dimostra l'uso di questa via anche in et\u00e0 tardo-imperiale."}
{"id": "2077545", "revid": "1431409", "url": "https://it.wikipedia.org/wiki?curid=2077545", "title": "Peter Firth", "text": "\u00c8 noto per la sua interpretazione nel film \"Equus\" (1977) di Sidney Lumet, per la quale ottenne una candidatura all'Oscar al miglior attore non protagonista e vinse un Golden Globe.\nCarriera.\nInizia la sua carriera molto giovane, partecipando alla serie televisiva \"Here Come the Double Deckers\". Nel 1973 interpreta il ruolo di Alan Strang nell'opera teatrale \"Equus\" di Peter Shaffer, e successivamente interpreta lo stesso ruolo nella produzione tenutasi a Broadway, ottenendo una candidatura al Tony Award.\nNel 1977 interpreta il ruolo di Alan Strang nella versione cinematografica di Sidney Lumet e per tale interpretazione vince un Golden Globe. Nel 1979 partecipa al film \"Tess\" di Roman Pola\u0144ski."}
{"id": "2077546", "revid": "1543377", "url": "https://it.wikipedia.org/wiki?curid=2077546", "title": "Pareiasauridae", "text": "I pareiasauri (Pareiasauridae ) sono un gruppo di rettili estinti appartenenti agli anapsidi, vissuti tra il Permiano medio e il Permiano superiore (260 \u2013 240 milioni di anni fa). I loro resti fossili sono stati ritrovati in Sudafrica, Nordafrica, Cina, Europa (Scozia, Germania, Russia) e Sudamerica.\nDescrizione.\nGeneralmente di grosse dimensioni, questi animali potevano raggiungere la lunghezza di tre metri e l'altezza di un metro e mezzo (come nel caso di \"Scutosaurus\"), e rappresentarono i pi\u00f9 grandi tra i rettili anapsidi. Il corpo era massiccio e profondo, mentre le zampe erano robuste e, almeno in alcune forme, colonnari; le estremit\u00e0 erano larghe e forti, adatte a reggere un peso notevole. Di solito il corpo dei pareiasauri era ricoperto da scudi ossei od osteodermi immersi nella pelle.\nIl cranio di questi rettili era decisamente massiccio e spesso, solitamente ornato da piccole creste e protuberanze. I denti dei pareiasauri erano a forma di foglia e dotati di numerose cuspidi, simili a quelli di altri rettili erbivori come le iguane e i caseidi. Questo tipo di dentatura, insieme al corpo simile a un barile e dotato di un apparato digestivo notevole, rappresenta una prova della dieta erbivora di questi animali.\nRecenti ritrovamenti di una struttura sottile all'interno dell'orecchio medio (columella o staffa) sembrerebbero indicare che i pareiasauri possedessero un timpano efficiente, e quindi fossero in grado di sentire suoni aerei ad alta frequenza.\nMorfologia.\nIl cranio dei pareiasauri era corto, largo e massiccio; spesso era dotato di protuberanze e le suture tra le varie ossa non erano chiaramente distinguibili. Le ossa delle guance (quadratoiugali) sporgevano all'infuori e verso il basso; le orbite erano piccole e poste lateralmente. Vi era un foro pineale in mezzo al cranio, che ospitava un \"terzo occhio\" usato per regolare il metabolismo in caso di variazioni estreme di temperatura. La scatola cranica era bassa e lunga, ed era separata dalla cavit\u00e0 dell'orecchio da una barra ossea. L'articolazione delle mascelle era posizionata anteriormente rispetto al condilo occipitale (la connessione tra cranio e vertebra), il che permetteva una maggiore efficienza della masticazione, a scapito di una maggiore apertura boccale. Il palato era fortemente integrato con la scatola cranica e i margini del cranio; le ossa del palato erano fuse e portavano numerose file di piccoli denti. Questi erano conici e con corone a forma di foglia; lungo i margini delle fauci, i denti erano disposti in file regolari.\nSolitamente erano presenti diciotto vertebre pre-sacrali (del collo e del tronco) ognuna delle quali era dotata di una notevole articolazione per le costole; le vertebre sacrali, in genere, erano quattro e non fuse insieme in una singola struttura. Le vertebre caudali erano numerose e, anteriormente, dotate di corte coste. La coda, generalmente, era piuttosto corta. Le ossa pelviche erano massicce e pesantemente ossificate, conferendo al bacino una struttura simile a quella dei mammiferi. La scapola era molto pi\u00f9 lunga rispetto a quella di altri tetrapodi primitivi. Strutture con queste caratteristiche potrebbero aver ospitato una muscolatura che permetteva di muovere le zampe in una modo molto simile al passo dei mammiferi. L'omero era corto, massiccio ed espanso alle estremit\u00e0, mentre l'ulna era molto robusta. Le zampe posteriori erano leggermente pi\u00f9 corte di quelle anteriori. Vi erano cinque dita per ogni arto, dotate di artigli larghi simili a zoccoli. Le zampe massicce erano tenute vicino al corpo, per permettere una maggiore distribuzione del notevole peso corporeo.\nEvoluzione.\n\u00c8 probabile che i pareiasauri si siano evoluti a partire da animali di dimensioni minori, noti come ripeosauridi (Rhipaeosauridae), per riempire la nicchia ecologica dei grandi erbivori terrestri, lasciata vacante dopo la drastica riduzione (e la successiva scomparsa) dei caseidi. L'improvvisa comparsa dei pareiasauri nella documentazione fossile potrebbe essere spiegata proprio con la situazione venuta a crearsi con la mancanza di grandi erbivori, che permise a questi animali di diversificarsi notevolmente nello spazio di soli due milioni di anni. Nel corso della loro evoluzione, sembra che i pareiasauri avessero migliorato le strutture difensive (protuberanze craniche, corazze), ma non producessero forme pi\u00f9 grandi rispetto alle prime note; al contrario, alcune tra le ultime forme erano pi\u00f9 piccole (ad esempio \"Pumiliopareia pricei\", \"Nanoparia luckhoffi\" ed \"Elginia\"). Uno dei pi\u00f9 antichi pareiasauri (e probabilmente il pi\u00f9 primitivo) \u00e8 \"Bradysaurus\" del Permiano medio; successivamente apparvero numerose forme pi\u00f9 evolute, tra cui \"Pareiasaurus\", \"Embrithosaurus\", \"Provelosaurus\", \"Bunostegos\", \"Parasaurus\", \"Arganaceras\", \"Pareiasuchus\", \"Nochelesaurus\" e \"Shihtienfenia\".\nHabitat.\n\u00c8 stato ipotizzato che questi animali fossero semi-acquatici; alcuni fossili, in particolare, sono stati rinvenuti in una posizione \"in piedi\", che suggerirebbe una fossilizzazione \"in situ\", con gli animali immersi in pozze di fango e impossibilitati a muoversi, forse mentre si stavano nutrendo. I resti di pareiasauri si rinvengono abbondantemente in depositi fluviali. Di certo, per\u00f2, questo tipo di fossilizzazione non significa che questi animali fossero semi-acquatici: un animale dagli adattamenti acquatici sarebbe probabilmente riuscito a liberarsi dal fango, mentre un animale terrestre avrebbe avuto pi\u00f9 difficolt\u00e0. Lo stesso caso riguarda i dinosauri sauropodi (terrestri quanto gli elefanti), i cui fossili a volte sono stati rinvenuti nella medesima posizione \"eretta\". \u00c8 molto probabile, quindi, che i pareiasauri fossero animali compiutamente terrestri, attratti sulle rive dei fiumi o nelle paludi dalla rigogliosa vegetazione acquatica.\nParentele.\nQuesti rettili costituiscono una delle specializzazioni pi\u00f9 notevoli del gruppo degli anapsidi, la pi\u00f9 antica e primitiva sottoclasse di rettili, attualmente rappresentati dalle sole tartarughe. Alcuni paleontologi ritengono che siano stati proprio i pareiasauri gli antenati di queste ultime: in particolare alcuni generi con placche ossee nella pelle (ad es. \"Anthodon\") o dalle caratteristiche craniche simili a quelle delle odierne testuggini (ad es. \"Deltavjatia\") potrebbero rappresentare validi candidati al ruolo di antenato. In ogni caso, l'enigma evolutivo riguardante l'origine delle tartarughe \u00e8 ben lungi dall'essere sciolto."}
{"id": "2077547", "revid": "729019", "url": "https://it.wikipedia.org/wiki?curid=2077547", "title": "Fallschirmj\u00e4ger", "text": "I Fallschirmj\u00e4ger, letteralmente \"cacciatori\" (\"J\u00e4ger\") \"con paracadute\" (\"Fallschirm\"), sono i paracadutisti delle Forze armate tedesche, l'attuale Bundeswehr (inquadrate nel Heer) e la Wehrmacht fino alla seconda guerra mondiale (inquadrate nella Luftwaffe).\nStoria.\nAl generale della Luftwaffe Kurt Student agli inizi del 1938 fu affidato il comando della prima divisione aviotrasportata, 7. Flieger-Division, in fase di formazione a M\u00fcnster.\nI \"Fallschirmj\u00e4ger\" nella seconda guerra mondiale.\nI \"Fallschirmj\u00e4ger\" del Terzo Reich furono utilizzati nella seconda guerra mondiale come truppe per aviosbarchi nell'occupazione dei forti di Eben Emael nella campagna del Belgio, nella Campagna di Norvegia, nell'occupazione dell'istmo di Corinto, a Creta e in Sicilia.\nDopo le perdite nell'attacco a Creta non furono pi\u00f9 utilizzati in massa nella loro funzione, ma unicamente come fanteria scelta, particolarmente importante fu la loro azione difensiva nella battaglia di Montecassino e nell'operazione Varsity.\nInizialmente erano sottoposti all'Oberkommando der Wehrmacht ma poi furono integrati nei corpi operanti della Luftwaffe, per poter conferire loro maggior sincronismo con le incursioni aeree precedenti ai lanci.\nNel 1941 fu costituita la Fallschirmj\u00e4ger-Brigade Ramcke.\nLe divisioni paracadutisti.\nNel corso del conflitto, oltre alla \"Fliegerdivision\" (divisione dell'aria) furono costituite, a partire dal 1942, 13 \"Fallschirmj\u00e4gerdivision\" (divisioni paracadutisti), numerate da 1 a 11 e 20 e 21.\nAll'inizio della seconda guerra mondiale i paracadutisti erano inquadrati in due reggimenti della \"7. Fliegerdivision\" (7\u00aa Divisione dell'aria) (non ancora ad organici completi), comandata dal generale Student, ma dopo che questo fu ferito accidentalmente nell'occupazione di Rotterdam il comando fu assunto dal generale Richard Putziger. La divisione aveva unicamente compiti amministrativi e di supporto, in quanto non era previsto che le unit\u00e0 dipendenti operassero congiuntamente. Gli uomini che ne facevano parte erano altamente addestrati e capaci, e presero parte a numerose battaglie della Seconda guerra mondiale, nell'aprile 1940 alla campagna Norvegese, pi la presa del forte Eben-Emael e l'occupazione del ponte sul Canale di Corinto. La divisione venne utilizzata al completo per lancio su Creta, dove rappresent\u00f2 un elemento critico nel raggiungimento del successo di tutta l'operazione. Tuttavia, proprio le perdite subite a Creta spinsero l'OKW a rinunciare all'impiego della divisione nel suo ruolo naturale, ma unicamente come fanteria scelta. I superstiti della divisione operarono in Russia fino al 1943, dopo di che furono inviati in Francia, dove la divisione fu sciolta. Nel 1942 parte del personale della divisione fu trasferito alla \"1. Fallschrimj\u00e4gerdivision\".\nLa \"1. Fallschirmj\u00e4ger-Division\" fu costituita nel 1942 in Russia, utilizzando elementi della \"7. Fliegerdision\". Ritirata in Francia, il \"3\u00ba reggimento paracadutisti\", che faceva parte di questa divisione, fu aviolanciato nella piana di Catania il 12 luglio 1943, dove contrast\u00f2, insieme ai camionettisti del 10\u00ba Reggimento arditi, l'occupazione del ponte Primosole ai paracadutisti della \"1st Airborne Brigade\" britannica. La divisione continu\u00f2 ad operare sul fronte italiano per tutta la durata della guerra, combattendo con particolare tenacia a Montecassino, dove ebbe, dal nemico l'appellativo di \"Diavoli Verdi\", dal colore delle uniformi mimetiche che portavano sopra quelle blu della Luftwaffe.\nLa \"2. Fallschirmj\u00e4ger-Division\" ebbe origine dalla \"2. Fallschirmj\u00e4ger-Brigade Ramcke\", pi\u00f9 nota come \"Brigata Ramke\", che oper\u00f2 in Nord Africa sul fronte di El Alamein a partire dall'agosto 1942. La brigata, ritirata dall'Africa nel 1943, form\u00f2 il nucleo della \"2\u00aa Divisione Paracadutisti\", in cui fu incluso anche il \"2\u00ba reggimento paracadutisti\" dopo lo scioglimento della \"7. Fliegerdivision\". Questa divisione nel settembre 1943 si trovava acquartierata presso Roma, dove il 9 ed il 10 settembre combatt\u00e9 a Porta San Paolo contro la divisione italiana \"Granatieri di Sardegna\" e distaccamenti della Divisione Ariete II. Nel novembre dello stesso anno fu trasferita in Russia, da dove, avendo perso l'intero \"6\u00ba reggimento paracadutisti\", fu ritirata e trasferita in Bretagna. Dopo lo sbarco in Normandia la divisione si asserragli\u00f2 a Brest, dove resistette fino al 19 settembre 1944. Per esplicito ordine di Hitler a Ramcke (che in quel momento comandava ancora la divisione) fu paracadutata la Croce di Ferro con Fronde di Quercia, Spade e Diamanti dentro la fortezza assediata.\nLa \"3. Fallschirmj\u00e4ger-Division\", costituita nel 1943 a Reims da quadri del \"1\u00ba Reggimento paracadutisti\", fu inviata in Bretagna ed impegnata contro lo sbarco in Normandia, fu chiusa nella sacca di Falaise, dove venne quasi annientata, i superstiti, immediatamente reimpegnati in combattimento, furono nuovamente circondati nella sacca di Mons. I pochi superstiti costituirono i quadri per il rinnovo della divisione, che, formata essenzialmente da reclute, fu praticamente annientata nel corso della battaglia delle Ardenne.\nLa \"4. Fallschirmj\u00e4ger-Division\" era in via di costituzione nel gennaio 1944 a Perugia, con quadri tratti dalla \"2. Fallschirmj\u00e4ger\"; i complementi di questa divisione furono le prime truppe ad affluire ad Anzio sotto il comando del maggiore Gericke, che organizz\u00f2 un \"Kampfgruppe\" con i reparti trovati in loco. Successivamente tutta la divisione, comprendente anche reparti italiani, fu inviata a contrastare gli alleati. Dopo lo sfondamento alleato del fronte di Montecassino, la divisione si ritir\u00f2 verso l'Italia settentrionale, combattendo attorno a Rimini e venendo circondata a Verona dove si arrese.\nLa \"5. Fallschirmj\u00e4ger-Division\", costituita nel 1943 a Reims, da elementi del \"Lehrbataillon\" (battaglione di addestramento) dell\"XI Luftkorps\" (corpo aereo), venne annientata nella sacca di Falaise. Ricostituita nell'area di Amsterdam con personale a terra in eccesso della Luftwaffe, praticamente fu al livello delle varie \"Felddivision\" (divisioni campali) della Luftwaffe. La sua azione pi\u00f9 rilevante fu il tentativo, fallito, di fermare Patton nel suo tentativo di liberare Bastogne.\nLa \"6. Fallschirmj\u00e4ger\" entr\u00f2 in azione appena un mese dopo la sua costituzione, nel 1944, contro gli alleati in Normandia. Nella ritirata dalla Normandia, fu impegnata davanti a Parigi e successivamente perse un reggimento di paracadutisti a favore della 1. Fallschirm-Panzer-Division Hermann G\u00f6ring, tanto da essere ridotta alla forza di due battaglioni. Continu\u00f2 ad operare praticamente come guarnigione nei Paesi Bassi fino al termine del conflitto.\nLa \"7. Fallschirmj\u00e4ger\" fu costituita inizialmente come \"Fallschirmj\u00e4gerdivision Erdmann\", nel 1944 a Bitche e quasi immediatamente venne utilizzata ad organici largamente incompleti per contrastare il \"XXX Corpo\" britannico nell'operazione Market Garden. Riusc\u00ec nel suo scopo, rallentando l'avanzata del corpo, che non riusc\u00ec a rinforzare la 1st Airborne Division ad Arnhem. Grazie a questo la divisione Erdmann ottenne rinforzi di personale e fu elevata al grado di divisione effettiva nell'ottobre dello stesso anno. Oper\u00f2 nel teatro olandese per il resto della guerra.\nLa \"8. Fallschirmj\u00e4ger\" e la \"9. Fallschirmj\u00e4ger\" furono costituite nel dicembre del 1944, la \"10. Fallschirmj\u00e4ger\" e la \"20. Fallschirmj\u00e4ger\" furono costituite nel marzo 1945, la \"11. Fallschirmj\u00e4ger\" e la \"21. Fallschirmj\u00e4ger\" furono costituite nell'aprile 1945. Tutte queste divisioni ebbero un peso praticamente irrilevante nelle vicende belliche, data la situazione ormai irrimediabilmente compromessa della Wehrmacht.\nVenne creato per loro un fucile mitragliatore sufficientemente leggero per i lanci dagli aerei:l'FG 42, in seguito furono tra le prime truppe ad essere dotate del fucile d'assalto StG44 (o MP44).\nFurono anche fra i pochi corpi tedeschi ad essere sempre e costantemente riforniti di munizioni ed armi anche quando scarseggiavano in seguito all'invasione della Renania.\nNel maggio 1945, i restanti paracadutisti della 1\u00aa e 4\u00aa Divisione Paracadutisti si arresero in Italia insieme alle ultime forze dell'Asse.\nNella Bundeswehr.\nNella Germania Ovest, il 3 luglio 1956 fu ricostituita una brigata paracadutisti denominata \"Luftlandebrigade 26\" (brigata sbarco aereo); nei primi mesi del 1970 venne costituita una seconda brigata paracadutisti, denominata \"Luftlandebrigade 27\", fusa poi con la \"Brigata motorizzata 31\" per dare vita alla \"Luftlandebrigade 31\". Le due brigate principali di paracadutisti vennero successivamente inquadrate nella \"1. Luftlandedivision\".\nNella Germania Est nel 1962 fu formato il Fallschirmj\u00e4gerbataillon 5, nel 1972 rinominato \"40. Fallschirmj\u00e4gerbataillon\"; nel 1986 divenne reggimento come Luftsturmregiment 40 per essere poi sciolto nel 1990.\nDopo la riunificazione delle due Germanie, anche la divisione \"Luftlandedivision\" venne sciolta nel 1994, e le due brigate, riclassificate come forze speciali, vennero riunite nella \"Division Spezielle Operationen\" (divisione operazioni speciali) dell'Heer, dal 2001 cos\u00ec strutturata:\nOgni brigata \u00e8 composta da una Compagnia comando, una compagnia da ricognizione (dotata di veicoli blindati Wiesel), una compagnia genieri, due battaglioni di paracadutisti e un battaglione di supporto. Tutte le unit\u00e0 sono paracadutabili, o al limite aerotrasportabili.\nI \"Fallschirmj\u00e4ger\" furono tra le prime unit\u00e0 della Bundeswehr ad essere impiegate in missioni all'estero, partecipando nel 1993 alla missione Restore Hope in Somalia; da allora, i paracadutisti hanno partecipato a quasi tutte le missioni all'estero dell'esercito tedesco, compresa la missione in Afghanistan.\nNel 2014 la divisione \u00e8 stata rimodellata come \"Division Schnelle Kr\u00e4fte\" (Divisione reazione rapida), unit\u00e0 aviotrasportata composta da forze di intervento aviotrasportate e da forze speciali (Kommando Spezialkr\u00e4fte), con sede a Stadtallendorf. Alle sue dipendenze la \"Luftlandebrigade 1\", l'unica brigata aviotrasportata della Bundeswehr, con due reggimenti paracadutisti:\nIl supporto aereo \u00e8 delle Heeresfliegertruppe."}
{"id": "2077548", "revid": "767487", "url": "https://it.wikipedia.org/wiki?curid=2077548", "title": "Il vampiro (opera)", "text": "Der Vampyr, in italiano Il vampiro, \u00e8 un'opera romantica in due atti di Heinrich Marschner su libretto di Wilhelm August Wohlbr\u00fcck, ispiratosi a due romanzi: \"Der Vampir oder die Totenbraut\" di Heinrich Ludwig Ritter, e \"The Vampyre\" di John Polidori. L'opera debutt\u00f2 il 29 marzo 1828 a Lipsia. &lt;br&gt;\nL'opera, un tempo l'emblema del melodramma romantico, fu trascurata, fino a quando non fu rivisitata nel XX secolo; nel 1992 la BBC ne trasse spunto per una soap-opera, \"The Vampyre\". Nel 2008 ha aperto la Stagione Lirica al Teatro Comunale di Bologna, per la regia di Pier Luigi Pizzi, con protagonista Carmela Remigio.\nTrama.\nAtto I.\nIn una grotta, durante il sabba, il Signore dei Vampiri appare a lord Ruthven a comunicargli che deve sacrificargli tre vittime, tutte e tre ancora da sposare, altrimenti sarebbe morto nel giro di 24 ore. Ruthven allora decide di mettersi subito all'opera, e si incontra con la bella Janthe, che frequentava da un po' di tempo. Janthe \u00e8 figlia di Sir Berkley, ed ha abbandonato la casa prima delle sue nozze, sedotta dal misterioso Ruthven. I due si allontanano nella foresta, ed entrano Sir Berkley con dei cacciatori a cercare la figlia. Si sente un grido provenire da una grotta: i cacciatori vi entrano e trovano Janthe, morta dissanguata per il morso al collo del vampiro. Berkley riesce a ferire gravemente il vampiro, ma Ruthven si dilegua nella foresta, curandosi grazie alla luce della luna. Ma viene cos\u00ec scoperto da Edgar, un suo amico. Ruthven impone ad Edgar di non dire a nessuno ci\u00f2 che ha visto. &lt;br&gt;\nIl giorno dopo Edgar si presenta al castello dei Davenaut, dove la giovane Malwina, di lui innamorata, lo attende con ansia. I due sperano di sposarsi, ma il padre, sir Davenaut, comunica loro che prima della notte Malwina sposer\u00e0 un certo conte Marsden. Edgar scopre con orrore che il conte \u00e8 Ruthven sotto mentite spoglie, ma per paura non dice nulla. Malwina ed Edgar sono disperati; Ruthven si sente gi\u00e0 soddisfatto, ma deve cercare ancora una terza ragazza.\nAtto II.\nNel villaggio vicino si stanno per celebrare le nozze tra Emmy e George Dibdin, un servo di casa Davenaut. Il villaggio \u00e8 sconvolto dalla notizia della morte di Janthe, e cos\u00ec pure Emmy. Al matrimonio si presenta Ruthven che si conquista la simpatia dell'ingenua Emmy lusingandola: George \u00e8 furibondo. Edgar arriva ed intima a Ruthven di lasciar stare Malwina, o dir\u00e0 tutto. Ruthven, irato, gli dice che \u00e8 stato per colpa di un giuramento rotto che lui si \u00e8 trasformato in vampiro, ed Edgar \u00e8 indeciso se salvare se stesso o Malwina. Intanto Ruthven ha gi\u00e0 sedotto Emmy, e la convince a fuggire con lui. Alcuni paesani ubriachi, successivamente, incontrano George, impazzito, dopo aver visto la moglie uccisa e dopo aver sparato al \"bel gentiluomo\": nel delirio racconta che Ruthven, dopo essere stato colpito, si \u00e8 esposto alla luce della luna ed \u00e8 guarito subito.&lt;br&gt;\nRuthven subito dopo si presenta da Davenaut, e gli intima di celebrare le nozze; ma il padre \u00e8 commosso dall'amore tra Malwina ed Edgar, che gli chiedono di ritardare un solo giorno le nozze. Ruthven non vuole sentire storie, e intima la cerimonia. Edgar, allora, grida a tutti quanti la vera identit\u00e0 di Ruthven. Un fulmine piomba sul vampiro e lo uccide, tra lo sgomento di tutti quanti. Sir Davenaut \u00e8 costernato, ma si affretta a stringere il matrimonio tra la figlia e Edgar. L'opera si conclude nel giubilo universale."}
{"id": "2077555", "revid": "1543377", "url": "https://it.wikipedia.org/wiki?curid=2077555", "title": "Municipalit\u00e0 metropolitane del Sudafrica", "text": "In Sudafrica, una municipalit\u00e0 metropolitana o municipalit\u00e0 di categoria A, \u00e8 un comune che svolge tutte le funzioni di governo locale per una citt\u00e0 o una conurbazione. Questo per distinguerli dalle zone che sono prevalentemente rurali, dove il governo locale \u00e8 diviso in municipalit\u00e0 distrettuali e municipalit\u00e0 locali.\nLa Costituzione, sezione 155.1.a, definisce le municipalit\u00e0 di \"categoria A\". Nel \"Municipal Structures Act\" si definisce che questo tipo di governo locale deve essere utilizzato per gli agglomerati urbani, i centri di attivit\u00e0 economiche, le zone per le quali \"\u00e8 auspicabile la pianificazione dello sviluppo integrato\" e le aree con \"forte interdipendenza economica e sociale\".\nLa municipalit\u00e0 metropolitana \u00e8 simile al \"consolidated city-county\" negli Stati Uniti, anche se una municipalit\u00e0 metropolitana sudafricana \u00e8 stata costituita con delibera del governo provinciale e non da un accordo tra distretto e municipalit\u00e0 locali."}
{"id": "2077559", "revid": "599013", "url": "https://it.wikipedia.org/wiki?curid=2077559", "title": "Andr\u00e9s Fleurqu\u00edn", "text": "Ha partecipato alla Copa Am\u00e9rica 1997 e alla Copa Am\u00e9rica 1999 con la nazionale di calcio uruguaiana.\nCarriera.\nClub.\nMuove i primi passi nel Defensor Sporting, club del natio Uruguay. Grazie alle sue prestazioni, si trasferisce in Europa, in Austria tra le file dello , dove rimane due anni prima di arrivare al Galatasaray in Turchia, con il quale disputa la Champions League. Dopo un periodo nel Rennes in Francia, viene acquistato dal C\u00f3rdoba, in Spagna. Trasferitosi al Cadice, guadagna la posizione da titolare, giocando anche in prima divisione durante Primera Divisi\u00f3n 2005-2006 (Spagna).\nNazionale.\nHa giocato 11 volte con la nazionale di calcio dell'Uruguay dal 1997 al 2001."}
{"id": "2077561", "revid": "599013", "url": "https://it.wikipedia.org/wiki?curid=2077561", "title": "Andr\u00e9s Fleurquin", "text": ""}
{"id": "2077563", "revid": "179980", "url": "https://it.wikipedia.org/wiki?curid=2077563", "title": "Andr\u00e9s Jos\u00e9 Fleurqu\u00edn", "text": ""}
{"id": "2077570", "revid": "287204", "url": "https://it.wikipedia.org/wiki?curid=2077570", "title": "C/1854 Y1 Winnecke-Dien", "text": "La Cometa Winnecke-Dien, denominata ufficialmente come C/1854 Y1 (Winnecke-Dien), \u00e8 una cometa non periodica scoperta il 14 gennaio 1855 da Friedrich Winnecke, dall'osservatorio di Berlino, e Charles Dien, dall'Osservatorio Imperiale di Parigi.\nLa cometa era stata precedentemente osservata dall'astronomo italiano Antonio Colla dall'Osservatorio di Parma, il 22 dicembre 1854, che per\u00f2 la identific\u00f2 erroneamente con la cometa C/1854 R1 Klinkerfues. L'errore fu dovuto al fatto che il giorno in cui Colla la scopr\u00ec, la cometa si presentava a meno di 4,5\u00b0 di distanza dall'ultima posizione nota e con una magnitudine apparente simile a quella della cometa C/1854 R1 Klinkerfues nella sua ultima osservazione, risalente al 12 novembre 1854. \u00c8 perfettamente comprensibile come Colla possa aver ritenuto che la cometa da lui osservata e che si trovava in una zona del cielo prossima a quella prevista per C/1854 R1 Klinkerfues per quel periodo, fosse quest'ultima cometa. Colla segu\u00ec la cometa per alcuni giorni, finch\u00e9 il 25 dicembre ne registr\u00f2 la sua ultima osservazione, in prossimit\u00e0 della stella . Nei giorni seguenti non riusc\u00ec ad osservarla nonostante i suoi tentativi, molto probabilmente perch\u00e9 nascosta dalla luminosit\u00e0 della stella vicina.\nSi sono verificati due avvicinamenti della cometa alla Terra: il primo, l'11 gennaio 1855 a 1,5446 UA ed il secondo, il 20 aprile dello stesso anno a 1,4619\u00a0UA, quando la luminosit\u00e0 della cometa era gi\u00e0 in diminuzione. Il 23 aprile ne \u00e8 stata registrata l'ultima osservazione da Friedrich Winnecke.\nLa cometa ha presentato vari nuclei, indice di frammentazione, probabilmente la cometa si \u00e8 disgregata e non pi\u00f9 esistente."}
{"id": "2077573", "revid": "1048993", "url": "https://it.wikipedia.org/wiki?curid=2077573", "title": "17\u00aa Mostra internazionale d'arte cinematografica di Venezia", "text": "La 17\u00aa edizione della Mostra internazionale d'arte cinematografica di Venezia si svolse a Venezia, Italia, dal 28 agosto al 9 settembre del 1956: la direzione della Mostra fu affidata a Floris Luigi Ammannati.\nI due premi principali Leone d'oro e Leone d'argento, non furono assegnati.\nTra i film in concorso, \"L'arpa birmana\" (\"Biruma no Tategoto\") di Kon Ichikawa, nominato agli Oscar come Miglior Film Straniero; \"Prima linea\" di Robert Aldrich; \"Dietro lo specchio\" di Nicholas Ray.\nGiuria e premi.\nLa giuria era:\nI principali premi furono:"}
{"id": "2077582", "revid": "144796", "url": "https://it.wikipedia.org/wiki?curid=2077582", "title": "Giacomo Della Chiesa", "text": ""}
{"id": "2077592", "revid": "1950485", "url": "https://it.wikipedia.org/wiki?curid=2077592", "title": "Shine On (album Jet)", "text": "Shine On \u00e8 il secondo album del gruppo musicale australiano Jet, seguito di \"Get Born\".\nIl disco \u00e8 stato anticipato dal singolo \"Put Your Money Where Your Mouth Is\" e seguito da \"Rip It Up\" (solo per l'Australia), \"Bring It on Back\" (solo per il Regno Unito) e \"Shine On\", per tutti i paesi."}
{"id": "2077595", "revid": "113399448", "url": "https://it.wikipedia.org/wiki?curid=2077595", "title": "Metodo voltamperometrico", "text": "Il metodo voltamperometrico \u00e8 il pi\u00f9 semplice metodo indiretto per la misura di resistenze elettriche ed \u00e8 applicabile a resistenze di ogni valore. Il metodo deriva direttamente dalla definizione stessa di resistenza e si basa sulla legge di Ohm. Consiste in una fonte di tensione continua (in genere una batteria di pile), che alimenta la resistenza incognita; di un voltmetro (o di un millivoltmetro) magnetoelettrico, e di un amperometro (o di un milliamperometro), anch'esso magnetoelettrico. Il valore della corrente, circolante nella resistenza incognita, deve essere scelto di volta in volta in relazione al valore della resistenza incognita. Per questo motivo, spesso, si esegue una misurazione della resistenza in modo grossolano e veloce (misura di orientamento) e poi, in base al risultato, vengono scelti gli strumenti pi\u00f9 consoni ad una misura di precisione.\nPi\u00f9 \u00e8 piccola la resistenza incognita, pi\u00f9 deve essere grande la corrente che vi circola, in modo da poter misurare una tensione di valore relativamente grande, ma la corrente non deve essere troppo grande per non compromettere l'integrit\u00e0 strutturale della resistenza.\nSe invece la resistenza incognita \u00e8 abbastanza grande, la corrente che vi circola deve essere relativamente piccola, in modo da non richiedere una tensione di alimentazione troppo grande di difficile realizzazione e manipolazione.\nIl campo di applicazione pratico del metodo voltamperometrico varia dai pochi centesimi ad alcune decine di migliaia di ohm. \u00c8 sempre opportuno, per poter verificare se non esistono anomalie nella resistenza che andiamo a misurare, effettuare quattro - cinque serie di letture con tensione via via crescente.\nEsistono due metodi distinti:\nMetodo voltamperometrico con voltmetro a valle.\nQuesto metodo \u00e8 utilizzato quando la resistenza incognita \u00e8 relativamente piccola. Il circuito \u00e8 composto dai quattro elementi descritti, con l'accortezza di posizionare il voltmetro \"a valle\" dell'amperometro, cio\u00e8 il voltmetro misurer\u00e0 la tensione ai capi della resistenza incognita e l'amperometro (che si trova a monte) misurer\u00e0 la corrente che circola nella resistenza incognita, sommata alla corrente che permette al voltmetro di funzionare (corrente di autoconsumo). Questo metodo \u00e8 efficace per resistenze di valore almeno 100 volte inferiore al valore della resistenza interna del voltmetro.&lt;br&gt;\nA questo punto si pu\u00f2 effettuare il rapporto tra tensione misurata e corrente misurata e l'errore sistematico sar\u00e0 sicuramente pi\u00f9 piccolo dell'1%. Volendo possiamo eliminare l'errore sistematico, dovuto all'autoconsumo del voltmetro, calcolando la corrente che attraversa il voltmetro, sottrarre dalla corrente misurata dall'amperometro la corrente calcolata che attraversa il voltmetro e poi effettuare il rapporto tra la tensione misurata e questo nuovo valore di corrente.&lt;br&gt;\nUn pericolo, quando andiamo a misurare resistenze piccole, \u00e8 quello delle resistenze di contatto che falserebbero la nostra misura e per evitare questo dobbiamo sempre inserire il millivoltmetro su dei contatti interni ai morsetti di alimentazione. \u00c8 per questo motivo che i resistori campioni da laboratorio hanno 2 morsetti principali e 2 morsetti (circuitivamente interni) secondari.\nMetodo voltamperometrico con voltmetro a monte.\nQuesto metodo \u00e8 utilizzato quando la resistenza incognita \u00e8 relativamente grande. Il circuito \u00e8 composto dai quattro elementi descritti, con la accortezza di posizionare il \"voltmetro a monte\" dell'amperometro, cio\u00e8 il voltmetro misurer\u00e0 la tensione ai capi della serie 'resistenza incognita-resistenza dell'amperometro' (tensione di autoconsumo) e l'amperometro (che si trova a valle) misurer\u00e0 la corrente che circola nella resistenza incognita. Questo metodo \u00e8 efficace per resistenze di valore almeno 100 volte superiore al valore della resistenza interna dell'amperometro.\nA questo punto si pu\u00f2 effettuare il rapporto tra tensione misurata e corrente misurata e l'errore sistematico sar\u00e0 sicuramente pi\u00f9 piccolo dell'1%. Volendo possiamo eliminare l'errore sistematico, dovuto all'autoconsumo dell'amperometro, calcolando la tensione che \u00e8 presente sull'amperometro, sottrarre dalla tensione misurata dal voltmetro la tensione calcolata che si trova ai capi dell'amperometro e poi effettuare il rapporto tra la tensione cos\u00ec calcolata e il valore della corrente misurata dall'amperometro.\nUn'accortezza quando si misura una resistenza fortemente induttiva (tipo gli avvolgimenti di un trasformatore o di un motore) \u00e8 quella di disinserire il voltmetro prima di togliere l'alimentazione. A tale scopo il circuito voltmetrico dovr\u00e0 essere corredato di apposito tasto per poterlo scollegare in tensione. Il motivo di ci\u00f2 \u00e8 molto semplice, se si toglie l'alimentazione su un circuito fortemente induttivo, l'induttanza scaricher\u00e0 tutta l'energia sul voltmetro distruggendolo inesorabilmente, visto che il voltmetro verrebbe alimentato da tensione con polarit\u00e0 invertita."}
{"id": "2077599", "revid": "27767", "url": "https://it.wikipedia.org/wiki?curid=2077599", "title": "North West (provincia)", "text": ""}
{"id": "2077600", "revid": "1652635", "url": "https://it.wikipedia.org/wiki?curid=2077600", "title": "Google Traduttore", "text": "Google Traduttore \u00e8 un servizio di traduzione automatica multilingue sviluppato da Google LLC. Offre un'interfaccia web, app mobili per Android e iOS e un'API che aiuta gli sviluppatori a creare estensioni del browser e applicazioni software. Google Traduttore supporta oltre 100 lingue a vari livelli e, a partire da maggio 2017, serve oltre 500 milioni di persone al giorno.\nLanciato nell'aprile 2006 come servizio di traduzione automatica di statistiche, ha utilizzato le trascrizioni delle Nazioni Unite e del Parlamento europeo per raccogliere dati linguistici. Piuttosto che tradurre direttamente le lingue, prima traduce il testo in inglese e poi nella lingua di destinazione. Durante una traduzione, cerca frasi in milioni di documenti per aiutare a decidere la traduzione migliore. La sua accuratezza \u00e8 stata criticata e ridicolizzata in diverse occasioni. A novembre 2016, Google ha annunciato che Google Traduttore sarebbe diventato una Google Neural Machine Translation (GNMT), che traduce \"intere frasi alla volta, anzich\u00e9 pezzo per pezzo. Utilizza questo contesto pi\u00f9 ampio per aiutare a capire la traduzione pi\u00f9 pertinente, che poi riorganizza e aggiusta per farla essere pi\u00f9 simile a un parlare umano con una grammatica corretta\". Originariamente abilitato solo per alcune lingue nel 2016, GNMT viene gradualmente utilizzato per pi\u00f9 lingue.\nStoria.\nGoogle Translation \u00e8 un servizio di traduzione gratuito sviluppato da Google nell'aprile 2006. Traduce pi\u00f9 forme di testi e media come parole, frasi e pagine web.\nOriginariamente Google Traduttore \u00e8 stato rilasciato come Statistical Machine Translation (SMT). Tradurre il testo richiesto in inglese prima di tradurre nella lingua selezionata era un passaggio obbligato che doveva essere eseguito. Poich\u00e9 SMT utilizza algoritmi predittivi per tradurre il testo, ha una scarsa precisione grammaticale. Tuttavia, inizialmente Google non ha assunto esperti per risolvere questa limitazione a causa della natura in continua evoluzione del linguaggio.\nNel gennaio 2010, Google ha introdotto l'app per Android e la versione iOS a febbraio 2011 per fungere da interprete personale portatile. A partire da febbraio 2010, \u00e8 stato integrato in browser come Chrome ed \u00e8 stato in grado di pronunciare il testo, riconoscere automaticamente le parole nell'immagine e individuare testo e lingue sconosciuti.\nNel maggio 2014, Google ha acquisito Word Lens per migliorare la qualit\u00e0 della traduzione visiva e vocale. \u00c8 in grado di scansionare testo o immagini con il proprio dispositivo e farlo tradurre immediatamente. Inoltre, il sistema identifica automaticamente le lingue straniere e traduce il parlato senza richiedere che le persone tocchino il pulsante del microfono ogni volta che \u00e8 necessaria la traduzione vocale.\nA novembre 2016, Google ha trasferito il suo metodo di traduzione in un sistema chiamato \u201cNeural Machine Translation.\u201d Utilizza tecniche di Deep Learning per tradurre l'intera frase alla volta e garantisce una maggiore precisione del contesto.\nA partire dal 2018, traduce pi\u00f9 di 100 miliardi di parole al giorno.\nFunzioni.\nGoogle Traduttore pu\u00f2 tradurre pi\u00f9 forme di testo e contenuti multimediali, tra cui testo, parlato, immagini e video. Nello specifico, le sue funzioni includono:\nTraduzione scritta a mano.\nPer la maggior parte delle sue funzioni, Google Traduttore fornisce la pronuncia, il dizionario e \"ascolto della traduzione\". Inoltre, Google Traduttore ha introdotto la sua app Translate, quindi la traduzione \u00e8 disponibile con il cellulare in modalit\u00e0 offline.\nFunzionalit\u00e0.\nGoogle Traduttore pu\u00f2 tradurre pi\u00f9 forme di testo e media, tra cui testo, parlato, immagini, siti o video in tempo reale, da una lingua all'altra. Supporta oltre 100 lingue a vari livelli e a partire da maggio 2017, serve oltre 500 milioni di persone ogni giorno. Per alcune lingue, Google Traduttore pu\u00f2 pronunciare il testo tradotto, evidenzia parole e frasi corrispondenti nel testo di origine e di destinazione e agisci come un semplice dizionario per l'immissione di una sola parola. Se \u00e8 selezionato \"Rileva lingua\", il testo in una lingua sconosciuta pu\u00f2 essere identificato automaticamente. Se un utente inserisce un URL nel testo di origine, Google Traduttore generer\u00e0 un collegamento ipertestuale a una traduzione automatica del sito Web. Gli utenti possono salvare le traduzioni in un \"frasario\" per un uso successivo. Per alcune lingue, il testo pu\u00f2 essere inserito tramite una tastiera su schermo, attraverso il riconoscimento della grafia o il riconoscimento vocale.\nIntegrazione browser.\nGoogle Traduttore \u00e8 disponibile in alcuni browser Web come un'estensione scaricabile opzionale che pu\u00f2 eseguire il motore di traduzione. A febbraio 2010, Google Traduttore \u00e8 stato integrato nativamente nel browser Google Chrome per impostazione predefinita, che permette di visualizzare il testo tradotto direttamente all'interno della pagina web (con un'opzione del tasto destro del mouse) e senza la necessit\u00e0 di installare alcun add-on specifico. Inoltre, su Chrome \u00e8 disponibile per la traduzione automatica delle pagine web opzionale.\nMozilla Firefox dispone di un add-on gratuito per Google Translator. Una volta installato, \u00e8 possibile vedere il testo tradotto all'interno della pagina web e, in modo simile alle pagine generate da Google Translator, evidenziare col mouse una o pi\u00f9 righe per visualizzare la relativa porzione ditesto in lingua originale.\nApp mobile.\nL'app Google Traduttore per Android e iOS supporta oltre 100 lingue e pu\u00f2 tradurre 37 lingue tramite foto, 32 tramite voce in \"modalit\u00e0 conversazione\" e 27 tramite video in tempo reale in \"modalit\u00e0 realt\u00e0 aumentata\".\nL'app per Android \u00e8 stata rilasciata a gennaio 2010 e per iOS l'8 febbraio 2011.\nUna versione di gennaio 2011 di Android ha sperimentato una \"modalit\u00e0 di conversazione\" che consentiva agli utenti di comunicare in modo fluido con una persona nelle vicinanze in un'altra lingua. Originariamente limitato a inglese e spagnolo, la funzione ha ricevuto il supporto per 12 nuove lingue, ancora in fase di test, nell'ottobre successivo.\nNel mese di gennaio 2015, le app hanno acquisito la capacit\u00e0 di tradurre i segni fisici in tempo reale utilizzando la fotocamera del dispositivo, in seguito all'acquisizione dell'account Word Lens. Il lancio originale di gennaio supportava solo sette lingue, ma un aggiornamento di luglio ha aggiunto il supporto per 20 nuove lingue e ha anche migliorato la velocit\u00e0 delle traduzioni in modalit\u00e0 Conversazione.\nAPI.\nNel maggio 2011, Google ha annunciato che l'API di Google Traduttore per gli sviluppatori di software era stata deprecata e avrebbe smesso di funzionare. La pagina dell'API di traduzione indicava il motivo come \"sostanziale onere economico causato da abusi intensi\" con una data di fine fissata per il 1\u00ba dicembre 2011. In risposta alla pressione dell'opinione pubblica, Google ha annunciato nel giugno 2011 che l'API continuer\u00e0 a essere disponibile come servizio a pagamento.\nPoich\u00e9 l'API \u00e8 stata utilizzata in numerosi siti Web e app di terze parti, la decisione originale di deprecare ha portato alcuni sviluppatori a criticare Google e a mettere in dubbio la possibilit\u00e0 di utilizzare le API di Google nei loro prodotti.\nGoogle Assistant.\nGoogle Traduttore fornisce anche traduzioni per l'Assistente Google e i dispositivi su cui Google Assistant viene eseguito, come Google Home, Google Pixel Buds e Google Nest .\nLingue supportate.\nLe seguenti lingue sono supportate in Google Traduttore:\nMetodo di traduzione.\nAd aprile 2006, Google Traduttore venne lanciato con un motore di traduzione automatica statistico.\nGoogle Traduttore non applica regole grammaticali, poich\u00e9 i suoi algoritmi si basano su analisi statistiche piuttosto che su analisi tradizionali basate su regole. Il creatore originale del sistema, Franz Josef Och, critic\u00f2 l'efficacia degli algoritmi basati su regole a favore di approcci statistici. Si basa su un metodo chiamato traduzione automatica statistica e, pi\u00f9 specificamente, sulla ricerca di Och che vinse il concorso DARPA per la traduzione di macchine veloci nel 2003. Och fu a capo del gruppo di traduzione automatica di Google fino a quando non si un\u00ec a Human Longevity, Inc. a luglio 2014.\nSecondo Och, una solida base per lo sviluppo di un sistema di traduzione automatica utilizzabile per una nuova coppia di lingue da zero consisterebbe in un corpus di testo bilingue (o raccolta parallela) di oltre 150-200 milioni di parole e due corpora monolingue ciascuno di pi\u00f9 di un miliardo di parole. I modelli statistici di questi dati vengono quindi utilizzati per tradurre tra quelle lingue.\nPer acquisire questa enorme quantit\u00e0 di dati linguistici, Google ha utilizzato le trascrizioni delle Nazioni Unite e del Parlamento europeo.\nGoogle Traduttore non traduce da una lingua all'altra (L1 \u2192 L2). Invece, traduce prima in inglese e poi nella lingua di destinazione (L1 \u2192 EN \u2192 L2).\nQuando Google Traduttore genera una traduzione, cerca segni in centinaia di milioni di documenti per decidere la traduzione migliore. Rilevando gli schemi nei documenti che sono gi\u00e0 stati tradotti da traduttori umani, Google Traduttore fa congetture intelligenti su quale debba essere una traduzione appropriata.\nPrima di ottobre 2007, per le lingue diverse dall'arabo, dal cinese e dal russo, Google Traduttore era basato su SYSTRAN, un motore software che \u00e8 ancora utilizzato da molti altri servizi di traduzione online come Babel Fish (ora interrotto). Dall'ottobre 2007, Google Traduttore utilizza una tecnologia proprietaria interna basata sulla traduzione automatica statistica.\nCommunity di Google Traduttore.\nGoogle cerca costantemente volontari per la sua \"Community di Google Traduttore\" per migliorare la precisione delle traduzioni delle lingue. Ci sono due modi per contribuire. In primo luogo, Google mostrer\u00e0 una frase, e si deve digitare la versione tradotta. In secondo luogo, Google mostrer\u00e0 tutta le traduzioni possibili per una frase e bisogna cliccare sulla traduzione corretta.\nStatistical Machine Translation.\nSebbene Google abbia implementato un nuovo sistema chiamato \"Neural Machine Translation\" per una traduzione di qualit\u00e0 migliore, ci sono linguaggi che usano ancora il tradizionale metodo di traduzione chiamato \"Statistical Machine Translation\". Si tratta di un metodo di traduzione basato su regole che utilizza algoritmi predittivi per trovare i modi di tradurre testi in lingue straniere. Ha lo scopo di tradurre frasi intere piuttosto che singole parole e quindi raccogliere frasi sovrapposte per la traduzione. Inoltre, analizza anche corpus di testi bilingui per generare un modello statistico che traduca i testi da una lingua all'altra.\nGoogle Neural Machine Translation.\nA settembre 2016, un team di ricerca di Google guidato dall'ingegnere software Harold Gilchrist ha annunciato lo sviluppo del sistema Google Neural Machine Translation (GNMT) per aumentare la fluidit\u00e0 e l'accuratezza di Google Traduttore e a novembre ha annunciato che Google Traduttore passerebbe a GNMT.\nIl sistema di traduzione di macchine neurali di Google Traduttore utilizza una grande rete neurale artificiale end-to-end in grado di possedere un apprendimento profondo, in particolare, lunghe reti di memoria a breve termine.\nGNMT migliora la qualit\u00e0 della traduzione perch\u00e9 utilizza un metodo di traduzione automatica basato su esempi (EBMT) in cui il sistema \"impara da milioni di esempi.\" Traduce \"frasi intere alla volta, piuttosto che pezzo per pezzo. Utilizza questo contesto pi\u00f9 ampio per aiutar a capire la traduzione pi\u00f9 pertinente, che poi riorganizza e aggiusta per farla essere pi\u00f9 simile a un parlare umano con una grammatica corretta\". L'architettura proposta di GNMT \u00e8 stata testata per la prima volta su oltre un centinaio di lingue supportate da Google Traduttore . Con il framework end-to-end, \"il sistema impara nel tempo a creare traduzioni migliori e pi\u00f9 naturali.\" La rete GNMT \u00e8 capace di tradurre automaticamente a livello interlinguistico, che codifica la \"semantica della frase piuttosto che semplicemente memorizzare le traduzioni da frase a frase\", e il sistema non ha inventato il proprio linguaggio universale, ma usa \"la comunanza trovata in molte lingue\". GNMT venne inizialmente abilitato per otto lingue: da e verso inglese e cinese, francese, tedesco, giapponese, coreano, portoghese, spagnolo e turco. A marzo 2017, \u00e8 stato abilitato per le lingue hindi, russo e vietnamita, seguite dalle lingue indonesiana, bengalese, gujarati, kannada, malayalam, marathi, punjabi, tamil e telugu ad aprile.\nGNMT ha la capacit\u00e0 di tradurre direttamente da una lingua all'altra (L1 \u2192 L2), che migliora rispetto alle precedenti versioni di Google Traduttore che prima traducevano in inglese e poi nella lingua di destinazione (L1 \u2192 EN \u2192 L2). Il sistema GNMT \u00e8 anche in grado di eseguire la Zero-Shot Translation - traducendo tra una coppia linguistica (ad esempio, dal giapponese al coreano) che il \"sistema\" non ha mai visto esplicitamente prima.\"\nCrowdsourcing.\nNel 2014, Google ha lanciato \"Community di Traduzione\", una piattaforma per migliorare il servizio di traduzione cercando l'aiuto di volontari. Ad agosto 2016 \u00e8 stata rilasciata un'app di Google Crowdsource per gli utenti Android, in cui vengono offerte attivit\u00e0 di traduzione.\nPrecisione.\nAnche se Google Traduttore non \u00e8 affidabile quanto una traduzione umana, ha una capacit\u00e0 sufficiente di fornire traduzioni relativamente accurate e una sintesi di testo in una lingua straniera. Ha la capacit\u00e0 di tradurre il testo con l'uso generale di parole e frasi in modo coerente. Una ricerca condotta nel 2011 ha messo in evidenza che Google Traduttore ha ottenuto un punteggio leggermente superiore rispetto al punteggio minimo UCLA per l'esame di competenza in inglese. A causa dell'uso della stessa scelta di parole senza considerare la flessibilit\u00e0 della scelta delle parole o espressioni alternative, produce una traduzione relativamente simile alla traduzione umana dal punto di vista della formalit\u00e0, della coesione referenziale e della coesione concettuale. Inoltre, un numero di lingue \u00e8 tradotto nella struttura della frase e nella lunghezza della frase simili con la traduzione umana. Google ha effettuato un test che richiedeva la presenza di madrelingua di ogni lingua per valutare la traduzione con una scala tra 0 e 6 e i risultati hanno mostrato che Google Traduttore ha ottenuto in media 5,43.\nLimitazioni.\nA causa delle differenze di complessit\u00e0 e natura del linguaggio, l'accuratezza varia notevolmente tra le lingue. Alcune lingue producono risultati migliori di altre. In genere, le lingue occidentali come l'inglese e lo spagnolo sono generalmente accurate e l'accuratezza delle lingue africane \u00e8 spesso la pi\u00f9 povera, seguita dalle lingue asiatiche ed europee. Inoltre, Google Traduttore si comporta bene soprattutto quando l'inglese \u00e8 la lingua di destinazione e la lingua di origine \u00e8 dall'Unione europea, dovuto alla prominenza delle traduzioni delle note del Parlamento europeo. Un'analisi del 2010 indicava che la traduzione dal francese all'inglese fosse relativamente accurata.\nTuttavia, se il testo di origine \u00e8 pi\u00f9 breve, le traduzioni automatiche basate su regole spesso sono pi\u00f9 accurate; questo effetto \u00e8 particolarmente evidente nelle traduzioni da cinese a inglese. Mentre possono essere inviate delle traduzioni, in cinese in particolare non \u00e8 possibile modificare le frasi nel loro complesso. Invece, \u00e8 necessario modificare set di caratteri a volte arbitrari, portando a modifiche errate. Un buon esempio \u00e8 il russo-inglese. In passato una utente avrebbe usato Google Traduttore per creare una bozza e quindi usare un dizionario e il buon senso per correggere i numerosi errori. A partire dall'inizio del 2018, la traduzione \u00e8 sufficientemente accurata per rendere la Wikipedia russa accessibile a coloro che sanno leggere l'inglese. La qualit\u00e0 di Traduttore pu\u00f2 essere verificata aggiungendola come estensione a Chrome o Firefox e applicandola ai collegamenti in lingua a sinistra di qualsiasi articolo di Wikipedia. Pu\u00f2 essere usato come dizionario digitando le parole. Si pu\u00f2 tradurre da un libro utilizzando uno scanner e un OCR come Google Drive, ma questo richiede circa cinque minuti per pagina.\nDopo che Google Traduttore ha implementato una nuova tecnologia chiamata \"Neural Machine Translation\", per tradurre intere frasi o blocchi di testo nel contesto alla volta, vedere la traduzione alternativa di una parola o frase non \u00e8 pi\u00f9 disponibile. Inoltre, nella sua funzione \"Traduzione di parole scritte\", esiste un limite di parole sulla quantit\u00e0 di testo che pu\u00f2 essere tradotto in una sola volta. Pertanto, il testo lungo deve essere trasferito su un modulo del documento e tradotto tramite la funzione \"Document Translate\".\nInoltre, la traduzione automatica spesso non identifica i doppi significati di una parola. Una parola in lingua straniera potrebbe avere due significati diversi nella lingua tradotta. Di conseguenza, potrebbe portare a traduzioni errate.\nInoltre, l'errore grammaticale rimane una limitazione importante che deve affrontare i tentativi di accuratezza di Google Traduttore.\nRecensioni.\nPoco dopo aver lanciato il servizio di traduzione per la prima volta, Google vinse un concorso internazionale per la traduzione automatica inglese-arabo e inglese-cinese.\nErrori di traduzione e stranezze.\nPoich\u00e9 Google Traduttore utilizza la corrispondenza statistica per tradurre, il testo tradotto pu\u00f2 spesso contenere errori apparentemente insensati, a volte scambiando termini comuni per termini simili ma non equivalenti nell'altra lingua, o invertendo il significato della frase.\nUso in tribunale.\nNel 2017, Google Traduttore \u00e8 stato utilizzato durante un'audizione in tribunale perch\u00e9 i funzionari del tribunale di Teesside non avevano prenotato un interprete per un imputato cinese."}
{"id": "2077606", "revid": "62004", "url": "https://it.wikipedia.org/wiki?curid=2077606", "title": "Willie Solomon", "text": ""}
{"id": "2077607", "revid": "104458", "url": "https://it.wikipedia.org/wiki?curid=2077607", "title": "Tartaruga acquatica", "text": ""}
{"id": "2077608", "revid": "125233240", "url": "https://it.wikipedia.org/wiki?curid=2077608", "title": "Marcello Prando", "text": "Biografia.\nTra i suoi doppiaggi, quello di Lurch in \"La famiglia Addams\" e Koichi Zenigata in \"Le nuove avventure di Lupin III\", serie di cui ha diretto il doppiaggio e i film di animazione di \"Asterix\". Per 11 anni ha fatto parte della Compagnia Stabile del Teatro di Roma diretta dal suocero Checco Durante, che rappresenta soprattutto commedie di ambiente romanesco, spesso filmate in video dalla Rai.\nSuo figlio, Francesco, \u00e8 diventato anche lui attore e doppiatore."}
{"id": "2077610", "revid": "216098", "url": "https://it.wikipedia.org/wiki?curid=2077610", "title": "Marina Bay Street Circuit", "text": ""}
{"id": "2077611", "revid": "216098", "url": "https://it.wikipedia.org/wiki?curid=2077611", "title": "Circuito di Marina Bay", "text": ""}
{"id": "2077616", "revid": "124123", "url": "https://it.wikipedia.org/wiki?curid=2077616", "title": "Marie Prescott", "text": "Biografia.\nAttrice che dest\u00f2 l'attenzione di Wilde non per la bravura ma per la passione che metteva nel cercare di portare la parte di Vera sul palcoscenico.\nLa ragazza prenot\u00f2 lo Union Square Theatre per il periodo pi\u00f9 caldo dell'anno, ma Oscar visto che fu lei a finanziare la messa in scena dovette cedere a tali richiesta, lo stesso non fece per quanto riguarda per i tagli proposti dall'attrice, che voleva renderla ancora pi\u00f9 drammatica eliminando alcune battute, cosa impossibile in quanto secondo lo scrittore irlandese esse davano un'importanza maggiore alla drammaticit\u00e0 e alla paradosso presente nell'opera.\nprescott cerc\u00f2 in tutti i modi mandando varie lettere di pubblicizzare l'evento eppure non fu un successo e molti pensarono che la colpa fu proprio della recitazione mediocre dell'attrice."}
{"id": "2077617", "revid": "125662168", "url": "https://it.wikipedia.org/wiki?curid=2077617", "title": "Mark Greene", "text": "Mark Greene \u00e8 un personaggio della serie televisiva \"E.R. - Medici in prima linea\", interpretato da Anthony Edwards. \u00c8 stato considerato protagonista per le prime otto stagioni.\nStoria del personaggio.\nMark, figlio unico, \u00e8 cresciuto con sua madre Ruth e suo padre David, lei cattolica non praticante, lui ebreo agnostico. Il padre ha servito la marina americana, perci\u00f2 la sua famiglia ha dovuto spostarsi spesso. Mark aveva un buon rapporto con la madre, mentre quello col padre era piuttosto forzato: ha agito sempre in modo da farlo arrabbiare, facendo il contrario di quello che voleva. Il ricordo pi\u00f9 bello della sua infanzia \u00e8 il periodo in cui and\u00f2 a vivere alle Hawaii, periodo che poi volle ricreare prima di morire.\nMark incontr\u00f2 sua moglie Jennifer al liceo, la loro relazione prosegu\u00ec durante gli anni del college dove lui studiava medicina e lei legge. Durante questi anni conobbe il suo futuro collega Peter Benton. Successivamente lui e Jennifer si sposarono e nacque la loro figlia Rachel. Complet\u00f2 infine l'internato al County General Hospital di Chicago dove diventer\u00e0 molto amico del dottor Doug Ross, che lo soprannominer\u00e0 affettuosamente Ciccio.\nNel corso della prima stagione, dove Mark e Jennifer sono gi\u00e0 sposati e loro figlia Rachel ha qualche anno, il matrimonio diviene sempre pi\u00f9 traballante a causa dei turni all'ospedale di Mark, ma anche dalla decisione della moglie di proseguire gli studi interrotti. Questo li costringer\u00e0 a fare i conti con il pendolarismo e a un rapporto a distanza. Quando Jennifer inizier\u00e0 una relazione con un collega il matrimonio finir\u00e0 definitivamente e lei e Rachel si trasferiranno prima a Milwaukee e poi a Saint-Louis. Dopo il divorzio da Jennifer, la vita di Mark divenne molto travagliata vista la sua difficolt\u00e0 a mantenere un buon rapporto con la figlia.\nIn uno degli episodi pi\u00f9 significativi, \"Tragico errore\", il dottor Greene fa una diagnosi sbagliata a una donna incinta che va incontro a preeclampsia e a un parto estremamente lungo e difficile. Nonostante il suo straordinario impegno la donna muore, mentre il bambino sopravvive. Nella seconda stagione il marito far\u00e0 causa al dottore.\nCol tempo si scoprir\u00e0 innamorato della dottoressa Susan Lewis ma lei decide di trasferirsi a Phoenix per stare vicina alla sorella Chloe e sua nipote Susie. Proprio quando Susan sta salendo sul treno, Mark la raggiunge e le dichiara il suo amore, dandole un primo e ultimo bacio. La dottoressa per\u00f2 decide di partire lo stesso e saluta Greene dicendogli che lo ama anche lei.\nQuando il padre di Doug muore, lui e Mark vanno in California per regolare alcuni affari e fanno una deviazione per andare a trovare i genitori di Mark. Il suo rapporto col padre David \u00e8 ancora difficile, mentre sua madre Ruth soffre di una serie di condizioni mediche associate all'invecchiamento. Prima che lei muoia, Mark scopre che sua madre aveva considerato la sua nascita come un errore, in quanto conosceva da poco suo padre e lo aveva sposato solo perch\u00e9 era rimasta incinta.\nDopo varie relazioni di poco conto trova nuovamente l'amore con il chirurgo inglese Elizabeth Corday, contemporaneamente il padre si trasferisce da lui a Chicago in quanto malato di un tumore ai polmoni allo stadio terminale e non \u00e8 pi\u00f9 in grado di vivere da solo. In questo periodo di convivenza forzata, lentamente i due stabiliscono finalmente il legame emotivo a lungo mancato, complice anche la figura di Elizabeth. David prima di morire instaurer\u00e0 anche una breve ma affettuosa relazione con la madre di Elizabeth.\nNel corso della settima stagione Mark scopre di avere un tumore al cervello, verr\u00e0 sottoposto a un delicato intervento la notte di Capodanno e lentamente riprender\u00e0 servizio presso il pronto soccorso. Tutto sembra volgere al meglio, Elizabeth rimane incinta, si sposeranno e avranno una figlia, Ella. Rachel, la prima figlia di Mark, ormai adolescente, torna a Chicago senza preavviso e instaura subito un rapporto molto conflittuale con la nuova moglie del padre. La situazione precipita quando la piccola Ella rischia di morire dopo aver ingerito alcune pillole di ecstacy che si trovavano nello zaino di Rachel. Quando Mark si rifiuter\u00e0 di cacciare Rachel, sinceramente pentita dell'episodio, Elizabeth abbandoner\u00e0 la casa portando con s\u00e9 la figlia.\n\u00c8 passato un anno dall'intervento al cervello di Mark, quando questo si ripresenta in forma pi\u00f9 aggressiva e inoperabile. Non volendo inizialmente raccontare nulla alla moglie, sar\u00e0 Susan, tornata recentemente al County General Hospital a stargli accanto e prendersi cura di lui. Elizabeth in seguito scoprir\u00e0 la verit\u00e0 e vorrebbe tornare subito a casa, ma Mark le dice che non vuole che si comporti da moglie solo perch\u00e9 \u00e8 malato. Alla fine torner\u00e0 comunque e lo aiuter\u00e0 ad affrontare il tumore. Quando capir\u00e0 che non potr\u00e0 pi\u00f9 svolgere la sua attivit\u00e0 di medico come prima, si dimetter\u00e0 e decider\u00e0 anche di sospendere la chemioterapia preferendo vivere godendosi i pochi mesi che gli rimangono. Decide quindi di passare l'ultimo periodo della sua vita alle Hawaii, insieme con Rachel. Una mattina per\u00f2 Mark si sente male e Rachel chiede a Elizabeth di raggiungerli. La Corday si presenta con la piccola Ella e cos\u00ec la famiglia finalmente riunita passa gli ultimi giorni in serenit\u00e0. Poco tempo dopo infatti, una lettera di Mark arriva al policlinico e nelle ultime righe Elizabeth annuncia ai colleghi la scomparsa di suo marito il 9 maggio 2002.\nTorna in un flashback nel settimo episodio della quindicesima stagione, ambientato presumibilmente tra il 2001 e il 2002: Mark \u00e8 infatti malato e sta ancora facendo la chemioterapia, che interromper\u00e0 poco tempo dopo, quando capir\u00e0 che non c'\u00e8 pi\u00f9 nulla da fare. Lui incontra al policlinico la dottoressa Banfield (la stessa che nella quindicesima stagione diventer\u00e0 capo del pronto soccorso) nel momento pi\u00f9 tragico della sua vita: suo figlio Daryl, dopo aver avuto un attacco epilettico, viene trasportato in ospedale, dove Mark gli diagnostica un'altra malattia. Il piccolo ha infatti la leucemia e muore lo stesso giorno.\nNel finale della serie si vede sua figlia Rachel, ormai adulta, iniziare il tirocinio al County General Hospital. Si viene quindi a conoscenza di come abbia seguito le orme del padre scegliendo di diventare medico."}
{"id": "2077620", "revid": "599013", "url": "https://it.wikipedia.org/wiki?curid=2077620", "title": "Osterholz", "text": ""}
{"id": "2077621", "revid": "149727", "url": "https://it.wikipedia.org/wiki?curid=2077621", "title": "Scharmbeck", "text": ""}
{"id": "2077626", "revid": "80598", "url": "https://it.wikipedia.org/wiki?curid=2077626", "title": "Raymond Lovelock", "text": ""}
{"id": "2077627", "revid": "173006", "url": "https://it.wikipedia.org/wiki?curid=2077627", "title": "Kenosi", "text": ""}
{"id": "2077638", "revid": "827882", "url": "https://it.wikipedia.org/wiki?curid=2077638", "title": "Marauders", "text": "I Marauders sono un gruppo di supercriminali mutanti dei fumetti, creato da Chris Claremont (testi), John Romita Jr. (disegni). Il gruppo viene menzionato e mostrato parzialmente nella serie \"Uncanny X-Men\" n. 210 (ottobre 1986), ma la prima vera apparizione \u00e8 in \"Uncanny X-Men\" n. 211 (novembre 1986), realizzato da Chris Claremont (testi), John Romita Jr. e Bret Blevins (disegni), dove entra ufficialmente a far parte della continuity fumettistica.\nBackground.\nDurante il XIX secolo un gruppo di criminali conosciuti come \"Marauders\" furono assoldati dallo scienziato Nathaniel Essex per rapire senzatetto ed esseri deformi sui quali effettuare esperimenti. Attualmente col nome \"Marauders\" si fregiano un gruppo di mercenari al soldo di Sinistro, incaricati di assassinare tutti i superumani che ne ostacolano i piani. Il team \u00e8 famoso per la parte svolta nel genocidio dei \"Morlocks\" nella mini-serie \"Massacro Mutante\", dove sterminarono la maggior parte dei mutanti deformi abitanti le fogne di New York.\nStoria.\nLa prima apparizione del team avvenne all'epoca dello sterminio dei Morlocks. Durante la seguente battaglia contro l'originale X-Factor, Harpoon amput\u00f2 le ali di Angelo, mentre Prism, Riptide e Blockbuster furono apparentemente uccisi da Marvel Girl, Colosso e Thor. Dopo il \"Massacro Mutante\", i Marauders tentarono di uccidere Polaris in Nuovo Messico, ma l'entit\u00e0 Malice prese il controllo del corpo della ragazza e divenne leader del gruppo, prima di recarsi a San Francisco dove fallirono nel tentativo di uccidere Madelyne Pryor. Durante la maxi-saga \"Inferno\", molti dei Marauders uccisi precedentemente riapparvero e si scontrarono con gli X-Men, mentre Blockbuster, Malice e Sabretooth attaccarono la \"Scuola Xavier\", solo per essere nuovamente battuti. Verso la fine della maxi-saga, Ciclope uccise, apparentemente, Sinistro e Wolverine sconfisse il neo-acquisto Sabretooth. Fu rivelato in seguito, che Sinistro cre\u00f2 numerosi cloni dei mutanti, eccetto di Sabretooth le cui capacit\u00e0 rigenerative rendevano impossibile l'opera, e di Malice, che essendo costituita di pura energia non possedeva alcun materiale genetico. Si scopr\u00ec inoltre, che Gambit partecip\u00f2 all'organizzazione del team svolgendo una parte secondaria nel massacro dei Morlock. Questa scoperta cre\u00f2 una frattura fra l'uomo, la sua fidanzata Rogue e il resto degli X-Men. Fu anche scoperto che la causa per cui i Marauders non potevano ribellarsi a Sinistro, bench\u00e9 l'uomo li obbligasse a compiere azioni di dubbia morale, era un gene che si sarebbe attivato uccidendoli qualora si fossero rivoltati contro di lui. Dopo gli eventi di \"House of M\" e la decimazione, solamente Arclight, Scalphunter, Prism e Scrambler furono visti ancora in possesso dei propri poteri, ma mentre i primi due entrarono a far parte dei \"198\" e il terzo si trovava all'interno di una prigione di massima sicurezza, del quarto si persero le tracce. Tempo dopo, il team attacc\u00f2 lo \"Xavier Institute\" e l'isola di Providence per ottenere informazioni sul futuro ed entrare in possesso dei \"Diari di Destiny\". Questa nuova incarnazione, oltre ad essere costituita dagli originali Marauders, contava fra le sue file Sentinella Omega posseduta da Malice e gli ex X-Men Lady Mastermind, Sole Ardente, Gambit e Mystica. Oltre a questi nuovi acquisti, Sinistro, per prepararsi all'arrivo del messia mutante, un\u00ec le forze con gli Accoliti: Exodus, Random, Frenzy, Tempo e Unuscione. Recentemente, il team ha assunto un importante ruolo nella maxi-saga \"Messiah Complex\", dove, a seguito dello scontro con i Purificatori a Cooperstown e la perdita dei membri Blockbuster e Prism, e dopo essersi scontrati con gli X-Men capitanati da Tempesta in Antartide, uscendone vincitori, sono entrati in possesso della prima bambina nata dopo l\"'M-Day\". Portatala sull'isola Muir, sede di Sinistro, vengono traditi da Mystica che aveva in precedenza ucciso il genetista. La mutaforma utilizza i poteri della piccola per risvegliare Rogue dal coma, mentre il resto dei Marauders \u00e8 costretto allo scontro con gli X-Men ed il Predatore X; dopo la fine della battaglia e la loro sconfitta, ci\u00f2 che resta del team si sparpaglia in giro per il mondo.\nSuccessivamente, cloni dei Marauders emergono da uno dei laboratori di Sinistro in Giappone risvegliati dal furto del virus Legacy da parte dello Svanitore, che porta all'intervento di X-Force.\nMembri.\nDurante l'evento \"Messiah Complex\", al gruppo si aggiunsero quattro ex X-Men:\nAltre versioni.\nUltimate.\nNell'universo Ultimate, i Marauders sono un gruppo di bianchi razzisti guidati da Arnim Zola.\nEra di Apocalisse.\nIn quest futuro alternativo, i Marauders sono un gruppo di mercenari al soldo di Apocalisse, mentre al loro posto, Sinistro si serve della \"Elite Mutant Force\".\nHouse of M.\nIn questa distorta realt\u00e0 creata da Scarlet, i Marauders costituiti da Callisto, Mammomax, Blob, Banshee, Sunder, Black Tom Cassidy e Calibano furono inviati a catturare Nocturne e Fenomeno.\nAltri media.\nTelevisione.\nI Marauders apparvero nella serie animata \"Insuperabili X-Men\" degli anni \"'90\". Tra i vari membri, solamente Blockbuster ed Arclight fecero diverse apparizioni, mentre Vertigo venne mostrata inizialmente come una mutata della \"Terra Selvaggia\" e poi come unico membro femminile dei \"Nasty Boys\" di Sinistro. L'apparizione dei Marauders, di cui vengono mostrati Harpoon, Blockbuster, Vertigo, Arclight e Uomo Multiplo \u00e8 prevista anche nella serie \"Wolverine e gli X-Men\" in onda su Rai Gulp.\nCinema.\nIn \"X-Men - L'inizio\" appare il personaggio di Riptide, interpretato da \u00c1lex Gonz\u00e1lez."}
{"id": "2077639", "revid": "1793900", "url": "https://it.wikipedia.org/wiki?curid=2077639", "title": "Columbia (Maryland)", "text": "Columbia \u00e8 un census-designated place dello Stato del Maryland, nella contea di Howard.\nColumbia \u00e8 un sobborgo di Baltimora, sorto negli anni sessanta, pianificato a tavolino. Il creatore e propugnatore, James W. Rouse, ha posto alla base del progetto principi non solo urbanistici ed economici ma anche capaci di superare gli steccati religiosi, razziali e di qualsiasi forma di segregazione. Oggi la cittadina \u00e8 cresciuta forse oltre ogni previsione e pur somigliando a molti altri sobborghi metropolitani americani, conserva molto dei caratteri etici che l'hanno originata.\nNel 2006 la rivista \"Money\" ha classificato Columbia (insieme alla vicina Ellicott City) al 4\u00ba posto tra le 100 localit\u00e0 pi\u00f9 vivibili degli Stati Uniti, nel 2008 \u00e8 passata all'8\u00ba posto."}
{"id": "2077641", "revid": "599013", "url": "https://it.wikipedia.org/wiki?curid=2077641", "title": "Oig", "text": ""}
{"id": "2077644", "revid": "287204", "url": "https://it.wikipedia.org/wiki?curid=2077644", "title": "Khagaul", "text": "Khagaul \u00e8 una suddivisione dell'India, classificata come \"municipality\", di 48.330 abitanti, situata nel distretto di Patna, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 34' 60 N e 85\u00b0 2' 60 E e ha un'altitudine di 54 .\nSociet\u00e0.\nEvoluzione demografica.\nAl censimento del 2001 la popolazione di Khagaul assommava a 48.330 persone, delle quali 25.754 maschi e 22.576 femmine. I bambini di et\u00e0 inferiore o uguale ai sei anni assommavano a 6.372, dei quali 3.448 maschi e 2.924 femmine. Infine, coloro che erano in grado di saper almeno leggere e scrivere erano 34.546, dei quali 19.870 maschi e 14.676 femmine."}
{"id": "2077647", "revid": "110157", "url": "https://it.wikipedia.org/wiki?curid=2077647", "title": "Circondario di Osterode am Harz", "text": "Il circondario di Osterode am Harz (targa OHA) era un circondario (\"Landkreis\") della Bassa Sassonia, in Germania. Dal 1\u00ba novembre 2016 \u00e8 stato incorporato nel circondario di Gottinga.&lt;br&gt;\nComprendeva 5 citt\u00e0, 11 comuni e 1 territorio extracomunale.\nCapoluogo e centro maggiore era Osterode am Harz."}
{"id": "2077649", "revid": "1013865", "url": "https://it.wikipedia.org/wiki?curid=2077649", "title": "Distretto di Haifa", "text": "Il distretto di Haifa (, \"Mehoz \u1e24eifa\") \u00e8 un distretto amministrativo di Israele. Il distretto \u00e8 una delle sei suddivisioni amministrative principali dello stato, ha per capitale la citt\u00e0 di Haifa ed ha una superficie di 864 km\u00b2.\nSecondo l'Ufficio Centrale di Statistica di Israele, alla fine del 2005, la popolazione era di circa 858.000, composta dal 71.27% di ebrei, 18.81% di musulmani, 1.78% di cristiani arabi, 2.52% di drusi, e 4.9% di non classificati come religiosi."}
{"id": "2077650", "revid": "287204", "url": "https://it.wikipedia.org/wiki?curid=2077650", "title": "Khusrupur", "text": "Khusrupur \u00e8 una citt\u00e0 dell'India di 12.185 abitanti, situata nel distretto di Patna, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 28' 0 N e 85\u00b0 22' 60 E e ha un'altitudine di 42 .\nSociet\u00e0.\nEvoluzione demografica.\nAl censimento del 2001 la popolazione di Khusrupur assommava a 12.185 persone, delle quali 6.446 maschi e 5.739 femmine. I bambini di et\u00e0 inferiore o uguale ai sei anni assommavano a 2.128, dei quali 1.101 maschi e 1.027 femmine. Infine, coloro che erano in grado di saper almeno leggere e scrivere erano 6.546, dei quali 3.992 maschi e 2.554 femmine."}
{"id": "2077654", "revid": "149727", "url": "https://it.wikipedia.org/wiki?curid=2077654", "title": "Elbingerode (Sassonia-Anhalt)", "text": ""}
{"id": "2077656", "revid": "287204", "url": "https://it.wikipedia.org/wiki?curid=2077656", "title": "Koath", "text": "Koath \u00e8 una citt\u00e0 dell'India di 15.809 abitanti, situata nel distretto di Rohtas, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 19' 0 N e 84\u00b0 16' 0 E e ha un'altitudine di 72 .\nSociet\u00e0.\nEvoluzione demografica.\nAl censimento del 2001 la popolazione di Koath assommava a 15.809 persone, delle quali 8.197 maschi e 7.612 femmine. I bambini di et\u00e0 inferiore o uguale ai sei anni assommavano a 2.926, dei quali 1.488 maschi e 1.438 femmine. Infine, coloro che erano in grado di saper almeno leggere e scrivere erano 7.639, dei quali 4.867 maschi e 2.772 femmine."}
{"id": "2077663", "revid": "149727", "url": "https://it.wikipedia.org/wiki?curid=2077663", "title": "Circondario di Osterode", "text": ""}
{"id": "2077666", "revid": "574302", "url": "https://it.wikipedia.org/wiki?curid=2077666", "title": "Neiafu", "text": "Neiafu \u00e8 un distretto delle Tonga della divisione di Vava'u con abitanti (censimento 2021).\nLocalit\u00e0.\nDi seguito l'elenco dei villaggi del distretto:"}
{"id": "2077667", "revid": "149727", "url": "https://it.wikipedia.org/wiki?curid=2077667", "title": "Landkreis Osterode", "text": ""}
{"id": "2077668", "revid": "574302", "url": "https://it.wikipedia.org/wiki?curid=2077668", "title": "Motu (Tonga)", "text": "Motu \u00e8 un distretto delle Tonga della divisione di Vava'u con abitanti (censimento 2021).\nLocalit\u00e0.\nDi seguito l'elenco dei villaggi del distretto:"}
{"id": "2077669", "revid": "149727", "url": "https://it.wikipedia.org/wiki?curid=2077669", "title": "Landkreis Osterode am Harz", "text": ""}
{"id": "2077672", "revid": "574302", "url": "https://it.wikipedia.org/wiki?curid=2077672", "title": "Pangaimotu (distretto)", "text": "Pangaimotu \u00e8 un distretto delle Tonga della divisione di Vava'u con abitanti (censimento 2021).\nLocalit\u00e0.\nDi seguito l'elenco dei villaggi del distretto:"}
{"id": "2077674", "revid": "574302", "url": "https://it.wikipedia.org/wiki?curid=2077674", "title": "Hahake", "text": "Hahake \u00e8 un distretto delle Tonga della divisione di Vava'u con abitanti (censimento 2021).\nLocalit\u00e0.\nDi seguito l'elenco dei villaggi del distretto:"}
{"id": "2077675", "revid": "287204", "url": "https://it.wikipedia.org/wiki?curid=2077675", "title": "Koilwar", "text": "Koilwar \u00e8 una citt\u00e0 dell'India di 19.925 abitanti, situata nel distretto di Bhojpur, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 34' 60 N e 84\u00b0 47' 60 E e ha un'altitudine di 39 .\nSociet\u00e0.\nEvoluzione demografica.\nAl censimento del 2001 la popolazione di Koilwar assommava a 19.925 persone, delle quali 12.145 maschi e 7.780 femmine. I bambini di et\u00e0 inferiore o uguale ai sei anni assommavano a 3.802, dei quali 1.999 maschi e 1.803 femmine. Infine, coloro che erano in grado di saper almeno leggere e scrivere erano 10.945, dei quali 6.712 maschi e 4.233 femmine."}
{"id": "2077676", "revid": "1522738", "url": "https://it.wikipedia.org/wiki?curid=2077676", "title": "Sof'ja Alekseevna Romanova", "text": "Biografia.\nSof'ja era la sesta figlia dello zar Alessio I di Russia, avuta dalla prima moglie, Marija Il'ini\u010dna Miloslavskaja. Dopo la morte del fratello zar F\u00ebdor Alekseevi\u010d il 27 aprile 1682, Sof'ja, inaspettatamente, decise di entrare in politica, provando a impedire al suo giovane fratellastro, il decenne P\u00ebtr Alekseevi\u010d, ed ai suoi parenti Nary\u0161kin, di ereditare il trono.\nLa fazione dei Miloslavskij si avvantaggi\u00f2 della rivolta di Mosca del 1682 per proclamare Ivan V \u00abprimo\u00bb zar, e relegare il giovane Pietro I in seconda posizione, con Sofia che agiva in qualit\u00e0 di reggente per entrambi. Vasilij Golicyn venne installato come primo ministro \"de facto\" del governo, responsabile per la maggior parte dei dicasteri durante la sua reggenza. Giravano chiacchiere che volevano che Golicyn e Sof'ja fossero amanti, ma queste erano quasi certamente delle maldicenze diffuse dai nemici della reggente.\nReggente di Russia.\nQuando i Vecchi Credenti si unirono ai ribelli nell'autunno del 1682 e chiesero l'abrogazione delle riforme di Nikon, Sof'ja e la sua corte dovettero fuggire dal Cremlino di Mosca e trovarono rifugio nel monastero della Trinit\u00e0 di San Sergio. I ribelli Strel'cy, che fomentarono la sommossa, speravono di deporre Sof'ja e di nominare reggente il principe Ivan Chovanskij. Infine, Sof'ja riusc\u00ec a reprimere la ribellione con l'aiuto di F\u00ebdor \u0160aklovityj, che succedette a Chovanskij a capo dell'esercito moscovita.\nDurante la reggenza Sof'ja fece alcune concessioni ai borghesi e attenu\u00f2 le pene detentive nei confronti dei servi della gleba fuggitivi, che causarono insoddisfazione tra i nobili. Le pi\u00f9 importanti azioni che caratterizzarono la sua politica estera, progettata da Golicyn, fu il Trattato di Pace Eterna del 1686 con la Polonia, il Trattato di Ner\u010dinsk con la Cina del 1689 e le campagne di Crimea contro i turchi.\nQuando Pietro I comp\u00ec diciassette anni, i suoi parenti Nary\u0161kin chiesero che Sof'ja si ritirasse. In risposta, \u0160aklovityj le consigli\u00f2 di autoproclamarsi zarina e tentare di indurre gli Strel'cy ad una nuova rivoluzione. Molte delle unit\u00e0 degli Strel'cy invece abbandonarono Mosca per i sobborghi di Preobra\u017eenskoe e in seguito per recarsi al monastero della Trinit\u00e0 di San Sergio, dove viveva il giovane Zar. Presentendo che il potere le stava scivolando tra le dita, Sof'ja mand\u00f2 i boiardi ed il patriarca da Pietro, chiedendogli di ricongiungersi con lei al Cremlino. Lui rifiut\u00f2 fermamente le sue proposte, richiedendo la condanna a morte per \u0160aklovityj e l'esilio per Golicyn.\nRitiro in convento e morte della zarevna.\nQuando Sof'ja concord\u00f2 di arrendersi ai suoi boiardi pi\u00f9 anziani, ella venne messa agli arresti domiciliari e costretta a ritirarsi presso il convento di Novodevi\u010dij, senza per\u00f2 pronunciare formalmente i voti. Il suo destino venne siglato dieci anni pi\u00f9 tardi, nel 1698, quando gli Strel'cy tentarono di reinstallarla al Cremlino durante un'assenza di Pietro dalla Russia. Questa ribellione venne repressa con pugno di ferro e presto i cadaveri dei ribelli vennero appesi di fronte alle finestre di Sof'ja. Avendo preso nel frattempo il velo, venne mantenuta nella pi\u00f9 stretta clausura, con istruzioni precise per le altre suore che non potevano vederla se non il giorno di Pasqua. Mor\u00ec nel convento sei anni pi\u00f9 tardi, il 3 luglio 1704 e fu sepolta nell'annesso cimitero.\nSofia Alekseevna al cinema.\nLa sua figura \u00e8 stata descritta nel romanzo dello scrittore cinese Jin Yong \"Il cervo e il calderone\", nel quale il giovane protagonista Wei Xiaobao si rec\u00f2 in Russia e aiut\u00f2 la reggente a guidare il colpo di Stato contro il fratellastro Pietro I. \u00c8 stata avanzata l'ipotesi che sia stato questo evento a condurre alla pace tra l'Impero Qing e la Russia conclusasi con il trattato di Ner\u010dinsk.\nL'attrice inglese Vanessa Redgrave ha rappresentato il personaggio di Sof'ja Alekseevna nella miniserie del 1986 \"Pietro il Grande\"; la sua interpretazione le ha valso una nomination agli Emmy per migliore attrice non protagonista in una miniserie."}
{"id": "2077677", "revid": "574302", "url": "https://it.wikipedia.org/wiki?curid=2077677", "title": "Leimatu'a", "text": "Leimatu'a \u00e8 un distretto delle Tonga della divisione di Vava'u con abitanti (censimento 2021).\nLocalit\u00e0.\nDi seguito l'elenco dei villaggi del distretto:"}
{"id": "2077679", "revid": "574302", "url": "https://it.wikipedia.org/wiki?curid=2077679", "title": "Mu'omu'a", "text": "Mu'omu'a \u00e8 un distretto delle Tonga della divisione di Ha\u02bbapai con abitanti (censimento 2021).\nLe isole del gruppo Nomuka, localmente conosciute come 'Otu Mu'mu'a, sono a sud dell'arcipelago Ha\u02bbapai.\nLe isole del distretto hanno subito ingenti danni a seguito dell'eruzione dell'Hunga Tonga del 2022.\nLocalit\u00e0.\nDi seguito l'elenco dei villaggi del distretto:"}
{"id": "2077682", "revid": "574302", "url": "https://it.wikipedia.org/wiki?curid=2077682", "title": "Ha'ano", "text": "Ha'ano \u00e8 un distretto delle Tonga della divisione di Ha\u02bbapai con abitanti (censimento 2021).\nIl distretto \u00e8 composto da 2 isole abitate Ha'ano e Mo'unga'one, 20 km a ovest, di circa 1,17 km2, ed alcune isole disabitate. L'isola Ha'ano si trova a nord delle isole Lifuka e Foa.\nIl 15\u00b0 Primo Ministro di Tonga, \u02bbAkilisi P\u014dhiva, \u00e8 nato a Fakakai, Ha'ano, nel 1941.\nLocalit\u00e0.\nDi seguito l'elenco dei villaggi del distretto:"}
{"id": "2077683", "revid": "574302", "url": "https://it.wikipedia.org/wiki?curid=2077683", "title": "Lulunga", "text": "Lulunga \u00e8 un distretto delle Tonga della divisione di Ha\u02bbapai con abitanti (censimento 2021).\nL'arcipelago \u00e8 composto da 17 isole, di cui solo 5 abitate: Ha\u02bbafeva, Matuku, Kotu, 'O'ua e Tungua. Le isole si trovano a sud-ovest dell'arcipelago Ha\u02bbapai.\nLocalit\u00e0.\nDi seguito l'elenco dei villaggi del distretto:"}
{"id": "2077684", "revid": "574302", "url": "https://it.wikipedia.org/wiki?curid=2077684", "title": "'Uiha", "text": "Uiha \u00e8 un distretto delle Tonga della divisione di Ha\u02bbapai con abitanti (censimento 2021).\nLocalit\u00e0.\nDi seguito l'elenco dei villaggi del distretto:"}
{"id": "2077685", "revid": "574302", "url": "https://it.wikipedia.org/wiki?curid=2077685", "title": "Foa (Tonga)", "text": "Foa \u00e8 un'isola ed un distretto delle Tonga della divisione di Ha\u02bbapai con abitanti (censimento 2021). L'isola ha una superficie di 13,39 km2.\nL'isola di Foa si trova a si trova a 640 m a nord-est dall'isola di Lifuka, a cui \u00e8 \u00e8 collegata da una strada rialzata, ed a 200 m a sud dall'isola disabitata di Nukunamo.\nNel 2012 \u00e8 stato scoperto al largo dell'isola Foa il relitto della nave pirata \"Port-au-Prince\".\nLocalit\u00e0.\nDi seguito l'elenco dei villaggi nel distretto:"}
{"id": "2077686", "revid": "1043175", "url": "https://it.wikipedia.org/wiki?curid=2077686", "title": "Vegalta Sendai", "text": "Il \u00e8 una societ\u00e0 calcistica professionistica giapponese, iscritta alla J1 League, massimo livello del campionato nazionale. La squadra ha sede a Sendai, nella prefettura di Miyagi. Gioca le sue partite interne allo stadio Yurtec Stadium Sendai, in Izumi-ku, sebbene alcune partite interne vengono talvolta disputate nel Miyagi Stadium.\nStoria.\nFondata nel 1988 con la denominazione di \"Tohoku Electric Power Co., Inc. Soccer Club\", il Vegalta venne ammessa in J.League Seconda Divisione nel 1999 dopo aver militato per alcuni anni in JFL, con il soprannome di \"Brummell Sendai\". Quando il club venne ammesso nella J-League, il nome Vegalta venne scelto in omaggio alla famosa festa Tanabata a Sendai. I nomi delle due stelle celestiali della leggenda Tanabata, \"Vega\" e \"Altair\" vengono combinate per formare \"Vegalta\".\nOrganico.\nRosa 2022.\n\"Rosa aggiornata al 1\u00ba gennaio 2022\"."}
{"id": "2077687", "revid": "574302", "url": "https://it.wikipedia.org/wiki?curid=2077687", "title": "Lifuka", "text": "Lifuka \u00e8 un'isola delle Tonga. Amministrativamente appartiene alla divisione Ha\u02bbapai, nel distretto di Pangai, e ospita il capoluogo della regione stessa, Pangai.\nLa popolazione totale dell'isola era di al censimento del 1996, con quasi due terzi residenti nella capitale: Pangai. Oltre alla capitale, i villaggi principali dell'isola sono Holopeka, Hihifo e Koulo. Nel 2021 la popolazione dell'isola \u00e8 di .\nStoria.\nL'occupazione umana di Lifuka \u00e8 molto antica, come testimonia il sito archeologico di Tongoleleka (vicino al villaggio di Hihifo) che ha rivelato ceramiche della cultura Lapita di circa 2700 anni.\nLifuka \u00e8 il luogo in cui il capitano James Cook ha soprannominato le isole delle Tonga come \"The Friendly Islands\" (le isole amichevoli). \nA Lifuka la nave \"Port au Prince\" gett\u00f2 l'ancora per l'ultima volta il 29 novembre 1806. Fu qui che i tongani avrebbero massacrato il capitano Brown e 36 uomini del suo equipaggio di 62 uomini e bruciato la nave dopo aver rimosso tutte le sue armi e qualsiasi altra cosa trovassero utile. Uno dei sopravvissuti all'attacco, William Mariner, fece amicizia con il re e trascorse i successivi quattro anni nel regno prima di poter tornare in Inghilterra. Un incontro casuale con l'autore John Martin, al suo ritorno, ha portato alla pubbblicazione del libro \"An account of the natives of the Tongan Islands\": uno studio antropologico della prima civilt\u00e0 nel Regno di Tonga. L'ancora del \"Port au Prince\" \u00e8 stata riscoperta nel 2009 da un operatore subacqueo a Lifuka. Nell'agosto 2012 il relitto della nave \u00e8 stato scoperto al largo dell'isola di Foa, sempre nelle Tonga.\nGeografia.\nLifuka \u00e8 un'isola corallina con una superficie totale di 11,42 km2. La maggior parte del suo territorio \u00e8 ricoperta da vegetazione tropicale con foreste umide, piantagioni di taro, frutteti e palmeti di cocco. "}
{"id": "2077690", "revid": "574302", "url": "https://it.wikipedia.org/wiki?curid=2077690", "title": "Niuatoputapu", "text": "Niuatoputapu \u00e8 un'isola ed un distretto delle Tonga della divisione di Niuas con abitanti (censimento 2021). Oltre all'isola Niuatoputapu, nel distretto \u00e8 inclusa anche l'isola Tafahi. \nNiuatoputapu significa \"isola sacra\". I nomi pi\u00f9 antichi dati dagli europei per l'isola sono Verraders Eylant (isola dei traditori) o isola di Keppel. \nStoria.\nSecondo la tradizioni i capi dell'isola fanno tutti parte della dinastia M\u0101'atu. Seconda la leggenda, uno dei primi membri di questa dinastia divent\u00f2 il dio pesce Seketo'a.\nNiuatoputapu fu inserita nelle mappe europee da Willem Schouten e Jacob Le Maire durante la loro famosa circumnavigazione del globo con la loro nave \"Eendracht\" nel 1616. Dopo aver barattato con successo con gli abitanti di Tafahi, ma non trovandovi un ancoraggio adatto, la nave procedette verso il suo pi\u00f9 grande vicino meridionale. L\u00ec la loro accoglienza fu meno pacifica. I nativi salirono a bordo della loro nave e attaccarono gli olandesi con le mazze, finch\u00e9 gli olandesi aprirono il fuoco con i moschetti. Dopo l'incidente si instaur\u00f2 una tregua difficile, che consentiva il baratto di noci di cocco, maiali e acqua. Il giorno successivo il re dell'isola ordin\u00f2 nuovamente di attaccare e di nuovo gli olandesi risposer\u00f2 aprendo il fuoco anche con i cannoni. Schouten e LeMaire continuarono il loro viaggio verso ovest, lasciandosi alle spalle \"Verraders Eylant\" (l'isola dei traditori).\nUn secolo e mezzo dopo, nel 1767, il capitano britannico Samuel Wallis si avvicin\u00f2 all'isola. La chiam\u00f2 \"l'isola dell'ammiraglio Keppel\" in onore dell'ammiraglio Augustus Keppel, I visconte Keppel. Scambi\u00f2 con gli isolani alcuni chiodi che furono trovati a Tongatapu (isola principale di Tonga) da James Cook nel 1773. Questi oggetti di valore (i polinesiani non conoscevano il metallo) furono probabilmente offerti al sovrano tongano.\nFino a diversi secoli fa, gli abitanti parlavano la lingua niuatoputapu, ma fu sostituita dalla lingua tongana e si estinse. Tuttavia, la variet\u00e0 di tongano parlata a Niuatoputapu contiene elementi di samoano, 'uveano e futunan.\nEventi recenti.\nL'isola di Niuatoputapu \u00e8 stata colpita dal Terremoto delle Samoa del 2009 e dal conseguente tsunami che si \u00e8 verificato nella regione delle Isole Samoa, alle 06:48:11 ora locale del 29 settembre. Il 46% dell'isola \u00e8 stato inondato e pi\u00f9 della met\u00e0 degli edifici dell'isola sono stati distrutti. 9 persone sono state uccise a Hihifo.\nGeografia.\nL'isola di Niuatoputapu \u00e8 un'isola triangolare di 18 km\u00b2. L'isola si trova nel nord dell'arcipelago delle Tonga, a 300 km da Vava'u, vicino al confine con le Samoa. Le isole pi\u00f9 vicine sono Tafahi, che si trova a soli 9 km a nord-nordest, e l'isola di Niuafo'ou. Queste tre isole insieme formano la divisione amministrativa dei Niuas.\nL'isola di Niuatoputapu ha una laguna a nord, all'interno della quale si trova il piccolo isolotto Haka'utu'utu'u. Due pass consentono alle barche di entrare in laguna. Al contrario, il sud dell'isola \u00e8 costituito da una scogliera marginale dove \u00e8 impossibile atterrare. Al centro dell'isola si erge un colle culminante a 157 m sopra il livello del mare. \u00c8 il residuo eroso di un grande vulcano, che ha eruttato l'ultima volta circa 3 milioni di anni fa. Il villaggio di Hihifo \u00e8 separato da un braccio di mare dagli isolotti di Hunganga e Tavili. Un po' pi\u00f9 a sud si trovano gli isolotti di Tufuna e Nukuseilala. \nLocalit\u00e0.\nL'isola Niuatoputapu \u00e8 costituita principalmente da tre villaggi: Hihifo (che significa \"ovest\" in tongano), Vaipoa e Falehau. Hihifo \u00e8 il villaggio pi\u00f9 grande e, come suggerisce il nome, si trova nella parte occidentale dell'isola. Ha la maggior parte delle strutture del governo locale, inclusi l'ufficio postale, le telecomunicazioni, la stazione di polizia e una scuola superiore. Ci sono scuole primarie in tutti e tre i villaggi. Vaipoa si trova nel mezzo dell'isola. Falehau, che si trova a est di Vaipoa, si affaccia sull'unico porto dell'isola, sulla costa nord-occidentale.\nDi seguito l'elenco dei villaggi del distretto:\nIl resto dell'isola \u00e8 vocato alle coltivazioni (in particolare alla produzione della copra). Fino al 2009 era presente una foresta, spazzata via dallo tsnuami provocato dal terremoto delle Samoa del 2009.\nTrasporti e vie di comunicazione.\nL'aeroporto di Niuatoputapu accetta voli internazionali.\nNei media.\nNel 2001 il film \"L'altro lato del paradiso\", diretto da Mitch Davis, descrive gli sforzi missionari di educare i nativi alla fede dei mormoni di John Groberg su Niuatoputapu. Il film \u00e8 stato, tuttavia, girato a Rarotonga nelle Isole Cook e ad Auckland, in Nuova Zelanda."}
{"id": "2077691", "revid": "599013", "url": "https://it.wikipedia.org/wiki?curid=2077691", "title": "Christian Callejas", "text": "Carriera.\nClub.\nDebutta nel Danubio nel 1995, in Uruguay. Trasferitosi al Centro Atl\u00e9tico F\u00e9nix, vi gioca per una stagione. Nel 2006 approda al calcio europeo, al Lugano, in Svizzera. Tornato in patria e dopo un breve passaggio al Club Olimpia in Paraguay, viene contattato dall'Hibernians, con i quali gioca dal 2007 partecipando nel 2009 alla UEFA Champions League viene per\u00f2 eliminato nel terzo turno preliminare contro i campioni del Montenegro dell'FK Mogren Budva.\nNazionale.\nHa giocato 16 volte segnando un gol con la nazionale di calcio dell'Uruguay dal 1997 al 2001. Ha partecipato anche al Campionato mondiale di calcio Under-20 1997."}
{"id": "2077692", "revid": "125161547", "url": "https://it.wikipedia.org/wiki?curid=2077692", "title": "Constance Lloyd", "text": "Moglie di Oscar Wilde, madre di due figli, Cyril e Vyvyan, fu attiva nel mondo del giornalismo, partecip\u00f2 a movimenti legati al femminismo e alla moda.\nBiografia.\nFiglia di \"Horace Lloyd\", avvocato irlandese, e di Adelaide Atkinson Lloyd. Ha sposato Oscar Wilde il 29 maggio del 1884.\nNel 1888 pubblica un libro dal titolo, \"\"There Was Once\" basato su racconti per bambine narrate da sua nonna.\nNon si sa fino a che punto Constance sia venuta a conoscenza delle relazioni omosessuali del marito. Nel 1891 ha incontrato il suo amante Alfred Douglas, quando Wilde lo invit\u00f2 a casa loro. In questo periodo Wilde viveva per la maggior parte del tempo negli alberghi, come l'Avondale Hotel. Fin dalla nascita del loro secondo figlio, Costance e Oscar si erano sessualmente allontanati, inoltre venne sicuramente a conoscenza dell'omosessualit\u00e0 del marito nel 1895, quando Wilde fu processato e imprigionato per \"atti osceni e omosessuali\"\".\nL'incontro con Oscar Wilde.\nNel maggio del 1881 Oscar Wilde e sua madre Jane Francesca Elgee andarono in visita di cortesia da amici di famiglia. Qui Oscar conobbe Constance, venendo colpito dalla sua abilit\u00e0 nel leggere Dante in italiano. Gi\u00e0 alla fine della visita Oscar disse a sua madre che pensava di sposare Constance.\nWilde a quell'epoca viaggiava per la Gran Bretagna per delle conferenze. Durante le due date di Dublino ebbe il piacere di incontrare nuovamente Constance, e il 25 novembre 1883 si fidanzarono, dopo alcuni dissidi con i parenti di lei e lettere di auguri. Prima del matrimonio cerc\u00f2 di coprire i debiti ma non riuscendoci in tempo.\nIl matrimonio era previsto per aprile ma fu poi spostato al 29 maggio 1884, il luogo scelto fu la chiesa di Saint James Paddington.\nLa crisi.\nI primi segni dell'andamento vacillante del matrimonio erano gi\u00e0 emersi alla fine della luna di miele per i dubbi di Oscar, che riteneva di aver fatto un errore a sposarsi.\nIn seguito, durante il periodo della prima gravidanza, per Oscar, Costance non appariva pi\u00f9 cos\u00ec attraente, anzi, il pensiero di baciare le labbra di una donna che aveva appena avuto attacchi di nausea lo faceva rabbrividire. Dopo la nascita di Vyvyan, Constance e Oscar non erano pi\u00f9 la coppia felice di un tempo. Lei lo riprendeva ad ogni errore, come quando ripeteva ogni sera la stessa storia, ma in maniera diversa, smascherando le sue piccole bugie, come quando afferm\u00f2 di essere stato in un posto stupendo, una villa meravigliosa, mentre era stato semplicemente al teatro. Le sue battute, che sapevano essere acide, furono il motivo della fine dell'amicizia di Oscar con Andr\u00e9 Raffalovich.\nAttivit\u00e0.\nConstance fu molto attiva nel sensibilizzare l'opinione pubblica verso la parit\u00e0 dei diritti uomo-donna. Cerc\u00f2 di mettersi in mostra parlando sia alle riunioni politiche che a quelle femministe. In una di queste, ad esempio, afferm\u00f2 con convinzione l'importanza dei genitori, soprattutto della madre, che avrebbe dovuto avere il dovere civico di instillare nei figli l'odio verso la guerra. Tra il 1888 ed il 1889 diresse il giornale \"Gazette\", della National Dress Society, mentre tra il 1889 ed il 1892, scrisse due libri per bambini, cercando di imporre un suo stile, cos\u00ec come aveva fatto in passato suo marito. Le sue idee prevedevano abiti leggeri con gonne a spacco, considerando che viveva nell'epoca vittoriana, il suo era un pensiero molto moderno.\nDopo la detenzione di Oscar, Constance cambi\u00f2 il cognome dei suoi figli allo scopo di dissociarsi dallo scandalo. La coppia non divorzi\u00f2, Costanza visit\u00f2 Oscar in prigione per raccontare la notizia della morte di sua madre, inoltre lei lo costrinse a rinunciare ai suoi diritti parentali, e pi\u00f9 tardi, dopo essere uscito dal carcere, lo spinse a rompere le relazioni con Douglas, altrimenti non le avrebbe pi\u00f9 inviato del denaro. Constance cerc\u00f2 di ricucire il matrimonio, ma invano.\nLa sua morte.\nDopo la separazione con il marito in seguito allo scandalo della sua omosessualit\u00e0, mor\u00ec a Genova il 7 aprile del 1898, dove fu sepolta nel Cimitero monumentale di Staglieno.\nMor\u00ec a soli 39 anni, dopo una doppia operazione chirurgica, alla schiena e poi per un fibroma uterino. Il chirurgo Luigi Maria Bossi attribu\u00ec il decesso a complicazioni che avevano causato un'occlusione intestinale. Secondo studi recenti, condotti anche dal nipote di Wilde e Constance, Merlin Holland, sulla base di lettere private inedite della famiglia, la donna avrebbe invece sofferto di sclerosi multipla, le cui complicanze, aggravate dal suo stato psicofisico e dall'intervento chirurgico debilitante, le avrebbero causato l'occlusione fatale."}
{"id": "2077693", "revid": "574302", "url": "https://it.wikipedia.org/wiki?curid=2077693", "title": "Niuafo'ou", "text": "Niuafo'ou \u00e8 un'isola vulcanica ed un distretto delle Tonga della divisione di Niuas con abitanti (censimento 2021).\nNiuafo'ou \u00e8 una delle isole Niua, si trova nell'Oceano Pacifico meridionale tra Figi e Samoa, a a nord del gruppo di isole Tongatapu ed a a nord-ovest di Vava\u02bbu. \u00c8 un'isola vulcanica con un'area di .\nSull'isola viene parlata la Lingua niuafo'ou.\nI nomi pi\u00f9 antichi dati dagli europei per l'isola sono Proby\u2019s Island (dato da Edward Edwards) o isola di Goede Hoop (Isola della Grande Speranza).\nStoria.\nNiuafo'ou fu inserita nelle mappe europee da Willem Schouten e Jacob Le Maire durante la loro famosa circumnavigazione del globo nel 1616. Dopo il loro incontro non molto riuscito con gli isolani di Niuatoputapu, si avvicinarono a quest'isola con qualche speranza in pi\u00f9 di trovare ristoro, quindi la chiamarono isola di \"Goede Hoop\" (Isola della Grande Speranza). Trovarono scogliere nere con una verde cima, molti alberi di cocco, alcune case lungo il mare e un intero villaggio vicino ad un approdo. La loro nave, l\"'Eendracht\", non poteva ancorare, quindi dovettero limitarsi a qualche commercio con gli indigeni che si avvicinavano alla loro nave con le loro veloci canoe. Il commercio and\u00f2 bene, fino a quando gli isolani non cercarono di rubare una delle piccole barche della nave e gli olandesi risposero sparando su di loro. Dopo questo incidente, gli olandesi lasciarono le vicinanze di Niuatoputapu e continuarono a navigare verso ovest come avevano pianificato.\nNiuafo\u02bbou ricevette la visita di una nave da ricognizione della Royal Navy, la \"HMS Penguin\", nell'agosto 1895. Il tenente Boyle Somerville pubblic\u00f2 una descrizione dell'isola l'anno successivo. Not\u00f2 segni di recente attivit\u00e0 vulcanica a sud-ovest dell'isola.\nNell'aprile del 1909 l'isola fu colpita da un violento ciclone tropicale, che distrusse diverse case e uccise sette persone. \nNel 1912 la difficolt\u00e0 dello sbarco delle navi aveva visto gli abitanti implementare un \"servizio postale di latta\", con posta sigillata in una scatola di biscotti o di cherosene gettata fuori bordo dalle navi di passaggio e raccolta dai bagnanti. La diffusione di questo metodo tra i collezionisti di francobolli port\u00f2 Niuafo'ou a diventare per molti anni nota come \"isola di latta\".\nNello stesso anno, gli scienziati si recarono sull'isola con una fotocamera lunga 19 m per osservare l'eclissi solare del 21 ottobre 1930.\nNel gennaio 2002, l'isola \u00e8 stata devastata dal ciclone Waka, che ha distrutto centinaia di case e ucciso 1 persona.\nGeografia.\nNiuafo'ou \u00e8 un vulcano situato su una cresta sottomarina a a ovest della linea lungo la quale si trovano tutti gli altri vulcani di Tonga. Fa parte della zona di subduzione delle Kermadec-Tonga, un'area geologicamente molto attiva che si estende dalla Nuova Zelanda fino a nord-ovest delle Fiji, nell'Oceano Pacifico, dovuta alla subduzione della placca pacifica sotto alla placca indo-australiana. \nL'isola contiene una caldera dai lati scoscesi; il suo bordo \u00e8 alto oltre . La costa \u00e8 rocciosa e ripida, con poche spiagge, tutte sassose, di sabbia nera. L'unico approdo sull'isola \u00e8 alla fine di una colata lavica a Futu, che si trova nella parte occidentale dell'isola. Tutti i villaggi sono nel nord e nell'est. \nL'anello dell'isola racchiude due laghi. Quello pi\u00f9 grande, Vai Lahi, \u00e8 un lago vulcanico a , largo e profondo . Contiene tre isole e un'isola sommersa che appare quando il livello dell'acqua scende. Vai Lahi \u00e8 separato dal lago pi\u00f9 piccolo, Vai Si'i (o Vai Mata\u02bbaho), da colline di sabbia. Le pareti interne del lago del cratere e le pendici orientali e occidentali dell'isola sono coperte di foreste.\nEruzioni vulcaniche.\nL'isola \u00e8 un vulcano attivo ed erutta regolarmente dal 1814:\nLocalit\u00e0.\nDi seguito l'elenco dei villaggi del distretto:\nTrasporti e vie di comunicazione.\nIl Niuafo\u02bbou Airport (o Queen Lavinia Niuafo'ou Airport) si trova nel nord dell'isola. L'aeroporto ha un'unica pista con una superficie erbosa lunga .\nAmbiente.\nSull'isola si pu\u00f9 trovare il megapodio delle Tonga, uccello galliforme della famiglia Megapodiidae, endemico delle isole Tonga."}
{"id": "2077694", "revid": "574302", "url": "https://it.wikipedia.org/wiki?curid=2077694", "title": "'Eua", "text": "Eua \u00e8 un'isola ed una divisione delle Tonga con abitanti al censimento 2021. Il capoluogo \u00e8 'Ohonua.\nLa divisione \u00e8 composta da 2 isole: 'Eua e Kalau, a 3,8 km a sud-ovest della punta meridionale di 'Eua, di circa 0,14 km2.\nStoria.\n\u02bbEua fu inserita sulle mappe europee da Abel Tasman che raggiunse \u02bbEua e Tongatapu il 21 gennaio 1643. La chiam\u00f2 Isola di Middelburg, in onore della citt\u00e0 olandese di Middelburg, in Zelanda. \nIl capitano James Cook sbarc\u00f2 sull'isola di Middleburg il 2 ottobre 1773, fu gentilmente ricevuto, ma non fu in grado di rifornire le sue provviste come desiderava. Sulla sua mappa, l'isola viene chiamata Eaoowe.\nGeografia.\n'Eua \u00e8 un'isola collinare. Le cime pi\u00f9 alte sono la Te\u02bbemoa di 312 m e la Vaangina di 305 m. L'isola non \u00e8 vulcanica, ma \u00e8 stata modellata dallo sfregamento della Placca delle Tonga contro la Placca pacifica, spingendo 'Eua verso l'alto. Il suolo di \u02bbEua \u00e8 di origine vulcanica, come quello di Tongatapu, ma solo lo strato superficiale, depositato dalle eruzioni dei vulcani vicini circa diecimila anni fa. \n'Eua e Niuatoputapu sono le uniche isole della Tonga che hanno ruscelli. Il torrente defluisce nel porto vicino alla capitale dell'isola, \u02bbOhonua. \nLa barriera corrallina crea, sulle coste tra 'Ohonua e Tufuvai, delle piscine naturali denominate \"'otumatafena\".\nSuddivisione amministrativa.\n'Eua \u00e8 divisa nei due distretti:\nDemografia.\nI villaggi degli abitanti originari di 'Eua si trovano nel nord dell'isola: Houma, Ta'anga, 'Ohonua, Pangai e Tufuvai. \nI villaggi appena a sud, nel distretto di 'Eua Niuafo'ou (abbreviato Fo'ou), sono stati fondati dagli abitanti di Niuafo'ou che qui si trasferirono nel 1948, a seguito di una grave eruzione del vulcano. Quando si sono reinsediati, hanno chiamato vari luoghi in 'Eua come i luoghi che avevano lasciato a Niuafo\u02bbou.\nI villaggi di Ha\u02bbatu\u02bba e Kolomaile sono stati invece fondati dagli abitanti originari di 'Ata, che qui si trasferirono nel 1863. \nTrasporti e vie di comunicazione.\n\u00c8 servito dal Kaufana Airport. Il volo tra 'Eua e l'isola principale Tongatapu dura solamente 8 minuti, uno dei pi\u00f9 brevi voli commerciali al mondo.\nAmbiente.\nL'isola 'Eua \u00e8 l'unica isola delle Tonga che ospita ancora il pappagallo splendente rosso, conosciuto in questi territori come \"Koki\" per il suono che emette. Sono inoltre presenti 12 specie di uccelli, 9 di lucertole e 2 di pipistrelli: la volpe volante del Pacifico e l\"'Emballonura semicaudata.\""}
{"id": "2077699", "revid": "436907", "url": "https://it.wikipedia.org/wiki?curid=2077699", "title": "Q Concert", "text": ""}
{"id": "2077701", "revid": "1305772", "url": "https://it.wikipedia.org/wiki?curid=2077701", "title": "Street Fighter Alpha 2", "text": "Street Fighter Alpha 2, conosciuto in Giappone, Sud America, Spagna ed Asia come Street Fighter Zero 2, \u00e8 un videogioco di tipo picchiaduro ad incontri prodotto e pubblicato nel 1996 dalla Capcom.\nSeguito diretto di \"\", \u00e8 anch'esso un prequel di \"Street Fighter II\", ambientato svariati anni dopo alla trama delle vicende qui narrate.\nModalit\u00e0 di gioco.\n\"Street Fighter Alpha 2\" rinnova il meccanismo di gioco gi\u00e0 visto in \"Street Fighter Alpha\" con l'aggiunta di una barra super suddivisa in tre parti.\n\u00c8 stato inoltre introdotto lo Story Mode, composto da otto battaglie contro avversari gestiti dalla IA. Durante gli scontri \u00e8 possibile imbattersi nel \"rivale\" del proprio personaggio, per\u00f2 esclusivamente se si abbia vinto tutti gli scontri con gli avversari precedenti senza mai perdere un round; spesso accade nel combattimento precedente a quello con il boss finale.\nPersonaggi.\nTutti e dieci i personaggi della cerchia originale di \"Street Fighter Alpha\" sono stati inclusi, con adesso \"M. Bison\", \"Dan\" e \"Akuma\" parte integrante del roster base.\nAd essere stati aggiunti sono cinque personaggi, aumentando il roster da 13 a 18: \"Gen\" da \"Street Fighter\", \"Zangief\" e \"Dalshim\" da \"\", \"Rolento\" da \"Final Fight\" e \"Sakura Kasugano\", nuovo personaggio originale.\nLe versioni americane ed europee di \"Street Fighter Alpha 2\" permettono, inoltre, di utilizzare le seguenti versioni differenziate di alcuni personaggi (tranne che su SNES):\nVersioni.\nArcade.\nIn Giappone, Asia, Sud America e Spagna, \"Street Fighter Alpha 2\" \u00e8 conosciuto come \"Street Fighter Zero 2\". Anche questa versione conta i tre personaggi extra della versione europea, ovvero Evil Ryu, Ex Version Zangief ed Ex Version Dalshim.\nUna versione aggiornata conosciuta come \"Street Fighter Zero Alpha 2\" \u00e8 stata pubblicata con l'intento di unificare le due versioni, aggiungendo le versioni EX di Ryu, Ken, Chun-Li, Sagat e M. Bison.\nInoltre, essa \u00e8 stata semplificata in alcuni comandi: per eseguire le Custom Combo bisogna premere due tasti dello stesso livello di potenza, quindi per esempio calcio medio e pugno medio contemporaneamente.\nRyu ha ottenuto una nuova mossa chiamata \"Shakunetsu Hadoken\" e Dhalsim la \"Yoga Tempest\".\nAggiunte anche la modalit\u00e0 Survival, Survival Dramatic Battle (2 vs 1) e un cambiamento di dialoghi e finale per Evil Ryu.\nConsole.\nNel 1996 fu eseguita la portabilit\u00e0 per PlayStation, Sega Saturn e SNES del gioco. La conversione PlayStation possedeva una colonna sonora arrangiata di tipo XA-Audio, mentre la Saturn una conversione, sempre sonora, di tipo ADPCM (assai pi\u00f9 fedele alla versione Arcade). Nelle versioni PlayStation e Sega Saturn, ma con codici rispettivamente differenti, \u00e8 possibile usare Shin Akuma tra i personaggi del roster. Tuttavia SFII Style Chun-li, EX Zangief ed EX Dalshim sono solo nella versione Saturn. Inoltre, la versione Saturn dispone del Survival Mode e di una ben nutrita Galleria Immagini.\nCompressa dal chip C-SDD1, una versione molto tagliata in grafica e qualit\u00e0 sonora di \"Street Fighter Alpha 2\" approda sullo Snes. A causa della compressione, la versione \u00e8 disturbata da lievi caricamenti prima di un qualsiasi match. L'unico personaggio segreto usabile \u00e8 SFII Version Chun-Li; \"Shin Akuma\" appare solo come avversario affrontabile contro la CPU. \nUna versione per PC Windows \u00e8 stata commercializzata in Giappone con la colonna sonora originale della versione Arcade, in regalo con la confezione di \"Street Fighter Alpha: Warriors' Dreams\".\nLa collezione Alpha pubblicata nel 2006 contiene in bundle tutti i capitoli di \"Street Fighter Alpha\", \"Alpha 2\" incluso. Una versione detta \"Gold\" arranca tutte le aggiunte, con annessa Cammy White, anch'ella con storia e finale tutto suo. Modalit\u00e0 Survival, Dramatic e Training sono annesse alle Arcade e Versus.\n\u00c8 incluso nella raccolta \"Street Fighter 30th Anniversary Collection\" per PlayStation 4, Xbox One e Nintendo Switch."}
{"id": "2077702", "revid": "1543377", "url": "https://it.wikipedia.org/wiki?curid=2077702", "title": "Parco nazionale di Kanha", "text": "Il parco nazionale di Kanha \u00e8 un'area naturale protetta indiana situata nei distretti di Mandla e Balaghat, nel Madhya Pradesh.\nIl parco ospita una numerosa popolazione di tigri reali del Bengala, ma vi si trovano anche leopardi, orsi labiati, barasinga e cuon.\nTerritorio.\nNegli anni '30, l'odierna area di Kanha era suddivisa in due oasi naturali protette, Hallon e Banjar, rispettivamente di 250 e 300\u00a0km\u00b2 ciascuno. Il parco nazionale vero e proprio venne istituito il 1\u00ba giugno 1955. Oggi comprende un'area di 940\u00a0km\u00b2 e insieme ad un'area cuscinetto circostante di 1009\u00a0km\u00b2 e al vicino santuario di Phen, di 110\u00a0km\u00b2, costituisce la riserva delle tigri di Kanha. \nFlora.\nLe foreste di pianura, inframmezzate tra loro da prati, sono composte da sal (\"Shorea robusta\") e da altri tipi di albero, mentre quelle d'altopiano sono del tipo deciduo tropicale e sono formate da tutt'altro tipo di specie, oltre che da bamb\u00f9 (\"Dendrocalamus strictus\").\nLa riserva abbonda di prati, o \"maidan\", che forniscono il nutrimento abituale del barasinga (\"Rucervus duvaucelii branderi\"). Nelle fitte aree forestali si trovano varie specie di rampicanti, arbusti ed erbe. Le piante acquatiche dei numerosi \"tal\" (laghi) offrono riparo e nutrimento a centinaia di specie di uccelli acquatici migratori.\nFauna.\nNel parco \u00e8 presente una numerosa popolazione di tigri (131 nel giugno 2006), ma vi si trovano anche 180 leopardi, 396 cuon (\"Cuon alpinus alpinus\") e 111 orsi labiati (stime del 2000). Nell'estremit\u00e0 orientale del parco si possono trovare anche esemplari del raro lupo indiano (\"Canis lupus pallipes\").\nLa preda fondamentale di questi predatori \u00e8 costituita dai cervi pomellati, o chital, di cui si stima ne vivano nel parco 20.000 esemplari. La seconda specie di cervo pi\u00f9 numerosa \u00e8 il sambar (3621 nel 2000), preda abituale delle tigri. Altri mammiferi che si possono incontrare comunemente sono gli entelli grigi comuni (6668 nel 2000), i cinghiali (8534 nel 2000), i gaur (pi\u00f9 di mille nel 2000) e i barasinga o cervi di palude della rarissima sottospecie \"Rucervus duvaucelii branderi\", diffusi solamente a Kanha. Ridotti cinquant'anni fa a non pi\u00f9 di 60 esemplari, grazie a severe misure di protezione il loro numero \u00e8 di nuovo aumentato, tanto da toccare nel giugno 2006 i 1200 esemplari. Un tentativo di reintrodurre nel parco una popolazione di antilopi cervicapra \u00e8 andato fallito, mentre vi si possono pur sempre incontrare rari esemplari di antilope quadricorne e di nilgau (antilope azzurra).\nTra le altre specie di grandi mammiferi del parco ricordiamo il macaco reso, lo sciacallo dorato, la volpe del Bengala, la lontra liscia, il tasso del miele, la piccola civetta indiana, la mangusta grigia indiana, la mangusta rossastra, la iena striata, il gatto della giungla, il gatto leopardo, il tragulo maculato indiano, il pangolino indiano, l'istrice indiano e la lepre indiana. \u00c8 molto comune anche il gallo della giungla indiano, antenato del pollame domestico.\nPopoli indigeni.\nL'area del parco di Kanha \u00e8 il territorio ancestrale delle trib\u00f9 Baiga e Gond; nel nome della conservazione della tigre, per\u00f2, nel 2014 gli indigeni sono stati sfrattati dall'area centrale del parco. Survival International, il movimento mondiale per i diritti dei popoli indigeni, ha denunciato che mentre le comunit\u00e0 indigene sono distrutte dagli sfratti forzati illegali, migliaia di turisti possono scorrazzare per il parco sulle jeep per fotografare le tigri assediate.\nSecondo l'organizzazione, i popoli indigeni sono i migliori conservazionisti: \u201cI Baiga e i Gond hanno alimentato e convissuto con la fauna e la flora di Kanha per generazioni. Hanno contribuito a catturare i bracconieri, a controllare gli incendi della foresta, e a monitorare la fauna\u201d; per questo, \u201csfrattare le trib\u00f9 non salver\u00e0 le tigri.\u201d"}
{"id": "2077706", "revid": "287204", "url": "https://it.wikipedia.org/wiki?curid=2077706", "title": "Yamaha YZR 250", "text": "La Yamaha YZR 250 \u00e8 una motocicletta da competizione della casa Yamaha, che ha debuttato nella classe 250 del motomondiale nel 1985.\nStoria.\nLa moto ha debuttato nel GP Svedese nel 1985, ma non \u00e8 apparsa fino al campionato del mondo del 1986. Dopo pi\u00f9 di un decennio in cui la casa era stata rappresentata solo dalle \"production racers\" Yamaha TZ 250 affidate perlopi\u00f9 a piloti privati. Il motore \u00e8 un bicilindrico a V di 60\u00b0 con doppio albero a gomiti. Nel 1989 viene sviluppato il motore a V di 90\u00b0 con singolo albero a gomiti. Le YZR250 vengono prodotte fino al 1990 e affidate al team ufficiale Yamaha-Agostini e alle squadre satelliti, come quelle gestite dai vari importatori Yamaha (Venemotos per il Venezuela, Sonauto per la Francia, SEMSA per la Spagna).\nTra il 1991 e il 1995 la Yamaha schiera come moto \"factory\" la TZ250M, versione evoluta e preparata internamente della TZ250.\nCon la stagione 1996 si ha il ritorno della YZR250.\nNel 1997 e 1998 la Yamaha non ha nessun team ufficiale nel motomondiale classe 250, e le YZR250 vengono impiegate solo nel campionato giapponese (All Japan Road Race Championship). Nel 1999, a seguito di un accordo col team Tech 3, le YZR250 tornano anche nel motomondiale; dal 2001 vengono assegnate al Team TVK.\nCon la stagione 2002 si conclude l'impegno ufficiale di Yamaha nella classe 250.\nSquadre e piloti.\nElenco delle squadre e dei piloti che hanno impiegato le YZR250 nel mondiale\nPalmar\u00e8s.\nMotomondiale classe 250"}
{"id": "2077709", "revid": "1921140", "url": "https://it.wikipedia.org/wiki?curid=2077709", "title": "Nomadic", "text": ""}
{"id": "2077713", "revid": "1573940", "url": "https://it.wikipedia.org/wiki?curid=2077713", "title": "Dorylinae", "text": "Dorylinae \u00e8 una sottofamiglia di formiche, comunemente note come formiche legionarie o formiche nomadi.\nDescrizione.\nLe operaie di questa sottofamiglia sono in genere prive di occhi o hanno occhi molto piccoli, ridotti ad un singolo ommatide; presentano un clipeo molto stretto, con inserzione delle antenne prossima al margine anteriore della testa; pronoto e mesonoto sono fusi a formare un'unica struttura; il pigidio \u00e8 semplice; sono inoltre dotate di pungiglione.\nBiologia.\nLe colonie di formiche legionarie non realizzano un nido permanente e alternano fasi di migrazione con fasi sedentarie. Durante queste ultime, la colonia costruisce un nido temporaneo, detto \"bivacco\", in cui la regina depone le uova. Una volta che le uova deposte si sono sviluppate in esemplari adulti, la colonia abbandona il bivacco e rientra in una fase di migrazione, durante la quale forma impressionanti colonne che raggruppano milioni di individui. Durante le fasi migratorie predano ogni tipo di invertebrati incontrati sul loro cammino, con una preferenza per i bruchi di lepidotteri, ma di fatto adattandosi a qualunque preda risulti abbondante in un dato habitat, compresi coleotteri, blatte e ragni. Integrano inoltre la loro dieta con fiori, frutti e semi.\nIl loro passaggio causa spesso un fuggi-fuggi di ogni genere di artropodi, di cui approfittano una serie di organismi opportunisti tra cui diverse specie di uccelli e piccoli primati (\"Callithrix\" spp).\nTassonomia.\nConsiderata in passato una sottofamiglia monotipica cui apparteneva il solo genere \"Dorylus\", i confini della sottofamiglia sono stati recentemente ridisegnati includendovi specie in precedenza inquadrate nelle sottofamiglie Aenictinae, Aenictogitoninae, Cerapachyinae, Ecitoninae e Leptanilloidinae.\nLa sottofamiglia comprende i seguenti generi:"}
{"id": "2077717", "revid": "123475553", "url": "https://it.wikipedia.org/wiki?curid=2077717", "title": "Alejandro Falla", "text": "\u00c8 stato il secondo tennista colombiano ad entrare nella Top 100 Association of Tennis Professionals dopo Mauricio Hadad, che vi era entrato nel 1996. Il suo miglior piazzamento \u00e8 la 48\u00aa posizione, raggiunta il 16 luglio 2012. Nella sua carriera ha vinto quattordici titoli di cui 3 \"Futures\" e 11 Challenger. \u00c8 il primo colombiano ad essere riuscito a battere un \"Top 10\" avendo sconfitto Nikolaj Davydenko a Wimbledon 2008.\nDal 2001 fa parte in maniera continuativa della squadra colombiana di Coppa Davis, con la quale ha raggiunto per due volte i play off per l'accesso al World Group (nel 2010, 2013), massimo risultato ottenuto dalla Colombia nella manifestazione. Nel settembre 2014 torner\u00e0 a giocarsi la qualificazione al massimo livello della Coppa. In coppia con Carlos Salamanca forma la coppia colombiana pi\u00f9 vincente nella storia della competizione.\nRaggiunge per la prima volta una finale a livello ATP in singolare nel 2013 a Bogot\u00e0, ma viene superato dal croato Ivo Karlovic in due set.\nTorna a disputare una finale del circuito maggiore il 15 giugno 2014, al Gerry Weber Open di Halle, dove viene sconfitto da Roger Federer dopo due tie-break."}
{"id": "2077718", "revid": "666668", "url": "https://it.wikipedia.org/wiki?curid=2077718", "title": "Isola Seram", "text": ""}
{"id": "2077721", "revid": "486946", "url": "https://it.wikipedia.org/wiki?curid=2077721", "title": "Formiche legionarie", "text": ""}
{"id": "2077723", "revid": "161374", "url": "https://it.wikipedia.org/wiki?curid=2077723", "title": "San Felice da Nicosia", "text": ""}
{"id": "2077725", "revid": "20175589", "url": "https://it.wikipedia.org/wiki?curid=2077725", "title": "Domain squatter", "text": ""}
{"id": "2077729", "revid": "1442080", "url": "https://it.wikipedia.org/wiki?curid=2077729", "title": "Gianluca Venier", "text": "Ha fatto parte dei gruppi Malfunk e Litfiba.\nBiografia.\nDal 1988 al 1990 suona con numerose band rock/funky dell'area fiorentina e si esibisce con formazioni di salsa e latin jazz, collaborando con vari italiani tra cui Mauro Grossi, Dario Cecchini, Stefano Scalzi, Luca Marianini, Alessandro Galati, Piero Borri, Cesare Martignon) e stranieri (Robert Lopez, Marcio Montarrojos trombettista storico di Santana, Hector Martignon pianista di Ray Barretto).\nNel 1990 d\u00e0 vita ad un progetto di musica elettronica volto alla realizzazione di colonne sonore ed installazioni elettro-musicali per video, spettacoli teatrali, coreografie e performance di danza. L'anno successivo partecipa a Firenze, sotto la guida di Valerio Perla (percussionista dei Mau Mau), alla fondazione dell'Associazione Culturale El Cabildo, mentre nel 1992 costituisce, con la ballerina Elena Vicini, Valerio Perla ed il chitarrista Daniele Bonaviri, la compagnia di flamenco Aguardiente.\nCollabora poi con l'architetto israeliano David Palterer nella progettazione di installazioni sonore, allestimenti di mostre e performance.\nNel 1993 realizza la colonna sonora per la mostra \"Oggetti\" di Cleto Munari. Lavora ed incide con il cantante nigeriano Michael Oyo. Dal 1994 entra a far parte dei Malfunk con i quali realizza tre album per poi entrare nella formazione dei Litfiba nel 1999, con i quali, in sette anni, realizza tre album di inediti, un album live, svariati singoli e sei tour in Italia e all'estero.\nNel 2000 collabora al documentario \"Leonardo da Vinci\", realizzato dalla Trans Europe Films con il patrocinio dell'unione culturale franco-tedesca \u201cArte\u201d e la collezione \"D\u00e9couverts de chez Gallimard\", distribuito in Francia e Germania e l'anno successivo realizza per la Provincia di Firenze l'installazione sonora per la mostra \u201cTeatro e Spettacolo nella Firenze dei Medici\u201d.\nPartecipa alle registrazioni del disco \"Tara'n Trance\" di Antonio Infantino.\nTra il 2003 e il 2004 avvia un progetto di musica elettronica in collaborazione con Benedict Frassinelli ed Antonio Aiazzi. Compare nella compilation \"Next Wav\", una raccolta delle formazioni pi\u00f9 significative della scena elettronica fiorentina.\nNel 2005 registra \"Mala Du\" il primo album di Balkan Damar, formazione italo-bosniaca di jazz con influenze classiche, tradizionali balcaniche e contemporanee. Successivamente collabora con il pianista Nehemiah Brown ad un progetto di musica gospel, in concerti in Italia, Paesi Bassi e Stati Uniti. Realizza un DVD/performance per la mostra \"Il Cristo del Mantegna ed oltre\" di Carlo Fabre, a Piazzola sul Brenta e compone la colonna sonora per una mostra sul pittore e disegnatore Natale Borsetti.\nNel 2012 partecipa in piccolo all'album dei Litfiba della reunion, \"Grande nazione\", come ospite nelle fasi di pre-produzione. e nel 2016, quando \u00e8 presente come ospite alle tastiere e synth su \"Eut\u00f2pia\"."}
{"id": "2077737", "revid": "287204", "url": "https://it.wikipedia.org/wiki?curid=2077737", "title": "Lalganj", "text": "Lalganj (o Lalgang) \u00e8 una suddivisione dell'India, classificata come \"municipality\", di 29.847 abitanti, situata nel distretto di Vaishali, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 52' 0 N e 85\u00b0 10' 60 E e ha un'altitudine di 41 .\nSociet\u00e0.\nEvoluzione demografica.\nAl censimento del 2001 la popolazione di Lalganj assommava a 29.847 persone, delle quali 15.581 maschi e 14.266 femmine. I bambini di et\u00e0 inferiore o uguale ai sei anni assommavano a 5.438, dei quali 2.833 maschi e 2.605 femmine. Infine, coloro che erano in grado di saper almeno leggere e scrivere erano 15.280, dei quali 9.318 maschi e 5.962 femmine."}
{"id": "2077738", "revid": "1543377", "url": "https://it.wikipedia.org/wiki?curid=2077738", "title": "Burramyidae", "text": "I Burramidi (Burramyidae ) sono una famiglia di marsupiali dell'ordine dei Diprotodonti. Comprende cinque specie di opossum, note collettivamente come opossum pigmei, suddivise in due generi: quattro di esse sono endemiche dell'Australia, mentre una (\"Cercartetus caudatus\") \u00e8 diffusa anche in Nuova Guinea.\nDescrizione.\nGli opossum pigmei hanno una lunghezza testa-corpo di 5\u201312\u00a0cm e pesano 10-50 g. Sono animali notturni e onnivori, che si nutrono di invertebrati, frutta, semi, nettare e polline. Sono eccellenti arrampicatori e sono aiutati in questo dalla loro coda prensile. Nonostante non siano in grado di planare come altre specie di opossum, alcune specie possono compiere grandi distanze saltando.\nBiologia.\nGli opossum pigmei del genere \"Cercartetus\" si sono evoluti nelle brughiere sclerofille australiane, nelle aree cespugliate e nelle foreste di eucalipti. Si ritiene che la maggior parte delle specie raccolga il polline abbondante presente sui fiori, e occasionalmente anche gli insetti, come fonte di proteine. La piccola dimensione e l'abbondante azoto nella dieta permettono dimensioni di cucciolata fuori dal comune (4-6) e rapidi tassi di crescita e di sviluppo, simili a quelli dei marsupiali carnivori (famiglia Dasiuridi).\nSuperficialmente, il raro e poco studiato opossum pigmeo di montagna (\"Burramys parvus\"), \u00e8 molto simile. Questo animale passa fino a sei mesi di attivit\u00e0 sotto una coltre di neve delle brughiere di alta quota nella catena delle Snowy Mountains. Questa specie arrampicatrice, che si foraggia al suolo e sugli alberi, ha una singolare dieta costituita da semi, frutti carnosi, polline, alcuni insetti e altri invertebrati. Il notevole premolare \u00e8 adattato per sbucciare e frantumare i semi. I semi in eccesso possono essere immagazzinati per i periodi di carestia invernali.\nClassificazione.\nLa famiglia dei Burramidi comprende cinque specie, suddivise in due generi:\nConservation International (CI) e l'Istituto delle Scienze Indonesiano (LIPI) hanno riportato la possibile scoperta di una nuova specie di \"Cercartetus\" durante una spedizione sulle montagne Foja, nel giugno 2007."}
{"id": "2077741", "revid": "599013", "url": "https://it.wikipedia.org/wiki?curid=2077741", "title": "Vinny Samways", "text": ""}
{"id": "2077744", "revid": "287204", "url": "https://it.wikipedia.org/wiki?curid=2077744", "title": "Ted Elliott", "text": "Talvolta lavora con la collaborazione di Terry Rossio (\"Pirati dei Caraibi\").\nBiografia.\nNel 2004 \u00e8 stato eletto a capo del consiglio d'amministrazione della Writers Guild of America, e ha concluso il mandato nel 2006.\nNel 2005, ha corso per la presidenza della Writers Guild of America (West) in concorrenza a Patric Verrone, perdendo con 591 voti a 1301.\nInsieme a un ex collega lavorativo, Craig Mazin, scrive per il sito web aperto agli sceneggiatori Artful Writer; mentre insieme a Terry Rossio ha fondato il sito \"Wordplayer\", altra pagina dedicata agli sceneggiatori.\nAlla 74\u00aa edizione della cerimonia di premiazione degli Academy Awards \u00e8 stato nominato insieme a Teddy Rossio, Joe Stillman e Roger S.H. Schulman a vincere il premio Oscar per la migliore sceneggiatura non originale per \"Shrek\", poi andato ad Akiva Goldsman per \"A Beautiful Mind\"."}
{"id": "2077754", "revid": "287204", "url": "https://it.wikipedia.org/wiki?curid=2077754", "title": "Islampur (Bihar)", "text": "Islampur \u00e8 una citt\u00e0 dell'India di 29.855 abitanti, situata nel distretto di Nalanda, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 8' 60 N e 85\u00b0 12' 0 E e ha un'altitudine di 62 .\nSociet\u00e0.\nEvoluzione demografica.\nAl censimento del 2001 la popolazione di Islampur assommava a 29.855 persone, delle quali 15.708 maschi e 14.147 femmine. I bambini di et\u00e0 inferiore o uguale ai sei anni assommavano a 5.528, dei quali 2.955 maschi e 2.573 femmine. Infine, coloro che erano in grado di saper almeno leggere e scrivere erano 16.261, dei quali 9.780 maschi e 6.481 femmine."}
{"id": "2077755", "revid": "287204", "url": "https://it.wikipedia.org/wiki?curid=2077755", "title": "Lauthaha", "text": "Lauthaha \u00e8 una citt\u00e0 dell'India di 7.744 abitanti, situata nel distretto del Champaran Orientale, nello stato federato del Bihar. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 37' 47 N e 84\u00b0 54' 35 E.\nSociet\u00e0.\nEvoluzione demografica.\nAl censimento del 2001 la popolazione di Lauthaha assommava a 7.744 persone, delle quali 4.888 maschi e 2.856 femmine. I bambini di et\u00e0 inferiore o uguale ai sei anni assommavano a 794, dei quali 419 maschi e 375 femmine. Infine, coloro che erano in grado di saper almeno leggere e scrivere erano 5.813, dei quali 3.817 maschi e 1.996 femmine."}
{"id": "2077765", "revid": "320578", "url": "https://it.wikipedia.org/wiki?curid=2077765", "title": "Supernova di Tipo Ib e Ic", "text": ""}
{"id": "2077767", "revid": "92723", "url": "https://it.wikipedia.org/wiki?curid=2077767", "title": "Suzuki RG 500 Gamma", "text": "L'RG 500 Gamma \u00e8 una motocicletta race replica del modello del motomondiale con un motore a due tempi prodotta dalla casa motociclistica giapponese Suzuki dal 1985 al 1989, questa moto \u00e8 stata prodotta in un'unica serie.\nDescrizione.\nLa moto si rif\u00e0 al prototipo da GP (Suzuki RG \u0393 500), inoltre \u00e8 stato dedicato un modello a Barry Sheene che ha vinto il mondiale piloti del '76 '77 con la Suzuki RG 500. L\u2019unica versione replica ufficiale fu in vendita solo sul mercato canadese denominata Walter Wolf, oggi \u00e8 un esemplare rarissimo.\nQuesta moto rimase identica per tutta la produzione, ad eccezione degli indicatori direzionali, che nel 1987 vennero integrati al cupolino, inoltre la moto disponeva di un guscio per coprire la parte di sella del passeggero, in modo da avere una moto completamente identica al modello da GP.\nRispetto alle concorrenti Honda NS 400 e Yamaha RD 500 ha una particolarit\u00e0 che a distanza di anni dal debutto (oltre 20) ne fa un oggetto ancora ricercato ed utilizzato per creare prototipi con prestazione estremamente elevate: il basamento del motore \u00e8 identico a quello delle versioni da gran premio degli anni '70 e '80.\nCi\u00f2 significa che la versione stradale pu\u00f2 ospitare gruppo termico, cambio e altri componenti motoristiche della versione da gran premio."}
{"id": "2077771", "revid": "983767", "url": "https://it.wikipedia.org/wiki?curid=2077771", "title": "Chenin blanc", "text": "Lo chenin blanc \u00e8 un vitigno francese a bacca bianca.\nOrigine e ripartizione geografica.\nOriginario dell'Angi\u00f2 dove la coltivazione \u00e8 attestata gi\u00e0 a partire dal IX secolo potrebbe essere stato ottenuto, per selezioni successive, dal chenin noir. Nei secoli successivi si estende alla Turenna dove prende il suo nome attuale, probabilmente dal Monte Chenin. Attualmente \u00e8 ampiamente coltivato, oltre che nella Valle della Loira, in Argentina, Cile, California, Nuova Zelanda, Australia e Sudafrica. \nLo chenin \u00e8 l'unico vitigno autorizzato per la produzione di vini sia secchi sia liquorosi, tra i quali troviamo i seguenti: Montlouis, Chaume, Jasni\u00e8res, Savenni\u00e8res, Bonnezeaux, Coteaux du Layon, Coteaux de l'Aubance e Quarts de Chaume."}
{"id": "2077773", "revid": "1573940", "url": "https://it.wikipedia.org/wiki?curid=2077773", "title": "Petauridae", "text": "I Petauridi (Petauridae ) sono una famiglia di marsupiali dell'ordine dei Diprotodonti. Oltre a specie munite di membrana planante - i rappresentanti pi\u00f9 famosi della famiglia -, il gruppo comprende anche specie che ne sono prive. Bisogna inoltre ricordare che ci sono specie plananti anche in altre famiglie di marsupiali: il petauro maggiore, appartenente agli Pseudocheiridi, e le due specie di Acrobatidi, che costituiscono un gruppo a parte.\nDescrizione.\nTra i rappresentanti di questa famiglia, solo i petauri (genere \"Petaurus\") possiedono una membrana planante: gli opossum striati (generi \"Dactylopsila\" e \"Dactylonax\") e il gimnobelideo ne sono privi. Tutte le specie sono caratterizzate da una testa relativamente breve e da una coda folta. Molti membri della famiglia sono caratterizzati da disegni bianchi e neri sul muso e da una pelliccia prevalentemente grigio-marrone. Nel complesso, i Petauridi hanno una lunghezza testa-corpo di 12-32 cm (la coda pu\u00f2 superare anche i 40 cm di lunghezza) e possono raggiungere i 700 g di peso.\nDistribuzione e habitat.\nI Petauridi sono presenti in tutta l'Australia orientale e in Nuova Guinea.\nBiologia.\nAlimentazione.\nLa dieta dei Petauridi \u00e8 costituita da insetti, frutti, foglie e fiori. Alcune specie si cibano anche di nettare o mordicchiano la corteccia degli alberi per farne uscire la linfa, che consumano leccando.\nComportamento.\nI Petauridi sono creature notturne tipiche delle foreste che scendono a terra solo molto raramente. Durante il giorno rimangono nascosti in nidi o negli alberi cavi. Tutte le specie sono ottime arrampicatrici e possono effettuare lunghi salti da un ramo all'altro. Nelle specie volanti, i petauri, il volo viene ottenuto con l'uso di una membrana sottile ricoperta di peli, che si estende dai polsi alle caviglie, aumentando la superficie durante il volo, fino a formare un grande rettangolo. La membrana viene retratta quando non \u00e8 utilizzata, e pu\u00f2 essere visibile sotto forma di linea ondulata lungo i lati del corpo. I Petauridi di solito vivono in piccoli gruppi e le coppie spesso rimangono unite per diversi anni.\nRiproduzione.\nTranne che durante l'estate australiana (da dicembre a febbraio), l'accoppiamento pu\u00f2 avvenire in qualsiasi periodo dell'anno. Dopo un periodo di gestazione di 14-21 giorni, nascono uno o due piccoli. Questi rimangono 70-90 giorni nel marsupio e vengono svezzati a 4-5 mesi; raggiungono la completa indipendenza e la maturit\u00e0 a due anni di et\u00e0. In cattivit\u00e0 l'aspettativa di vita pu\u00f2 essere anche di 14 anni.\nConservazione.\nLa distruzione delle foreste, e quindi del loro habitat, rappresenta la minaccia pi\u00f9 grande per i Petauridi. Sulla Lista Rossa della IUCN, tre delle undici specie vengono considerate \u00abin pericolo\u00bb (\"Endangered\") e una \u00abin pericolo critico\u00bb (\"Critically Endangered\").\nClassificazione.\nLa famiglia dei Petauridi comprende 11 specie, suddivise in quattro generi:\nLe quattro specie di opossum striati (\"Dactylopsila\" e \"Dactylonax\") sono caratterizzate da una serie di strisce sul dorso e dal quarto dito delle zampe anteriori pi\u00f9 lungo e simile a quello dell'ay\u00e8-ay\u00e8.\nIl gimnobelideo (\"Gymnobelideus leadbeateri\") \u00e8 presente in una piccola area dell'Australia sud-orientale.\nI petauri o scoiattoli volanti (\"Petaurus\") comprendono sei specie presenti in Australia orientale e in Nuova Guinea. Ricordano moltissimo nell'aspetto gli scoiattoli volanti appartenenti all'ordine dei Roditori. Il loro rappresentante pi\u00f9 noto \u00e8 il petauro dello zucchero."}
{"id": "2077783", "revid": "113411507", "url": "https://it.wikipedia.org/wiki?curid=2077783", "title": "Margit Kaffka", "text": "Biografia.\nNata in una famiglia nobile, ma decaduta, dopo la morte del padre (avvenuta quando aveva sei anni) studi\u00f2 presso le suore di carit\u00e0 di Szatm\u00e1r e successivamente ottenne il diploma di maestra. Esercit\u00f2 la sua attivit\u00e0 di insegnante prima a Miskolc, poi a Budapest.\nInizi\u00f2 la sua carriera letteraria scrivendo poesie e fece parte della corrente letteraria \"Nyugat\" (Occidente) fin dalla sua fondazione, diventandone una delle pi\u00f9 importanti esponenti. I contenuti presenti nelle sue opere le costarono l'allontanamento dalla nobilt\u00e0, ma godette di grande stima presso gli ambienti letterari ungheresi dell'epoca (tra i suoi estimatori vi fu anche il famoso poeta Endre Ady). Mor\u00ec nel 1918, assieme al figlio, vittima dell'influenza spagnola.\nOpera.\nMargit Kaffka fu la prima scrittrice in Ungheria che pose, al centro delle sue opere, i problemi della donna. Le protagoniste dei suoi racconti sono donne e ragazze desiderose di vivere in modo indipendente, liberandosi dal dominio maschile che la societ\u00e0 ungherese di inizio '900 esercitava ancora sulle donne. Nelle sue opere migliori comprese e giudic\u00f2 allo stesso tempo i suoi protagonisti analizzandoli con obiettivit\u00e0. Il suo capolavoro \u00e8 il romanzo \"Colori ed anni \" (1912) in cui la protagonista \u00e8 una donna appartenente alla nobilt\u00e0 terriera: il romanzo narra della sua vita, fino al matrimonio, e del fallimento del suo stile di vita. Quest'opera occupa un posto importante nel romanzo realista ungherese. Da segnalare, inoltre, i notevoli contributi da lei dati anche alla letteratura per ragazzi, che a quei tempi era trascurata, e la sua opera pubblicistica."}
{"id": "2077786", "revid": "125078416", "url": "https://it.wikipedia.org/wiki?curid=2077786", "title": "Le novelle della nonna", "text": "Le novelle della nonna. Fiabe fantastiche \u00e8 una raccolta di quarantacinque storie fantastiche scritte da Emma Perodi, inserite dentro una cornice narrativa ambientata nella fine dell'Ottocento.\nTrama.\nIl \"quadro\" narra la storia della famiglia Marcucci, famiglia contadina con struttura patriarcale che abitava in un podere del Casentino. Come d'abitudine, ogni domenica sera d'inverno, i familiari si radunavano davanti al focolare e la Nonna Regina raccontava ai nipoti, ai figli e alle nuore le vicende che, come tradizione, erano a quell'epoca quasi tutte a sfondo religioso e nelle quali angeli e santi erano sempre pronti a difendere il malcapitato dal diavolo di turno.\nTutte le fiabe fantastiche che la nonna racconta nei vari capitoli sono ambientate nel Casentino e si denota il rapporto non certo amichevole che questa popolazione ha con Firenze."}
