{"id": "2070107", "revid": "287204", "url": "https://it.wikipedia.org/wiki?curid=2070107", "title": "L'occhio del purgatorio", "text": "L'occhio del purgatorio (\"L'\u0152il du purgatoire\") \u00e8 un romanzo breve di fantascienza del 1945 dello scrittore francese Jacques Spitz.\nTrama.\nChristian Dagerloff, dell'Istituto Pasteur di Parigi scopre che gli animali non domestici vivono in un tempo leggermente \"anticipato\" rispetto a quello degli uomini. Questa \u00e8 infatti la ragione per cui essi riescono a prevedere le nostre mosse.\nSviluppa quindi un parabacillo adatto allo scopo di vedere il futuro (della materia) proprio come gli animali, e in questo modo contagia, a sua insaputa, il pittore Jean Poldonski. Dopo un lento sviluppo, con l'artista che vede le persone e le cose invecchiare sempre pi\u00f9, man mano il proliferarsi del bacillo lo porta a vedere le cose sempre pi\u00f9 in l\u00e0 nel futuro, fino a vedere, pur rimanendo fisicamente ancorato al presente, le persone come scheletri, e sempre pi\u00f9 in l\u00e0 nel tempo, in un lontano futuro in cui tutto sar\u00e0 polvere e sempre pi\u00f9 lontano fino a poter vedere la fine dell'universo.\nGiunger\u00e0 infine per Jean Poldonski la desiderata morte.\nEdizioni.\nPubblicato nel luglio 1973 nel numero 622 e ristampato nel gennaio 1985 nel numero 987 della collana Urania, con copertina di Karel Thole, il romanzo \u00e8 stato pubblicato inoltre nel giugno 1992 nel numero 183 della collana Classici Urania della Arnoldo Mondadori Editore, con copertina di Brammer."}
{"id": "2070118", "revid": "290948", "url": "https://it.wikipedia.org/wiki?curid=2070118", "title": "Controllo adattativo", "text": "In scienza dell'automazione, con il termine controllo adattativo (o controllo adattivo) si fa riferimento a leggi di controllo che in modo autonomo modificano i propri parametri per adattarsi alle modifiche che il sistema pu\u00f2 subire durante l'esercizio delle sue funzioni. Un problema classico in cui pu\u00f2 essere utile disporre di un controllore adattativo, \u00e8 quello dei robot manipolati, per i quali non \u00e8 noto il peso dell'oggetto manipolato. In questi casi il controllore adattativo modificando i suoi parametri garantisce il rispetto delle prestazioni ed in alcuni casi permette anche di identificare il valore del parametro (o dei parametri incerti).\nClassificazione delle tecniche di controllo adattativo.\nUna prima classificazione tra le diverse tecniche di controllo adattativo pu\u00f2 essere fatta in base al tipo di azione:\nLa soluzione in \"feedforward\" \u00e8 utilizzata principalmente quando la misura del segnale di uscita \u00e8 affetta da forti ritardi, che rendono inadeguate le prestazioni della soluzione in feedback.\nLa soluzione in feedback, in assenza di ritardi, garantisce una maggiore rapidit\u00e0 nel recupero degli errori dovuti alla presenza di disturbi agenti sul sistema.\nAll'interno di queste due classi \u00e8 possibile distinguere le seguenti soluzioni di controllo:\n \nSoluzioni di controllo alternative.\nUn'altra tecnica di controllo che garantisce il rispetto di alcuni indici prestazionali al variare dei parametri \u00e8 il controllo robusto, che a differenza del \"controllo adattativo\" non prevede una modifica dei suoi parametri, ma richiede una conoscenza dei limiti di variabilit\u00e0 dei parametri del sistema."}
{"id": "2070124", "revid": "1776051", "url": "https://it.wikipedia.org/wiki?curid=2070124", "title": "Amalrico (vescovo di Torino)", "text": "Biografia.\nAmalrico fu vescovo di Torino dal 928 al 960.\nNon appena eletto, fece subito una permutazione di alcuni terreni con gli abati di Novalesa, Bonnivet e Pellegrino e il suo nome si trova citato in una lettera indirizzata all'Arcivescovo di Milano, al quale chiedeva l'invio di un diacono.\nMor\u00ec probabilmente nel 960, ma pare incerta la notizia per cui gli sarebbe succeduto nella carica di vescovo un tale Aununcio."}
{"id": "2070129", "revid": "8660", "url": "https://it.wikipedia.org/wiki?curid=2070129", "title": "Aquile Ferrara", "text": "Le Aquile Ferrara sono una squadra di football americano della citt\u00e0 di Ferrara. Sono tra i team pi\u00f9 antichi d'Italia, essendo stati fondati nel 1979.\nCampioni d'Italia nel campionato di CIF9 2013, grazie anche alla riforma dei campionati afferenti alla FIDAF, tentano il grande salto nella massima serie del campionato italiano di football americano, la IFL\nStoria.\nLa formazione delle Aquile Ferrara, nata nel 1979, \u00e8 una delle 5 squadre (con Frogs Gallarate, Giaguari Torino, Rams Milano e Rhinos Milano) che nel 1981 ha dato vita all AIFA divenuta FIAF e associata al CONI dal 1988: lo stesso emblema della Federazione, era costituito da cinque stelle alla base di caschi tricolori, rappresentanti simbolicamente le cinque franchigie fondatrici.\nLa stella delle Aquile \u00e8 forse l'unica che brilla ancora di luce propria non avendo finora subito fusioni o accorpamenti di zona. Se, infatti, i risultati ottenuti non sono sempre stati eclatanti, ci\u00f2 \u00e8 dovuto al fatto che le Aquile hanno sempre schierato la propria formazione ai nastri di partenza dei Campionati disputati, riuscendo anche in pi\u00f9 di un'occasione a competere ai massimi livelli con formazioni pi\u00f9 ricche di titoli o di risorse umane e finanziarie.\nIl Silverbowl del 1991 e del 1995, la wild card e i quarti di finale del 1983 e 1984 e soprattutto la semifinale di A1 del 1992, con i titoli giovanili del 1983, 1996 e 1997, sono la dimostrazione della continuit\u00e0 e dell'efficacia della franchigia di Ferrara, all'interno del panorama del football americano in Italia.\nDopo l'ennesimo accesso alla semifinale della Silver League del 1997, ottenuto nonostante la squadra estremamente rinnovata e ringiovanita, il 1998 era iniziato sotto i migliori auspici grazie alla possibilit\u00e0 di partecipare alla Golden League o serie A1; purtroppo a causa di problemi difficilmente superabili, tra i quali soprattutto quelli economici, le Aquile sono state costrette a rinunciare alla disputa del Campionato, rischiando conseguentemente di non poter svolgere alcuna attivit\u00e0 agonistica nel corso dell'anno.\nLa partecipazione su invito delle squadre organizzatrici, al Torneo IFL, \u00e8 stato l'unico mezzo per mantenere in attivit\u00e0 le Aquile. Con Tigers e Blacks Torino, Saints Padova, Grifoni Belluno, Dogi Venezia e Draghi Udine, la squadra estense \u00e8 giunta a disputare la semifinale contro i Tigers, formazione che poi si \u00e8 aggiudicata il Torneo.\nLa stagione delle giovanili Under 21, iniziata nel settembre scorso, ha visto i Duchi tornare al classico Campionato ad 11 giocatori anzich\u00e9 ad 8 e per la squadra guidata da Matteo Mantovani, l'impresa di assicurarsi il terzo titolo consecutivo, era sicuramente un obiettivo pi\u00f9 difficile dei precedenti; nonostante ci\u00f2, con alterne fortune e buone partite i Duchi hanno terminato la regular season guadagnandosi l'accesso alle semifinali contro i Gladiatori Roma, squadra forte e storicamente avversaria ostica per gli estensi.\nNella partita pi\u00f9 bella e dura della stagione i ragazzi di Mantovani, con una prestazione sopra le righe, hanno battuto i romani e si sono guadagnati l'accesso alla finale contro i Lions Bergamo, dove per\u00f2 la netta superiorit\u00e0 degli avversari l\u00e0 ha fatto da padrone, lasciando comunque ai Duchi la certezza di aver disputato un'altra bella stagione ricca di soddisfazioni.\nTerminato il 1998 a Ferrara sembrava essere giunto il periodo pi\u00f9 difficile della storia del football americano, ma la dirigenza tenacemente e nonostante i perenni problemi economici, ha raccolto le forze e muovendosi sul mercato ha radunato accanto al nucleo dei giocatori estensi rinforzi provenienti da Padova, Ravenna, Bologna e Venezia, formando una squadra di 45 atleti.\nLa guida tecnica \u00e8 tornata a John Knight, che gi\u00e0 nel 1995 port\u00f2 la squadra a vincere il Silverbowl di fronte al pubblico del Paolo Mazza; insieme a lui le Aquile sono giunte imbattute a disputare l'Italianbowl contro i Gladiatori Roma presso il Motovelodromo Vigorelli di Milano, ma questa volta la squadra estense ha ceduto ai capitolini.\nDal 1981 al 1987 la squadra ha partecipato al campionato di serie A, raggiungendo i playoff nel 1983 e nel 1984. In quest'ultimo anno, ha vinto il girone Est, qualificandosi per i quarti di finale nei quali sono stati sconfitti dai Doves di Bologna per 18-16.\nDal 1988 al 1991 le Aquile hanno giocato in A2. Nel 1991 hanno vinto tutte le partite del campionato, compresa la finale (Silver Bowl), passando in serie A1.\nHanno quindi disputato due campionati di serie A1, raggiungendo la semifinale nel 1992.\nDal 1994 al 1999 hanno giocato in A2, con l'eccezione del 1998, anno nel quale hanno disputato il torneo a otto giocatori.\nIn seguito hanno giocato in serie A nel 2000, 2001 (quarti di finale) e 2004.\nIl 7 giugno 2008 la squadra estense dopo un'esaltante stagione raggiunge la finale del campionato a 9, contro i Predatori del golfo del Tigullio, perdend\u00f2 per\u00f2 la partita 16\u00aa 12.\nIl 2011 \u00e8 l'anno della svolta. Sempre militando nel campionato a 9 di Fidaf (CIF9), le Aquile arricchite da un gruppo di giocatori provenienti da Bologna riescono a centrare prima il titolo di North Conference il 18 giugno vincendo contro i Warriors Bologna per 18 a 7 e poi a conquistare il titolo nazionale il 25 giugno battendo i campioni della South Conference, i Crusaders di Cagliari, per 12 a 13 in una partita entusiasmante.\nLa crescita del team intanto non si ferma e, mentre nella stagione giovanile 2011 i Duchi vedono in campo due formazioni (under 18 e under 21), il team senior si prepara per il ritorno al gioco a 11 nel campionato LENAF.\nNella stagione 2013 le Aquile tornano a disputare il campionato di CIF9, trionfando nuovamente con un'altra perfect season 10-0. In finale Affrontano i Red Jackets, vincendo 41-30 e allungando la striscia vincente in CIF9 a 20 vittorie consecutive\nSquadra giovanile.\nLa squadra giovanile, chiamata Duchi, ha vinto nel 1983 il primo campionato italiano giovanile. Ha conquistato due altri titoli nel 1997 (torneo a 8 giocatori) e nel 1998 (torneo a 9 giocatori) e raggiunto in un'altra occasione la finale e per 5 volte la semifinale.\nNel 2011 i Duchi vedono 2 formazioni schierate. La prima under 18 allenata da Peretto e Tamoni. Mentre la promettente under 21 composta per la maggior parte dai ragazzi protagonisti della vittoria del campionato CIF9 2011 \u00e8 guidata da Brunetti HC, Paltrinieri OC, Golfieri AOC, Orlandi DC. A capitanare l'attacco di questa formazione troviamo Francesco Malta, ex QB dei Chiefs Ravenna, trasferitosi nella squadra estense.\nRoster 2014.\n90 Francesco AMORE\n71 Luca ATTI\n28 Federico BARBIERI\n74 Dario BECCHETTI\n4 Mattia BERNARDI\n72 Paolo BIANCHI\n75 Fabio BOLOGNESI\n42 Eddi CAROLO\n1 Ruggero CAVALLINO\n80 Matteo DE BIAGGI\n20 Roberto DE MARCO\n21 Vito Antonio DE MARCO\n6 Alessandro DISTASO\n66 Simone FARINAZZO\n58 Mihail GAINA\n24 Matteo GHIRONI\n11 Filippo GRADARA\n36 Davide MANSERVISI\n54 Andrea MANTOVANI\n33 Luciano MARINO PARLANTI\n47 Matteo MASOTTI\n32 Dario MINGOZZI\n13 Michele MINIA\n76 Saverio NEGRI\n77 Luca ORLANDI\n3 Marco PAPA\n99 Andrea PASQUALI\n87 Francesco POLETTI\n91 Enrico POLTRONIERI\n82 Giacomo RIZZO\n2 Alberto ROMAGNOLI\n22 Emanuele SERRA\n8 Michele TAMONI\n52 Davide VISENTINI\n5 Fabio ZATTONI\n12 Stefano ZERBINI"}
{"id": "2070130", "revid": "149485", "url": "https://it.wikipedia.org/wiki?curid=2070130", "title": "Peter Wirnsberger II", "text": "Nel mondo dello sci e sui mezzi di informazione era conosciuto come Peter Wirnsberger II per distinguerlo dal suo omonimo Peter Wirnsberger, anche lui sciatore alpino attivo in quegli anni.\nBiografia.\nWirnsberger debutt\u00f2 in campo internazionale in occasione dei Mondiali juniores di Bad Kleinkirchheim 1986, dove si aggiudic\u00f2 due medaglie, quella d'oro nella combinata e quella di bronzo nello slalom speciale, e si piazz\u00f2 4\u00ba e 5\u00ba rispettivamente nella discesa libera e nello slalom gigante. In Coppa del Mondo esord\u00ec nel 1988, ottenne i primi punti il 22 dicembre dello stesso anno a Sankt Anton am Arlberg in combinata (8\u00ba) e conquist\u00f2 il miglior piazzamento il 21 gennaio 1990 a Kitzb\u00fchel nella medesima specialit\u00e0 (7\u00ba).\nIl 20 dicembre 1992, mentre stava sciando sulle piste di Altenmarkt-Zauchensee, si schiant\u00f2 contro una staccionata e mor\u00ec poco dopo per le gravi ferite riportate; la sua ultima gara rimase la discesa libera di Coppa del Mondo disputata in Val Gardena il 12 dicembre precedente (33\u00ba). Non prese parte a rassegne olimpiche o iridate."}
{"id": "2070131", "revid": "729019", "url": "https://it.wikipedia.org/wiki?curid=2070131", "title": "Goliath (carro armato)", "text": "Il Goliath, abbreviazione della designazione completa leichter Ladungstr\u00e4ger Goliath, i cui numeri d'identificazione erano Sd.Kfz. 302 e Sd.Kfz. 303, \u00e8 stato un carro armato filoguidato caricato con esplosivo, concepito dalla Germania nazista durante la seconda guerra mondiale per lo sminamento e la demolizione di obiettivi fissi. Prodotto in grande serie (oltre esemplari), fu utilizzato in azione a Kursk, negli scontri della testa di ponte di Anzio, durante la rivolta di Varsavia e la battaglia di Berlino.\nStoria.\nSviluppo.\nNel 1940 la Borgward di Brema fu contattata dall'Esercito tedesco per la progettazione di un veicolo da demolizione guidato a distanza mediante un fascio di cavi: lo stabilimento inizi\u00f2 i lavori basandosi su un mezzo sperimentale costruito dall'ingegnere Adolphe Kegr\u00e8sse e catturato dopo crollo della Francia nella primavera di quell'anno; si trattava di un basso scafo cingolato al cui retro era assicurata una bobina, da cui si snodava un cavo contenente tre fili elettrici per impartire i comandi. Il prototipo tedesco fu pronto circa un anno e mezzo pi\u00f9 tardi; collaudato ai primi del 1942, fu valutato positivamente dalla commissione militare. Il mezzo venne immatricolato con la denominazione di \"leichter Ladungstr\u00e4ger Sd.Kfz. 302\" e gli fu assegnato il nome aggiuntivo di \"Goliath\". Nell'aprile 1943 i primi rapporti giunti dal fronte criticarono per\u00f2 la corazzatura troppo sottile e la vulnerabilit\u00e0 dei cavi di comunicazione; perci\u00f2 la Borgward rimaneggi\u00f2 il progetto aumentandone le dimensioni, il carico di esplosivo trasportabile e lo spessore delle protezioni. Questa versione del Goliath fu indicata con il numero d'inventario Sd.Kfz. 303 e si diversific\u00f2 in due varianti, distinte dall'entit\u00e0 della carica.\nCirca la scelta del nome, pare che si impose la spontanea idea di chiamarlo Davide e, per brevissimo tempo, questo fu il nome assegnatogli: inorriditi, gli organi di controllo della produzione pretesero che il nome fosse immediatamente cambiato dato che Davide, nel mito, era l'eroico ragazzo ebreo che aveva sconfitto il titanico Golia. Perci\u00f2 subentr\u00f2 la denominazione \"Goliath\", il perdente tra i due, rendendo decisamente grottesca la scelta.\nProduzione.\nLa Borgward fabbric\u00f2 esemplari del Goliath Sd.Kfz. 302 tra l'aprile 1942 e il gennaio 1944. In contemporanea, nell'aprile 1943 inizi\u00f2 ad assemblare il secondo modello di Goliath: fino al gennaio 1945 consegn\u00f2 un totale di esemplari di entrambe le varianti. Dati leggermente differenti sono invece forniti da un'altra fonte che parla di Goliath Sd.Kfz. 302 costruiti dalla Borgward, congiuntamente alla Z\u00fcndapp. Riguardo al secondo modello, una fonte specifica che dapprima unit\u00e0 vennero prodotte dalla Z\u00fcndapp in collaborazione con la Zachertz tra l'aprile 1943 e il settembre 1944; un secondo lotto di 325 esemplari fu poi prodotto tra il novembre 1944 e il gennaio 1945 dalle due aziende.\nImpiego operativo.\nIl Goliath ebbe il battesimo del fuoco il 4 luglio 1943, durante la battaglia di Kursk svoltasi nel settore centro-meridionale del fronte orientale, dove fu adoperato per aprire varchi nei campi minati sovietici: l'esplosione di un solo Goliath rendeva sicura un'area del diametro di circa 45 metri. Il 16 febbraio 1944 i tedeschi lanciarono l'operazione Fischfang per schiacciare la testa di ponte stabilita dagli Alleati alla fine di gennaio ad Anzio, per velocizzare la fine dell'estenuante campagna. Chiamati \"trabiccoli\" dai soldati statunitensi, i tredici Goliath utilizzati dettero risultati deludenti: tre furono distrutti dall'artiglieria e gli altri dieci rimasero impantanati dal fango, caddero nei numerosi fossati dell'entroterra di Anzio, o furono resi inservibili dal fuoco delle armi leggere. Una fonte riporta che il Goliath era anche noto come \"beetle tank\", in inglese \"carro scarafaggio\".\nL'ultimo utilizzo massiccio del Goliath si verific\u00f2 nel giugno 1944 per contrastare lo sbarco in Normandia, ancora con scarso profitto; i piccoli blindati trovarono poi impiego nell'agosto 1944 nel corso della rivolta di Varsavia, per demolire gli edifici occupati dagli insorti dell'Armia Krajowa. Negli ultimi nove mesi della seconda guerra mondiale in Europa, il Goliath fu usato in battaglia saltuariamente e in pochi esemplari; qualche unit\u00e0 venne impiegata durante la battaglia di Berlino, sembra vicino alla Porta di Brandeburgo.\nTecnica.\nIl mezzo era diviso trasversalmente in due compartimenti principali corazzati: quello anteriore ospitava l'armamento principale, una carica di esplosivo che poteva arrivare a un massimo di 91 chili; quello posteriore conteneva una bobina con un cavo lungo fino a 700 metri, che serviva per la guida a distanza. Un'altra fonte afferma invece che il cavo era lungo 500 metri e che il carico massimo di esplosivo era di 120 chili. Alcuni esemplari erano stati equipaggiati con un motore a benzina, altri invece con due apparati elettrici, dotati delle relative batterie di alimentazione. La guida a distanza consentiva esclusivamente di impartire comandi semplicissimi (\"a destra\", \"a sinistra\", \"esplosione\") e una volta avviato il mezzo non poteva essere arrestato. Non era neppure disponibile la retromarcia: in particolare, negli esemplari con motore a benzina la sterzatura avveniva bloccando uno dei due cingoli, mentre in quelli con propulsori elettrici veniva temporaneamente interrotta l'alimentazione di uno dei due motori.\nVersione romena.\nDurante il 1944 il Regno di Romania progett\u00f2 e produsse un proprio modello di mina cingolata radio-controllata, del quale non si conosce la denominazione ufficiale. Tuttavia, esso era notevolmente differente rispetto alla controparte tedesca: le poche foto sopravvissute alla guerra mostrano un veicolo non corazzato, con alcuni miglioramenti allo scafo che gli consentivano di superare trincee e crateri meglio del modello tedesco. Non si hanno molte notizie sulle prestazioni del mezzo, a parte che non super\u00f2 mai la fase di prototipo e che pesava circa 2 tonnellate."}
{"id": "2070132", "revid": "119991", "url": "https://it.wikipedia.org/wiki?curid=2070132", "title": "Pieve di San Donato", "text": ""}
{"id": "2070134", "revid": "125999924", "url": "https://it.wikipedia.org/wiki?curid=2070134", "title": "'Ndrina Facchineri", "text": "I Facchineri sono una storica 'ndrina che opera a Cittanova sin dalla fine dell'Ottocento.\nSi occupano di estorsioni, gestione di attivit\u00e0 commerciali e traffico di droga.\nHanno propaggini in Puglia, Umbria e Lazio.\nIn passato gestivano anche il traffico di eroina ed erano dediti al sequestro di persona.\nStoria.\nNel 1916 vengono processate 20 persone appartenenti al gruppo di Giuseppe Facchineri alla Gran Corte delle Calabrie.\nLa faida degli anni '70 e i rapporti con la banda della Magliana a Roma.\nNegli anni sessanta scoppia la prima faida fra i Facchineri (alleati ai Marvaso, Varone e Monteleone) e i Raso, gli Albanese, i Gullace e i De Raco.\nI primi sono sostenuti anche dagli Avignone e i secondi dai Ligato-Pesce e i Piromalli.\nIl tutto nasce il 23 marzo 1964 con l'omicidio di Domenico Geraci strettamente legato ai Facchineri. Il mandante dell'omicidio \u00e8 Rocco Ligato, Capobastone che negli anni '60 e 70 che comandava e controllava tutto il territorio cittanovese, a questo primo assassinio si risponde con l'omicidio di Antonio Albanese.\nNel 1970 viene ucciso Celestino Gullace e fino al 1980 si susseguono altri 32 omicidi.\nLa faida si conclude con la sconfitta dei Facchineri, ed infatti molti elementi appartenenti a questa 'ndrina si trasferiscono in altri paesi calabresi o addirittura in altre regioni d'Italia (Umbria, Toscana, Liguria, Piemonte, Lombardia e Valle d'Aosta).\n\u00c8 noto che esponenti dei Facchineri a Roma hanno avuto contatti con Enrico Nicoletti, tesoriere della Banda della Magliana.\nSan Giorgio Morgeto e la nuova faida.\nA San Giorgio Morgeto i Facchineri si alleano con i Valente (Giffone)-Mercuri-Ferraro (Melicucco) e poi con i Sorbara (San Giorgio) e i Ladini (Cinquefrondi) e in questo paese crescono d'importanza.\nIl 7 luglio 1987 vengono uccise a Cittanova Francesco Raso, Raffaele Albanese, Rocco Catalano, Girolamo Bruzz\u00ec e Giovanni Avignone appartenenti ai clan Raso-Albanese-Gullace. Si riapre la faida.\nTra il 1987 e il 1991 il bilancio della faida e di 27 morti e 9 tentati omicidi.\nIn questa seconda fase i Facchineri riescono a conquistare parte del territorio cittanovese.\nNel 1990 viene messo in onda sulla Rai lo sceneggiato televisivo \"Un bambino in fuga\" ispirato a Domenico Facchineri, un ragazzino di 16 anni che si trova coinvolto in mezzo a una faida tra due famiglie e di Carmela Guerrisi, la zia che cerca di sottrarre il figlio dalle logiche di vendetta che una faida comporta.\nL'avvocato Angelo Bruzzese chiese alla Rai la sospensione delle puntate della miniserie perch\u00e9 avrebbero potuto risvegliare umori sopiti e danneggiare lo stesso Domenico e la madre.\nAnni 2000.\nDal 2000 in poi sembra che le 'ndrine rivali siano in un periodo di pace ed entrambi gli schieramenti gestiscono le attivit\u00e0 illecite della zona."}
{"id": "2070135", "revid": "1711941", "url": "https://it.wikipedia.org/wiki?curid=2070135", "title": "Jacques Spitz", "text": "Biografia.\nIngegnere, nacque nel 1896 a Nemours in Algeria (oggi Ghazaouet) e mor\u00ec nel 1963 a Parigi, in Francia dove visse a lungo da solo.\nCinico e pessimista, \u00e8 stato influenzato dal surrealismo, anche se i suoi maestri sono stati Kant e Val\u00e9ry."}
{"id": "2070140", "revid": "122647503", "url": "https://it.wikipedia.org/wiki?curid=2070140", "title": "Urbanistica di Ferrara", "text": "L'urbanistica di Ferrara riguarda la trasformazione che ha interessato la citt\u00e0 estense sul piano dell'architettura e della viabilit\u00e0 nelle diverse epoche storiche. L'urbanistica territoriale specifica \u00e8 diventata col trascorrere dei secoli oggetto di una sempre pi\u00f9 precisa pianificazione organica.\nUn aspetto fondamentale da tenere presente affrontando la nascita, la crescita e le mutazioni che si sono succedute nel tempo ed hanno riguardato l'intero tessuto urbano \u00e8 la sua cinta muraria. Le mura di Ferrara hanno visto, sin dal primo tempo della sua fondazione, l'evoluzione da un castrum fortificato, ad una citt\u00e0 lineare, ad una citt\u00e0 in fase di crescita anche verso nord sino ad arrivare alla definizione di un sistema di difese cittadine che \u00e8 rimasto sostanzialmente inalterato nella sua estensione territoriale per numerosi secoli.\nQuesto sistema murario ha contribuito a farla definire la \"prima citt\u00e0 moderna d'Europa\" e ha fatto ottenere nel 1995 l'inserimento di Ferrara fra i Patrimoni dell'umanit\u00e0 da parte dell'UNESCO.\nLa storia di Ferrara ebbe inizio in l'epoca medievale col trasferimento dalla sede vescovile di Voghenza. Voghenza in epoca romana era una piccola cittadina sul ramo principale del Po con economia essenzialmente agricola e legata anche al piccolo commercio legato alle vie fluviali. I traffici col tempo aumentarono, iniziarono le prime bonifiche e non lontano da Voghenza vennero costruite strade come la via Popilia, la via Annia e la via Emilia.\nLa citt\u00e0 nacque come piccolo castrum bizantino su un'isola formata dai due rami del Po, il Volano e il Primaro. Il primo insediamento fu \"Ferrariola\" (in seguito \"Borgo San Giorgio\") e la nuova sede vescovile divenne la basilica di San Giorgio fuori le mura. Dall'isola di San Giorgio la popolazione lentamente si spost\u00f2 sulle sponde settentrionali del Po. Qui sorsero le prime costruzioni significative (ospedale San Maurelio e Porta Romana). Il corso del Po allora corrispondeva grossomodo alle recenti via Ripagrande e via Carlo Mayr.\nDopo la fase medievale il periodo rinascimentale fu quello che segn\u00f2 in modo marcato Ferrara, e l'anno di riferimento fondamentale fu il 1492, anno col quale si fa iniziare la maggiore opera urbanistica storica, l'Addizione Erculea, che disegn\u00f2 la nuova Ferrara per volont\u00e0 del duca Ercole I d'Este e dell'architetto di corte Biagio Rossetti.\nDa quel momento il tessuto urbano si pu\u00f2 suddividere nettamente in due parti, e la linea di separazione ancora esistente \u00e8 rappresentata dall'asse viario costituito da Corso della Giovecca e da viale Cavour. Nella parte meridionale \u00e8 collocata l'antica citt\u00e0 medioevale con i suoi principali monumenti, il Castello Estense e la cattedrale di San Giorgio. Accanto a questi alcuni dei punti di riferimento ed oggetto di interesse turistico come piazza Trento e Trieste, via delle Volte e, leggermente a sud, l'antico borgo San Giorgio con la basilica di San Giorgio fuori le mura.\nNella parte settentrionale si colloca la Ferrara rinascimentale dell'Addizione Erculea con i suoi principali monumenti, primo tra tutti il Palazzo dei Diamanti. Tutto il Quadrivio degli Angeli, che si trova a circa met\u00e0 del corso Ercole I d'Este, rimane un punto priviligiato, anche per la presenza di palazzo Prosperi-Sacrati e palazzo Turchi di Bagno. Alti luoghi che caratterizzano l'area sono la Piazza Ariostea, la Chiesa di San Cristoforo alla Certosa e il suo cimitero monumentale, oltre al cimitero ebraico di Ferrara-via delle Vigne.\nQuando gli Este nel 1598 lasciarono la citt\u00e0, subentr\u00f2 il governo dello Stato Pontificio e venne attuata la devoluzione Ferrara, da capitale che era, venne ridotta ad una semplice citt\u00e0 di provincia e per alcuni secoli non vennero realizzate particolari modifiche nel tessuto urbano.\nSeguirono le grandi opere urbanistiche del XX secolo. La prima tra queste fu l'Addizione Contini, iniziata prima della prima guerra mondiale, seguita dall'Addizione fascista, realizzata nel primo dopoguerra, e infine le grandi ricostruzioni realizzate negli anni cinquanta. Tutte queste poi vennero definite nel loro insieme Addizione Novecentista e tra i suoi principali ispiratori vi fu l'architetto Carlo Savonuzzi.\nFondazione della citt\u00e0.\nNuova sede vescovile e prime strutture urbane.\nFra il VII e l'VIII secolo continue invasioni barbariche devastarono l'allora sede vescovile di Voghenza che in epoca romana era una piccola cittadina situata sul ramo principale del Po e non lontana dalle principali strade del territorio come la Via Popilia, la Via Annia e la Via Emilia.\nDurante una di queste, nel 644, venne ucciso il vescovo Maurelio (poi copatrono di Ferrara, con san Giorgio). La sede rimase vacante a lungo sino a quando venne trasferita in un sito ritenuto pi\u00f9 sicuro, la \"Ferrariola\" che si trovava sulla sponda meridionale del ramo principale del Po. Quello fu il primo nucleo della futura citt\u00e0 estense, seguito subito dopo da una fortificazione posta sulla riva opposta del fiume, che allora scorreva pi\u00f9 a sud. La fortificazione, il \"castrum\" bizantino \u00e8 stato individuato nella zona di via Porta San Pietro e ancora \u00e8 possibile individuale l'antico perimetro dell'impianto viario, che ha la forma di un ferro di cavallo.\nLa prima citazione ufficiale della citt\u00e0 risale al 753 quando il re longobardo Astolfo utilizz\u00f2 il nome \"Ferrara\" in un documento scritto in cui la localit\u00e0 era descritta come parte dell'Esarcato di Ravenna da lui controllato. Il dominio longobardo fu breve e gi\u00e0 nel 774 il re franco Carlo Magno scoffisse i longobardi e pose la citt\u00e0 e il suo territorio sotto il controllo della Santa Sede. Con la fine dei Carolingi Ferrara divenne parte del Regno d'Italia.\nTra la fine del X secolo e l'inizio dell'XI secolo Ferrara inizi\u00f2 a vivere una situazione di citt\u00e0 imperiale, sotto l'autorit\u00e0 dei conti di Canossa che nel 984 l'imperatore Ottone II di Sassonia aveva affidato al primo di loro, Tedaldo di Canossa, gi\u00e0 margravio di Toscana e conte di Modena e Canossa, e citt\u00e0 papale, per i diritti derivanti dalla concessione di Carlo Magno. In quella fase storica Matilde di Canossa si schier\u00f2 a favore del papato nelle lotte per le investiture.\nCastello dei Curtensi.\nStruttura fondamentale e primo nucleo della nuova citt\u00e0 che si stava formando sulla sponda settentrionale del Po fu il castello dei Curtensi, nato per proteggere da nord la sede vescovile posizionata nell'isola di San Giorgio, chiamata \"Ferrariola\", con la basilica di San Giorgio fuori le mura. Quello fu il momento nel quale cominciarono a nascere le mura di Ferrara partendo da quella fortificazione che aveva inizialmente la funzione di mantenere i militari di guardia al punto di attracco del traghetto e poi ebbe la necessit\u00e0 di dare alloggio alle loro famiglie sino a diventare sempre di pi\u00f9 una cittadella autonoma dalla sede vescovile sull'altro lato del Po. \nLa struttura del castrum cominci\u00f2 ad avere le sue vie di comunicazione, ed inizi\u00f2 ad allungarsi lungo la sponda del fiume e formare cos\u00ec la prima vera citt\u00e0, la citt\u00e0 lineare, a nord della quale si estendeva un vasto territorio pianeggiante con molte aree ancora acquitrinose. L'antico corso del fiume si trovava sul sito delle recenti via Ripagrande e via Carlo Mayr. Via delle Volte era allora di fianco alle rive del Po e poco pi\u00f9 a nord era presente gi\u00e0 l'asse viario parallelo costituito dalla \"via dei Sabbioni\", individuabile nelle moderne via Mazzini e via Saraceno.\nPeriodo medievale.\nIl progressivo ampliamento dei nuovi insediamento sulla sponda a nord del fiume fece lentamente decadere il ruolo centrale che sino a quel momento aveva rivestito la zona della \"Ferrariola\" che si avvi\u00f2 a diventare un quartiere periferico e fuori dalle mura della nuova Ferrara. Fu necessario quindi dotare il centro nascente di sedi per il potere amministrativo politico e per il potere religioso. All'inizio del XII secolo si inizi\u00f2 a costruire la nuova cattedrale di San Giorgio, consacrata nel 1135, e accanto a questa prese sempre pi\u00f9 importanza l'area della piazza delle Erbe (che avrebbe molto pi\u00f9 tardi assunto il nome di piazza Trento e Trieste), luogo destinato al mercato cittadino. Nello stesso periodo, a partire dal 1245, venne costruito il nuovo Palazzo Comunale, che divenne la prima residenza dei marchesi d'Este, e subito dopo fu eretto il palazzo vescovile, separato dalla cattedrale dalla storica via Guglielmo degli Adelardi. Il centro cittadino venne cos\u00ec definito, e la piazza che in quel periodo separava il palazzo del potere politico da quello del potere religioso acquist\u00f2 nel tempo sempre maggiore importanza, acquisendo il nome di corso Martiri della Libert\u00e0.\nSin quasi alla fine del XIV secolo il centro cittadino quello attorno agli edifici del palazzo comunale, del palazzo vescovile e della cattedrale. La Torre dei Leoni rappresent\u00f2 a lungo l'estrema difesa rivolta a nord, posta sulla cinta muraria del periodo che non era ancora stata completata. Fu solo con l'Addizione di Niccol\u00f2 II che il primo impianto urbanistico cominci\u00f2 ad essere definito storicamente. Determinante per tale mutamento fu una rivolta che mise in pericolo la stessa famiglia del marchese e che spinse Niccol\u00f2 II d'Este ad affidare a Bartolino da Novara la costruzione di una fortezza difensiva che sino a quel momento mancava. Nel 1385 quindi venne realizzato il nuovo Castello Estense (o Castello di San Michele).\nIl progetto realizzato vide un nuovo sistema di mura di cinta e la Torre dei Leoni divenne una delle quattro della nuova fortezza, che da quel momento ebbe a proteziona anche un fossato che la circond\u00f2 completamente. Contemporaneamente fu attuato un ampliamento cittadino e venne creato un nuovo asse viario a nord, quasi parallelo alle gi\u00e0 esistenti via Ripagrande e via delle Volte. Questo parte da piazza del duomo ed arriva sino alla cerchia delle mura ad est e vennero anche edificati importanti palazzi storici come Casa Romei e Palazzo di Renata di Francia, poi sede dell'Universit\u00e0 degli Studi di Ferrara. Si tratta delle recenti via Guglielmo degli Adelardi, via Voltapaletto, via Savonarola e via Cisterna del Follo\nRinascimento.\nCon l'Addizione di Niccol\u00f2 II la citt\u00e0 si era ampliata con nuovi quartieri entrati nel tessuto urbano nella zona a nord est. Quella successiva, l'Addizione di Borso, estese l'area compresa nelle mura sino al ponte di San Giorgio, a sud-est, ma lasci\u00f2 all'esterno l'antica cattedrale.\nL'agglomerato urbano si trovava ancora molto legato alle sponde del Po, che anticamente aveva un corso diverso da quello dei secoli successivi, e la citt\u00e0 era ancora di tipo lineare, con uno sviluppo molto maggiore secondo la direttiva est-ovest e ancora molto limitato nelle direzioni nord e sud. Specialmente a nord erano presenti ampie aree, come quella del \"Barco\", che furono a lungo utilizzate dagli Este come riserve di caccia.\nAddizione Erculea.\nIl duca Ercole I d'Este attu\u00f2 a partire dagli ultimi anni del XV secolo un ambizioso progetto urbanistico che port\u00f2 a raddoppiare la superficie cittadina difesa dalle mura ispirato da principi razionali ed affidandone la realizzazione all'architetto Biagio Rossetti. Le opere preparatorie vennero avviate nel 1484, subito dopo aver subito l'assedio da parte della Serenissima. Era diventato necessario difendere il nord ed allargare il perimetro della mura. Il Torrione del Barco divenne il punto di difesa esterna pi\u00f9 a nord ovest, concepito come fortificazione alla moderna, e lo spazio interno fu affidato a Rossetti che propose una visione urbanistica legata all'idea della citt\u00e0 ideale realizzando cos\u00ec una delle aspirazioni di Ercole, che aveva avuto una formazione classica alla corte di Napoli. La realizzazione dell'Addizione Erculea fu compresa in quasi un ventennio, partendo dal 1492 e concludendosi nel 1510 circa. Nel nuovo tessuto urbano vennero comprese propriet\u00e0 ed edifici gi\u00e0 degli Este ed un'enorme area agricola che fu a lungo l'unico caso in Italia di uno spazio cos\u00ec ampio dedicato all'agricoltura entro una cinta urbana.\nLe opere gigantesche per il periodo compresero l'interramento del canale che sino ad allora si trovava al nord e permettere cos\u00ec la nascita del corso della Giovecca, la nuova direttrice viaria dell'addizione. Dove arrivavano le antiche vie medievali, sull'altro lato del corso, nacquero le vie rinascimentali che si fusero con la struttura precedente. L'ispirazione venne in parte dall'urbanistica romana descritta da Marco Vitruvio Pollione, che concepiva la rete viaria fondata su principi ortogonali che partono da due assi principali. A Ferrara questi furono la via degli Angeli, che parte dal Castello Estense e termina alla Porta degli Angeli, sulle mura a nord verso rampari di Belfiore, e la via ininterrotta, retta e lunghissima che corre da est a ovest collegando Porta Po e Porta a Mare, i bastioni delle mura. Questa seconda via venne chiamata via dei Prioni (in seguito fu suddivisa in tre parti: corso Porta Po, corso Biagio Rossetti e corso Porta Mare).\nLa rivisitazione della pianta romana classica da parte di Rossetti vide \"cardo\" e \"decumanus\" molto diversamente da come erano intesi sino a quel momento. Il Quadrivio degli Angeli rispett\u00f2 solo all'apparenza le regole storiche perch\u00e9 l'asse costituito via dei Prioni ebbe certamente la funzione di via di attraversamento della citt\u00e0 pi\u00f9 a nord, al centro dell'addizione, ma si pose come strada che univa e separava, rendendo impossibile proseguire su un percorso rettilineo chie si spostava da nord a sud e viceversa, obbligando cos\u00ec a deviazioni studiate per aprire gli spazi a nuove e diverse prospettive. Nacquero in quel momento la Piazza Nuova (poi Piazza Ariostea) nella parte ad est e la chiesa di San Benedetto verso ovest.\nPrima citt\u00e0 moderna d'Europa.\nL'Addizione Erculea ha valso a Ferrara la definizione di \"prima citt\u00e0 moderna d'Europa\" ed il suo l'inserimento fra i Patrimoni dell'umanit\u00e0 dall'UNESCO. Le sue mura vengono esplicitamente citate tra i criteri di iscrizione della citt\u00e0 ai siti UNESCO rispettivamente a Berlino nel 1995 e a Marrakech nel 1999.\nSecoli XVII e XVIII.\nCon la devoluzione di Ferrara il governo pass\u00f2 dagli Este allo Stato Pontificio e l'antica capitale divenne semplice citt\u00e0 di provincia. Conseguenze sulla struttura urbana furono la nascita del ghetto con cambiamenti e restrizioni alla viabilit\u00e0 nel centro storico e, ancora pi\u00f9 importanti, le modifiche apportate al sistema difensivo cittadino con la nascita della Fortezza. Il progetto fu pensato da papa Clemente VIII e realizzato da papa Paolo V (fu anche chiamata \"cittadella di Paolo V\"). Questa comport\u00f2 la distruzione di monumenti importanti come l'antico Castel Tedaldo e la delizia di Belvedere oltre all'abbattimento di interi quartieri, chiese e monumenti medievali. Circa ventimila persone furono obbligate ad abbandonare i luoghi dove vivevano, la met\u00e0 della popolazione cittadina del periodo. La costruzione della Fortezza fu inizialmente affidata all'architetto Giovan Battista Aleotti.\nSecolo XIX.\nDopo decenni di progressiva e lenta decadenza, in seguito alla cacciata degli estensi che avevano dovuto abbandonare la citt\u00e0 allo Stato Pontificio, Ferrara riacquist\u00f2 in parte nuova vitalit\u00e0 grazie al recupero di alcune aree della citt\u00e0. \nA partire dal 1807 venne realizzato un progetto che prevedeva l'istituzione in citt\u00e0 delle cosiddette \"barriere\", ovvero entrate monumentali con la funzione, grazie anche all'utilizzo di grandi cancelli, di un maggior controllo sull'ingresso nel centro abitato, fondendosi con la cinta muraraia preesistente. Il luogo individuato per tale opera fu in corrispondenza della Porta a Po, oramai non pi\u00f9 esistente. Le \"Barriere di Porta Po\" furono poste al confine con \"Corso Porta Po\" e con l'attuale Viale Cavour, ovvero la prosecuzione del Corso della Giovecca. Dalle barriere dipartivano tre vie, la prima, sulla sinistra, costeggiava le mura dall'interno, la seconda proseguiva invece al di fuori di esse mentre la terza andava ad unirsi all'antica via che conduceva in direzione di Modena.\nSuccessivamente fu presentato il progetto di riqualificazione di Porta Paola e della zona di accesso da sud. In tale ambito furono individuate due vie che sarebbero penetrate dalle mura sui due lati di Porta Paola e avrebbero raggiunto \"Piazza San Crispino\" (poi Piazza Trento e Trieste) in corrispondenza del Palazzo della Ragione. Entrando da Porta Paola si incontrava un piazzale dal quale le due vie, \"Porta Reno\" e \"Travaglio\", sarebbero arrivate sino alla piazza centrale. Tale opera serv\u00ec anche a riqualificare quella zona della citt\u00e0 caratterizzata da caseggiati fatiscenti: oggi tali vie sono diventate corso Porta Reno, sulla sinistra di Porta Paola, e via San Romano, sulla destra, mentre il piazzale posto sul retro della porta venne chiamato piazza del Travaglio, nome ancora attuale.\nSecolo XX.\nAddizione Novecentista.\nA partire dagli anni venti del novecento a Ferrara vi fu un nuovo cambiamento urbano atto a riqualificare zone ormai obsolete e disagiate, l'Addizione Novecentista. In epoca fascista si delineavano alcune correnti artistiche, ed in particolare architettoniche, che contraddistinsero quel periodo. Anche a Ferrara, come accadde in numerose altre citt\u00e0 italiane, vennero costruiti numerosi edifici e si adattarono intere zone riprendendo i caratteri generali dell'architettura fascista e riconducibili al movimento denominato \"razionalismo italiano\".\nNella citt\u00e0 estense numerosi sono i monumenti ancora oggi esistenti che ne caratterizzano alcune parti. Una delle azioni architettoniche pi\u00f9 rilevanti fu quella che si riconduce sotto il termine di Addizione Novecentista, attuata a partire dagli anni venti, in particolare dall'architetto Carlo Savonuzzi il quale fu incaricato dal Comune di Ferrara, diretto dal 1926 dal podest\u00e0 Renzo Ravenna, di urbanizzare secondo questi nuovi criteri alcune zone della citt\u00e0. Ravenna apparteneva all'entourage di Italo Balbo, e in quegli anni si voleva riportare Ferrara agli antichi fasti rinascimentali.\nL'opera di maggiore rilievo vide la sua realizzazione nei pressi del Castello Estense dove in antichit\u00e0 era ubicato l'oratorio di Sant'Anna che divenne in seguito sede dell'Arcispedale cittadino. Nel 1927 tale ospedale fu trasferito in una nuova sede in Corso Giovecca e di conseguenza i terreni e gli immobili atti ad ospitare gli ambienti del nosocomio divennero inutili. L'architetto Savonuzzi fece abbattere tali edifici, pur mantenendo intatto l'antico chiostro dell'oratorio, e qui vi edific\u00f2 numerosi edifici in stile razionalista. Vi sorsero dapprima la Scuola elementare Alda Costa costruita fra il 1932 e il 1933, poi il Museo di storia naturale fra il 1935 e il 1937, in seguito fu eretto il Conservatorio Girolamo Frescobaldi e il Complesso Boldini entrambi fra il 1935 e il 1939.\nLungo l'asse di Viale Cavour sorsero il Palazzo delle Poste, la Casa del Fascio e il Palazzo dell'Aeronautica.\nNel Rione Giardino vennero edificati l'Acquedotto e la Caserma Pastrengo.\nSecolo XXI.\nCircoscrizioni.\nLe circoscrizioni di Ferrara sono otto: Centro Cittadino, Giardino Arianuova Doro, Via Bologna, Zona Nord, Zona Sud, Zona Nord Ovest, Zona Est e Zona Nord Est.\nFrazioni.\nFerrara e l'area del suo territorio comunale \u00e8 formata da molte frazioni che ne delimitano i confini con la provincia. Le pi\u00f9 significative fra esse sono Pontelagoscuro, ovvero l'antico porto fluviale della citt\u00e0 situato a nord della citt\u00e0, e Pontegradella, anch'essa rappresentante un antico porto fluviale anche se oggi la frazione non dispone pi\u00f9 di nessun asse fluviale ed \u00e8 interamente collocata nella campagna. Le altre frazioni degne di interesse sono:\nBorghi.\nTradizionalmente la citt\u00e0 veniva divisa in otto contrade, quattro delle quali, all'interno delle mura, erano chiamati \"rioni\", e altri quattro, esterni, chiamati \"borghi\". Ancora in tempi recenti il Palio di Ferrara suddivide la citt\u00e0 in: \nNel 1438 la Ferrara medioevale era costituita da diversi agglomerati abitati, alcuni presenti all'interno delle mura altri invece situati nelle immediate periferie. Esistevano quattro borghi collocati fuori dalla cinta muraria, i cui confini erano segnati dalle strade che li delimitavano. A nord-ovest esisteva la \"Porta San Biagio\" dalla quale dipartiva una strada che portava sino a Mizzana la quale, proseguendo a nord, arrivava sino a Santa Maria del Pino e a Pontelagoscuro: si creava cos\u00ec il \"Borgo Superiore\".\nDal termine a nord di \"Via Borgo dei Leoni\", cos\u00ec chiamata perch\u00e9 prospiciente l'antica Torre dei Leoni del Castello Estense, si dislocavano tre strade: la prima delimitava il \"Borgo San Biagio\" che andava da Santa Maria del Pino, a San Barnaba e a Pontelagoscuro. La seconda strada, detta \"Spazzarusco\", collegava \"Via dei Piopponi\" a Santa Maria degli Angeli e alle delizie ducali di Belfiore e del Barchetto. La terza via, partendo da Via Borgo dei Leoni, collegava la citt\u00e0 a Francolino passando per San Leonardo e Santa Lucia Vecchia. Il \"Borgo della Pioppa\" era ad est della citt\u00e0, delimitato dalla prosecuzione di Via Borgo dei Leoni e dal \"Borgo di San Guglielmo\" di cui condivideva i confini."}
{"id": "2070147", "revid": "287204", "url": "https://it.wikipedia.org/wiki?curid=2070147", "title": "Antelope Cobbler", "text": ""}
{"id": "2070156", "revid": "729019", "url": "https://it.wikipedia.org/wiki?curid=2070156", "title": "Sandraudiga", "text": "Sandraudiga \u00e8 una dea germanica citata da un'iscrizione latina su una pietra, ritrovata in Brabante Settentrionale nei Paesi Bassi.\nDescrizione.\nAttualmente la pietra \u00e8 esposta presso il museo Rijksmuseum van Oudheden di Leida, nei Paesi Bassi. Il significato del nome \u00e8 tuttora oggetto di discussione, ma \u00e8 stato ipotizzato che possa significare \"colei che colora la sabbia di rosso\"."}
{"id": "2070159", "revid": "396099", "url": "https://it.wikipedia.org/wiki?curid=2070159", "title": "Tavollo", "text": "Il Tavollo \u00e8 un torrente che attraversa le province di Pesaro e Urbino e di Rimini. Fra i corsi d'acqua che sfociano nella Regione Marche \u00e8 il pi\u00f9 settentrionale.\nPercorso.\nNasce dalle pendici settentrionali del monte Zaccarelli, a Mondaino (RN) in Emilia-Romagna. Scorre in territorio romagnolo e marchigiano e sfocia sul confine tra le due regioni, tra i comuni di Cattolica e Gabicce Mare, delle quali costituisce il porto canale e segna il confine intercomunale; delinea quindi anche i confini tra le province di Rimini e Pesaro-Urbino. \nComuni attraversati.\nNel suo breve percorso (11\u00a0km), il Tavollo, bagna i territori comunali di:"}
{"id": "2070161", "revid": "1568601", "url": "https://it.wikipedia.org/wiki?curid=2070161", "title": "Pohorje", "text": "Lo Pohorje, in tedesco Bachergebirge, \u00e8 un gruppo montuoso alpino che si trova in Slovenia, a sud-ovest di Maribor.\nClassificazione.\nLa SOIUSA le vede come un gruppo alpino delle Prealpi Slovene e vi attribuisce la seguente classificazione:\nL'AVE le vede parte del gruppo n. 59, gruppo che comprende anche le Caravanche.\nSuddivisione.\nSecondo la SOIUSA si suddividono in tre sottogruppi:\nVette.\nLe vette principali sono:"}
{"id": "2070164", "revid": "253269", "url": "https://it.wikipedia.org/wiki?curid=2070164", "title": "William Atherton", "text": "Biografia.\nAtherton nacque a Orange, Connecticut figlio di Robert Atherton Knight. Dopo una serie di piccoli ruoli cinematografici, Atherton interpret\u00f2 il ruolo dello sfortunato fuggitivo Clovis Popeline in \"Sugarland Express\", il lungometraggio di Steven Spielberg. Dopo questo recit\u00f2 in \"Hindenburg\". Egli svolse inoltre un ruolo guida nel 1978 nella miniserie \"Colorado\", basata sul romanzo di James Michener.\nAtherton divenne famoso nel 1984, quando comparve nel film \"Ghostbusters\" nei panni del prepotente agente Walter Peck. Nelle riprese del film Atherton si fer\u00ec sul set quando 200 libbre di crema da barba caddero su di lui da una gru per simulare un torrente di Marshmallow fuso. Un anno dopo l'uscita, Atherton spieg\u00f2 al regista Ivan Reitman che il ruolo di Walter Peck gli aveva praticamente rovinato la vita, poich\u00e9 la gente aveva iniziato a trattarlo come fosse Peck, e aveva subito pi\u00f9 di una volta aggressioni in locali pubblici, da parte di gente che detestava il suo personaggio.\nNel 1988 Atherton interpret\u00f2 il reporter Dick Thornburg nel film d'azione \"Trappola di cristallo\", partecipando poi nel 1990 anche al film \"58 minuti per morire - Die Harder\", oltre che al film televisivo \"Strategia di una vendetta\". Altri film da lui interpretati furono \"Nessuna piet\u00e0\", \"Il rapporto Pelican\", \"Tonto + Tonto\", \"Mad City - Assalto alla notizia\", \"Il corvo 3 - Salvation\", \"L'ultimo samurai\", \"Sepolti vivi\", \"Headspace\", \"Virus\" e \"La ragazza della porta accanto\". Atherton \u00e8 inoltre apparso, in una parte marginale, all'interno della sesta stagione del serial \"Lost\"."}
{"id": "2070169", "revid": "1543377", "url": "https://it.wikipedia.org/wiki?curid=2070169", "title": "Vend\u00e9e Globe", "text": "La Vend\u00e9e Globe \u00e8 una regata per barche a vela che consiste in una circumnavigazione completa in solitario, senza possibilit\u00e0 di attracco o di assistenza esterna (pena l'esclusione) con arrivo e partenza dal porto francese Les Sables-d'Olonne, nel dipartimento della Vandea (\"Vend\u00e9e\")\ndella regione dei Paesi della Loira (\"Pays de la Loire\").\nL'iniziativa \u00e8 stata fondata da Philippe Jeantot nel 1989, e a partire dal 1992 si \u00e8 svolta ogni quattro anni.\nPer le sue caratteristiche la regata costituisce una durissima prova di resistenza individuale, e viene da molti considerata come la pi\u00f9 significativa delle competizioni in ambito velico; \u00e8 infatti soprannominata \"L'Everest de la mer\" o \"L'Everest des mers\". In ogni caso, la Vend\u00e9e Globe e la Golden Globe Race sono le uniche regate al mondo in solitario, senza scali e senza assistenza che prevedono la circumnavigazione completa dell'Antartide.\nStoria.\nLa Regata venne istituita nel 1989 dal velista Philippe Jeantot. Jeantot aveva gi\u00e0 preso parte alla \"BOC Challenge\" (oggi \"Velux 5 Oceans Race\"), nelle edizioni 1982-83 e 1986-87, vincendole entrambe: insoddisfatto della formula \"a tappe\", decise di allestire una nuova regata non-stop, che nelle sue intenzioni doveva rappresentare la sfida per eccellenza per i navigatori in solitaria.\nLa prima edizione della gara si tenne a cavallo fra il 1989 e il 1990, e fu vinta da Titouan Lamazou; Jeantot stesso vi prese parte, classificandosi al quarto posto. L'edizione successiva fu quella del 1992-93; da allora si \u00e8 regolarmente svolta ogni quattro anni.\nBarche.\nLa gara \u00e8 aperta a ogni imbarcazione a scafo singolo conforme ai parametri della classe Open 60 (prima del 2004, la competizione era estesa anche agli Open 50). Alcune peculiarit\u00e0 dell'imbarcazione sono lasciate alla discrezione del partecipante, ma un pacchetto di regole limita o impone parametri riguardanti lunghezza, pescaggio, stabilit\u00e0 e appendici, oltre a una serie di numerose norme legate alla sicurezza.\nGara.\nLa gara inizia e finisce alle Sables-d'Olonne, nel dipartimento francese della Vend\u00e9e. Sia Les Sables d\u2019Olonne che il Conseil G\u00e9n\u00e9ral de la Vend\u00e9e sono sponsor ufficiali della competizione. \nLa gara generalmente si svolge da novembre a febbraio: \u00e8 studiata in modo che i partecipanti possano affrontare i Mari Antartici durante l'estate australe.\nIl tragitto \u00e8 sostanzialmente una circumnavigazione lungo la clipper route: dalle Sables-d'Olonne, gi\u00f9 per l'Oceano Atlantico fino al Capo di Buona Speranza, dopo di che si procede verso Est attorno all'Antartide, lasciando a sinistra Cape Leeuwin e Capo Horn; infine si risale l\u2019Atlantico fino alle Sables-d'Olonne. \nUlteriori punti di navigazione obbligatori possono essere imposti in aggiunta al regolamento per una particolare edizione, al fine di garantire la sicurezza dei partecipanti in merito per esempio alle mutevoli condizioni dei ghiacci. Nell'edizione 2004, ai partecipanti fu chiesto di tenersi a nord dei seguenti punti di riferimento:\nNell'edizione 2016 \u00e8 stata introdotta la Zona di Esclusione Antartica (ZEA), segnata virtualmente da ben 72 punti GPS, e che rappresenta una linea immaginaria oltre la quale non si pu\u00f2 scendere a causa del pericolo iceberg presenti sotto i 45\u00b0 Sud.\nAi concorrenti \u00e8 concesso star fermi all'ancora, ma non accostarsi ad una banchina o a un'altra imbarcazione; essi non possono ricevere assistenza esterna, comprese previsioni meteo personalizzate (esiste un efficientissimo servizio meteorologico fornito dall'organizzazione) o informazioni sulla rotta. Possono consultarsi con il proprio team su come risolvere i problemi tecnici, ma devono comunque portare a termine le operazioni di riparazione con il solo materiale a disposizione sulla barca. Anche in caso di malattia o infortunio possono ricevere assistenza dal medico di gara solo in remoto via radio o satellitare.\nL'unica eccezione \u00e8 che un concorrente che ha un problema iniziale pu\u00f2 tornare alla partenza per le riparazioni, purch\u00e9 sia in grado di riprendere la gara entro 10 giorni dalla data in cui la competizione ha avuto ufficialmente inizio.\nLa gara si caratterizza come una serie di sfide di rilievo, in particolar modo per le impegnative condizioni di vento e onda nei Mari Antartici, la notevole durata di una corsa senza assistenza, e il fatto che la rotta spinga spesso i concorrenti lontano dalla portata di qualsiasi normale risposta in caso di emergenza. Di norma, una significativa percentuale di iscritti \u00e8 costretta al ritiro, e nell'edizione 1996-97 il velista canadese Gerry Roufs \u00e8 scomparso in mare.\nPer contenere i rischi, ai concorrenti \u00e8 richiesta l'idoneit\u00e0 a corsi di sopravvivenza e pronto soccorso. Devono altres\u00ec fornire prove attendibili di una solida esperienza acquisita in materia di navigazione, e queste consistono in due possibilit\u00e0: o la partecipazione a una precedente competizione transoceanica in solitaria, oppure, naturalmente, aver preso parte a una passata edizione dello stesso Vend\u00e9e Globe e averlo portato a termine per intero.\nPer regolamento, il passaggio di qualificazione deve essere stato effettuato con la stessa imbarcazione che garegger\u00e0; in alternativa il concorrente dovr\u00e0 sottoporsi, con la barca che garegger\u00e0, a un ulteriore passaggio transoceanico di osservazione, non inferiore alle 2.500 miglia e da percorrersi a una velocit\u00e0 media di almeno sette nodi (circa 13\u00a0km/h).\nDal momento che le gare transoceaniche in genere sottostanno a rigidi criteri di idoneit\u00e0, si ritiene che ogni iscritto al Vend\u00e9e Globe abbia accumulato una sufficiente competenza in merito.\nEdizioni.\n1989-1990.\nL'edizione inaugurale della competizione vide in testa fin dalle prime battute colui che poi in effetti si aggiudic\u00f2 il titolo: Titouan Lamazou, su \"Ecureuil d'Aquitaine II\". Ma non mancarono le emozioni. L'imbarcazione di Philippe Jeantot, il fondatore, and\u00f2 in avaria, dopo di che dei venti sfavorevoli gli fecero perdere la testa della gara. Il ketch di Philippe Poupon, il \"Fleury Michon X\", si capovolse nei Mari Antartici; Poupon fu tratto in salvo da Lo\u00efck Peyron, che riusc\u00ec a raddrizzargli la barca. Peyron alla fine si piazz\u00f2 secondo, in quella che venne sostanzialmente ricordata come un'inaugurazione di successo.\n1992-1993.\nLa seconda edizione della competizione riusc\u00ec ad avere una notevole copertura da parte dei media: con diversi iscritti provenienti dalla precedente edizione e qualche promettente nuovo arrivato, sembrava non mancarle nulla dell'evento di richiamo.\nMa l'inizio fu dei peggiori: il concorrente americano Mike Plant, per l'appunto uno dei nuovi iscritti alla Vend\u00e9e, fall\u00ec il tentativo di presenziare alla partenza: spar\u00ec in mare sulla rotta per la gara; la sua imbarcazione fu rintracciata ribaltata, alla deriva nei pressi delle Azzorre.\nInoltre, la gara volse a condizioni climatiche estremamente ostili gi\u00e0 nella Baia di Biscay, e svariati concorrenti furono costretti a ritornare al punto di partenza per effettuare riparazioni prima di prendere il largo nuovamente (come si diceva, la sola interruzione concessa dal regolamento). Quattro giorni dopo la partenza, lo skipper inglese Nigel Burgess fu trovato annegato al largo di Cabo Fisterra, probabilmente in seguito a una caduta accidentale fuoribordo. Alain Gautier e Bertrand de Broc condussero la gara per tutto l'Atlantico; tuttavia, problemi alla chiglia costrinsero de Broc al ritiro in Nuova Zelanda. Gautier continu\u00f2 con Philippe Poupon immediatamente dietro, anche se questi, disalberando in seguito vicino all'arrivo, lasci\u00f2 sul finale il secondo posto a Jean-Luc van den Heede.\n1996-1997.\nUn'altra partenza all'insegna del maltempo nella Baia di Biscay bast\u00f2 a costringere al ritiro Nandor Fa e Didier Monduteguy fin dalle prime battute. Molti altri ancora una volta dovettero ripiegare al punto di partenza per riparazioni prima di poter riprendere. Il resto della flotta gareggi\u00f2 fino ai Mari Antartici, dove si ebbe una seconda selezione: Yves Parlier fu fuori dalla gara dopo una collisione con un blocco di ghiaccio, e Isabelle Autissier sub\u00ec danni al timone, lasciando via libera a Christophe Auguin che prese la testa del gruppo.\nPi\u00f9 grave il bilancio in mare aperto, dove le pessime condizioni meteorologiche rovesciarono la barca di Rapha\u00ebl Dinelli che fu drammaticamente soccorso da Pete Goss; dopo di che, nel giro di poche ore l'uno dall'altro, anche Thierry Dubois e Tony Bullimore si rovesciarono, e vennero tratti in salvo dalle unit\u00e0 di soccorso australiane. Come se non bastasse, gli organizzatori persero il contatto radio con Gerry Roufs, e nonostante quattro dei concorrenti passassero a pettine quel tratto d'Oceano, purtroppo non ne trovarono traccia.\nChristophe Auguin si aggiudic\u00f2 il titolo, e Chaterine Chabaud, sesta e ultima, fu la prima donna a completare la gara. Peter Goss fu in seguito insignito della Legion d'Onore per il salvataggio di Dinelli.\nIl capovolgimento di pi\u00f9 imbarcazioni in questa regata, port\u00f2 a un inasprimento delle norme di sicurezza per gli iscritti, in particolar modo riguardo alla stabilit\u00e0 dello scafo.\nIl libro di Derek Lundy \"Il Mare Dimenticato da Dio: La Vera Storia di una Competizione nelle Acque Pi\u00f9 Pericolose del Globo\" descrive efficacemente questa edizione.\n2000-2001.\nQuesta edizione fu il primo test ufficiale per le nuove norme sulla sicurezza, introdotte in seguito alla tragedia dell'edizione precedente. E fu un successo: nonostante alcune barche furono ancora una volta costrette al ritiro, non ne and\u00f2 persa nessuna. Questa fu anche l'edizione con il pi\u00f9 giovane iscritto mai registrato: Ellen MacArthur, Gran Bretagna, che a soli 24 anni era riuscita a suscitare un certo clamore attorno al suo \"custom\": il \"Kingfisher\".\nIl francese Yves Parlier, su \"Aquitaine Innovations\", fu il primo a riuscire a distaccarsi dal gruppo, ma fu anche ben presto oggetto di attacchi da parte di Michel Desjoyeaux su \"PRB\", che alla lunga ebbe la meglio. Lanciato in una difficile rincorsa, Parlier disalber\u00f2, e perse il contatto radio con gli organizzatori. Ellen Mac Arthur devi\u00f2 la propria rotta per offrirgli assistenza, ma fu poi invitata a riprendere la corsa non appena il contatto fu ristabilito, cosa che le permise di ripartire dalla quarta posizione.\nCominci\u00f2 quindi a guadagnare terreno stabilmente, riuscendo a conquistare la seconda posizione. In aperto Atlantico le riusc\u00ec finalmente il sorpasso definitivo su Michel Desjoyeaux, e mentre negoziavano coi calmi e volubili venti delle Doldrums, i due si contesero la prima posizione diverse volte.\nLe speranze di vittoria di Ellen Mac Arthur tramontarono definitivamente quando urt\u00f2 contro un container semi-sommerso e fu costretta a delle riparazioni. Desjoyeaux vinse la gara, ma MacArthur, solo un giorno dopo, ebbe comunque un'accoglienza calorosissima al suo arrivo alle Sables-d'Olonne: nessuna donna prima aveva mai compiuto una circumnavigazione completa in solitaria in un tempo cos\u00ec breve. Parlier, nel frattempo, si era messo all'ancora al largo della Nuova Zelanda, dove riusc\u00ec a fabbricare un nuovo albero in fibra di carbonio con i pezzi dell'albero con cui era partito, ormai andato in avaria; il tutto senza alcuna assistenza esterna. Riprese regolarmente la competizione, ottenendo un piazzamento ufficiale.\n2004-2005.\nTrecentomila persone assistettero alla partenza dell'edizione 2004, che una volta tanto ebbe luogo in un clima mite. A una partenza rapida fece seguito un numero ristretto di problemi all'attrezzatura, tant'\u00e8 che i primi concorrenti oltrepassarono l'equatore dopo soli dieci giorni: con tre giorni di anticipo sull'edizione precedente; inoltre, altro fatto inedito, tutti i concorrenti erano ancora in gara.\nLa competizione entr\u00f2 nel vivo sotto la spinta dei Quaranta Ruggenti: Alex Thomson devi\u00f2 per Citt\u00e0 del Capo per effettuare riparazioni senza assistenza e continuare a gareggiare, mentre una lunga serie di problemi mise in difficolt\u00e0 il resto della flotta: Herv\u00e8 Laurent fu costretto al ritiro per gravi danni al timone. Anche Thomson alla fine si ritir\u00f2, e Conrad Humphreys si mise all'ancora per compiere riparazioni al suo timone, regolarmente senza assistenza. I danni alle attrezzature e i conseguenti ritiri proseguirono, e quando finalmente la flotta penetr\u00f2 la zona dei ghiacci, S\u00e9bastien Josse urt\u00f2 la testa di un iceberg.\nDurante il rientro lungo l'Atlantico, l'ordine dei concorrenti cambi\u00f2 diverse volte: la gara rimase serrata fino alla fine, quando tre imbarcazioni giunsero all'arrivo nell'arco di ventinove ore.\n2008-2009.\nL'edizione 2008 della Vend\u00e9e Globe \u00e8 cominciata il 9 novembre 2008 ed \u00e8 stata vinta da Michel Desjoyaux.\n2012-2013.\nL'edizione 2012 della Vend\u00e9e Globe \u00e8 cominciata il 10 novembre 2012. La gara ha visto il record di percorrenza in solitario nelle 24 ore pi\u00f9 volte aggiornato da pi\u00f9 concorrenti. Il concorrente Armel Le Cl\u00e9ac'h (Banque Populaire) ha stabilito un nuovo record di percorrenza tra Les Sables d'Olonne e il Capo di Buona Speranza con 22d 23h 48', ed il concorrente Fran\u00e7ois Gabart (Macif) il nuovo record tra Capo Leeuwin in Australia a Capo Horn 17d 18h 35'. Il 27 gennaio 2012, Gabart ha stabilito il nuovo record della Vend\u00e9e Globe con poco pi\u00f9 di 78 giorni per completare la circumnavigazione. L'intervallo di 3h17' tra il primo ed il secondo \u00e8 anche il pi\u00f9 breve distacco nella storia della gara. Anche l'intervallo di 26d 0h 17' 50\" tra il vincitore Fran\u00e7ois Gabart (su \"Macif\" 60 piedi varato nel 2011) e l'ultimo concorrente arrivato Alessandro Di Benedetto (su \"Team plastique\" 60 piedi varato nel 1998), \u00e8 il pi\u00f9 breve nella storia della corsa.\n2016-2017.\nL'ottava edizione della Vend\u00e9e Globe \u00e8 iniziata il 6 novembre 2016, con 29 concorrenti alla partenza (di cui ben 14 alla loro prima esperienza - \"bizuths\" - in questa regata) salutati da una folla di oltre 300.000 persone. Novit\u00e0 assoluta di quest'anno l'introduzione dei nuovi IMOCA 60 dotati di foil. La vittoria \u00e8 andata al francese Armel Le Cleac'h su Banque Populaire VIII che arrivando il 19 gennaio 2017 ha stabilito il nuovo record della regata. Il giorno dopo ha tagliato il traguardo delle Sables d'Olonne Alex Thomson su Hugo Boss, che il 16 gennaio aveva battuto il record di percorrenza in solitario nelle 24 ore, coprendo 537 miglia alla media di 22 nodi. Le prime quattro barche arrivate sono tutte dotate di foil. L'edizione si \u00e8 conclusa il giorno 11 marzo 2017 con l'arrivo in diciottesima posizione di Sebastien Destremau (FRA), ultimo concorrente rimasto in gara.\n2020-2021.\nLa partenza della nona edizione della Vend\u00e9e Globe \u00e8 avvenuta alle 14.20 di domenica 8 novembre 2020; al via 33 skipper, dei quali 6 sono donne (record per questa competizione). L'unico italiano in gara \u00e8 Giancarlo Pedote su Prysmian Group. \nA causa delle misure anti-Covid vigenti in Francia, alle operazioni di partenza sono stati ammessi unicamente gli addetti ai lavori ed i familiari dei concorrenti. \nIl primo a tagliare il traguardo delle Sables d\u2019Olonne il 27 gennaio 2021, dopo 80 giorni 06 ore 15' e 47\" di gara, \u00e8 stato lo skipper francese Charlie Dalin al timone di APIVIA, ma alla luce delle compensazioni stabilite dalla Giuria ad alcuni skipper intervenuti in soccorso di Kevin Escoffier, Yannick Bestaven su Ma\u00eetre CoQ IV, che ha tagliato la linea d'arrivo il 28/01/2021 alle ore 05:19:46 (ora locale), 7 ore e 45 minuti dopo l'esordiente Dalin, \u00e8 il vincitore della 9\u00aa edizione della Vend\u00e9e Globe in virt\u00f9 delle 10 ore e 15 minuti di abbuono. Giancarlo Pedote, l'unico skipper italiano partecipante, ha chiuso con il 7\u00ba tempo reale che gli \u00e8 valso l'8\u00ba posto assoluto in classifica generale. Le condizioni meteo hanno come al solito pesantemente influito sull'esito della regata, mettendo a dura prova le imbarcazioni ed in particolare gli IMOCA di nuova generazione armati con i grandi foil: il caso pi\u00f9 clamoroso \u00e8 quello dell'abbandono del grande favorito della vigilia Alex Thomson su Hugo Boss che dopo alcuni gravi danni strutturali alla barca, riparati durante la discesa dell'Atlantico, ha dovuto abbandonare la regata per la rottura del timone quando si trovava a 1800 miglia da Citt\u00e0 del Capo. L'edizione 2020-21 si \u00e8 conclusa con l'arrivo il 5 marzo dello skipper finlandese non professionista (pilota di aerei, primo velista dell'Europa settentrionale a concludere il Vend\u00e8\u00e8) Ari Huusela che ha tagliato la linea del traguardo dopo 116 giorni 18 ore 15' e 46\" di navigazione, 36 giorni e 14 ore dopo il vincitore Yannick Bestaven. I numeri di questa edizione: il 75% dei partenti ha concluso la regata tra cui 4 delle 6 donne (le altre due, ritirate per motivi tecnici, hanno comunque completato il giro del mondo fuori gara). "}
{"id": "2070173", "revid": "2117329", "url": "https://it.wikipedia.org/wiki?curid=2070173", "title": "Savage Steve Holland", "text": "Ha diretto i film \"Sapore di hamburger\" (1985) e \"Una folle estate\" (1986) con John Cusack. In seguito ha creato e prodotto le serie a cartoni animati \"Fl-eek Stravaganza\" e i \"Tontosauri\". \nAttualmente lavora ai suoi studi Savage Studios Ltd e dirige programmi per Disney Channel e Nickelodeon.\nHa studiato animazione al California Institute of the Arts, periodo nel quale cre\u00f2 \"Going Nowhere Fast\", un progetto che fu esposto al Moma.\n\u00c8 stato la regia delle serie TV Henry Danger \nHolland sta lavorando al film \"The Big One 3\", che racconta la storia di un padre il quale ha vissuto un pessimo tredicesimo compleanno e fa di tutto per impedire che ci\u00f2 si ripeta con suo figlio."}
{"id": "2070174", "revid": "118031", "url": "https://it.wikipedia.org/wiki?curid=2070174", "title": "Leslie Wing", "text": ""}
{"id": "2070180", "revid": "287204", "url": "https://it.wikipedia.org/wiki?curid=2070180", "title": "NGC 1309", "text": "NGC 1309 \u00e8 una galassia a spirale della costellazione dell'Eridano, scoperta da William Herschel nel 1785."}
{"id": "2070181", "revid": "599", "url": "https://it.wikipedia.org/wiki?curid=2070181", "title": "Numero e", "text": ""}
{"id": "2070185", "revid": "167080", "url": "https://it.wikipedia.org/wiki?curid=2070185", "title": "Transdanubiana", "text": ""}
{"id": "2070186", "revid": "767487", "url": "https://it.wikipedia.org/wiki?curid=2070186", "title": "Tonga ai Giochi della XXVII Olimpiade", "text": "Tonga ha partecipato alle olimpiadi estive 2000 a Sydney, Australia."}
{"id": "2070189", "revid": "729019", "url": "https://it.wikipedia.org/wiki?curid=2070189", "title": "Stefano Barba", "text": "Biografia.\nRomano, giocatore del CUS Roma, fu portato a praticare il rugby insieme al fratello Andrea dal padre, Carlo, a sua volta ex rugbista e appassionato. Dopo la carriera giovanile nel CUS Roma nella prima met\u00e0 degli anni ottanta fu ingaggiato dal Petrarca allenato da Vittorio Munari; esord\u00ec in Nazionale nel 1985 e fece parte della spedizione alla prima Coppa del Mondo di rugby in Australia e Nuova Zelanda, nel 1987, disputando due incontri (con e ); gioc\u00f2 poi nell'Amatori Milano (all'epoca Mediolanum e, successivamente, Milan) e prese parte anche alla in Inghilterra (ancora due incontri, e ).\nFurono 35 in totale, fino al 1993, le presenze internazionali di Stefano Barba, corredate da 30 punti.\nDa allenatore vanta una promozione in serie A-2 con la Lazio e un'esperienza federale da tecnico della Nazionale italiana Under-17.\nLaureato in Scienze Politiche indirizzo Politico-Internazionale. Svolge l'attivit\u00e0 di Agente Finanziario e di Mental Coach.\n\u00c8 sposato dal 1995 e ha due figli, Tommaso e Nicol\u00f2. Attualmente \u00e8 appassionato di golf."}
{"id": "2070190", "revid": "167080", "url": "https://it.wikipedia.org/wiki?curid=2070190", "title": "Spedizioni di Cesare in Britannia", "text": ""}
{"id": "2070195", "revid": "163662", "url": "https://it.wikipedia.org/wiki?curid=2070195", "title": "Il Cairo", "text": "Il Cairo () \u00e8 la capitale dell'Egitto, che conta circa 18 milioni di abitanti nel governatorato omonimo e circa 20,4 milioni di residenti nell'area metropolitana adiacente, creando la mega metropoli cairota, la Grande Cairo (): \u00e8 la citt\u00e0 africana pi\u00f9 popolosa dopo la citt\u00e0 nigeriana Lagos. La citt\u00e0 \u00e8 stata fondata sul Nilo.\nOrigine del nome.\nIl nome \"al-Q\u0101hira\" significa \"La soggiogatrice\". Questo nome \u00e8 stato dato alla citt\u00e0 (\"al-mad\u012bnat al-q\u0101hira\", \"la citt\u00e0 soggiogatrice\") dai Fatimidi guidati da Jawhar al-Siqilli che, dopo avere espulso la dinastia ikhshidide, la fondarono a immediato ridosso dei precedenti insediamenti arabi di Fus\u1e6d\u0101\u1e6d (epoca del califfato \"ortodosso\"), di al-\u02bfAskar (et\u00e0 abbaside) e di al-Qa\u1e6d\u0101\u02bei\u02bf (et\u00e0 tulunide), con l'auspicio che la nuova dinastia potesse assoggettare il mondo islamico e restaurare a proprio vantaggio il califfato che essa riteneva usurpato dagli Abbasidi. Non fu l'ultima dinastia a insediarsi in questa citt\u00e0, perch\u00e9 essa divenne capitale degli Ayyubidi e dei Mamelucchi, cadendo infine sotto il controllo degli Ottomani che peraltro vi mantennero a lungo, come vassalli, gli sconfitti Mamelucchi.\nDopo la spedizione di Napoleone I in Egitto e in Vicino Oriente il Paese fu affidato dagli Ottomani a un \"w\u0101l\u012b\" (governatore), nella persona di Mehmet Ali, il cui ultimo discendente F\u0101r\u016bq fu deposto dal colpo di Stato dei \"Liberi Ufficiali\" di Mu\u1e25ammad Nag\u012bb e di Gam\u0101l \u02bfAbd al-N\u0101\u1e63ir.\nGeografia fisica.\nTerritorio.\nIl Cairo si trova sulla riva e sulle isole del Nilo, nel nord dell'Egitto, immediatamente a sud del punto in cui il fiume abbandona il corso del deserto e si rompe in due rami che formano la regione del delta del Nilo. Complessivamente la citt\u00e0 ricopre un'area di 214 chilometri quadri ed \u00e8 situata a un'altezza media di 68 metri sopra il livello del mare. Il territorio cittadino comprende anche le due isole di Gez\u012bra (\u0627\u0644\u062c\u0632\u064a\u0631\u0629) con il quartiere di Zamalek e Roda (\u0627\u0644\u0631\u0648\u0636\u0629) e si estende fino a Giza.\nLa parte pi\u00f9 antica della citt\u00e0 \u00e8 sorta a est del Nilo, successivamente si \u00e8 sviluppata verso ovest, incorporando i terreni agricoli vicino al fiume. Questa parte occidentale della citt\u00e0 \u00e8 stata costruita sul modello di Parigi dal Chediv\u00e8 Ism\u0101\u02bf\u012bl a met\u00e0 del XIX secolo, ed \u00e8 caratterizzata da ampi viali, giardini pubblici e spazi aperti.\nLa zona orientale pi\u00f9 antica \u00e8 invece molto differente: \u00e8 cresciuta in maniera disordinata nei secoli e presenta piccole viuzze affollate. Mentre la parte occidentale del Cairo ospita palazzi governativi ed \u00e8 contraddistinta da architetture moderne, quella orientale \u00e8 disseminata di centinaia di antiche moschee di maggiore o minor grandezza.\nAlcuni ponti collegano le isole sul Nilo di Gez\u012bra e Roda, dove vi sono molti uffici e palazzi governativi. Altri ponti attraversano completamente il Nilo collegando la periferia di Giza (al-J\u012bza) con il resto della citt\u00e0.\nLa citt\u00e0 con il suo agglomerato urbano comprende inoltre tre centri minori: Imbaba, Eliopoli e Giza. La zona ovest di Giza, oltre il deserto, \u00e8 parte dell'antica necropoli di Menfi dove sono situate le piramidi egizie pi\u00f9 famose, tra cui la grande Piramide di Cheope (l'unica sopravvissuta delle antiche sette meraviglie del mondo). Circa a sud della citt\u00e0 moderna, si trova la citt\u00e0 di Menfi e, poco distante, la necropoli di Saqq\u0101ra. Queste ultime due sono le citt\u00e0 predecessori dell'antico Cairo.\nLa citt\u00e0 ospita anche il pi\u00f9 importante Museo Egizio del mondo.\nSecondo la Organizzazione Mondiale della Sanit\u00e0, il livello di inquinamento atmosferico al Cairo \u00e8 quasi 12 volte superiore al livello di sicurezza raccomandato.\nClima.\nIl clima del Cairo \u00e8 sostanzialmente di tipo subtropicale arido, con scarse precipitazioni concentrate nel semestre fresco e lunghissimi periodi di siccit\u00e0. Gi\u00e0 nei mesi primaverili i venti caldi del deserto possono far schizzare il termometro oltre i 35-37 gradi, mentre l'estate si protrae fino all'inizio di novembre, con temperature medie vicine ai nei mesi pi\u00f9 caldi e UR relativamente bassa nelle ore centrali. L'inverno \u00e8 mite e non sono noti casi di valori termici sotto lo zero (il valore pi\u00f9 basso mai registrato \u00e8 pari a ) e comunque anche sotto i si scende molto raramente. D'estate i 35 gradi si superano di frequente, con minime quasi mai sotto i 20-22 gradi (come peraltro accade anche in varie citt\u00e0 mediterranee).\nStoria.\nIl vasto sistema idrico ha anche permesso alla citt\u00e0 di espandersi a oriente oltre la posizione locale del Cairo; questa zona sarebbe stata troppo distante dal corso antico del Nilo per poterne trarre giovamento. Appena a sud della citt\u00e0 odierna si trovano le rovine di Menfi, l'antica capitale dell'Egitto fondata nel 3100 a.C. circa da Menes dopo che egli ebbe unito i due regni dell'Alto e Basso Egitto, anche se la capitale successivamente \u00e8 stata trasferita a Heliopolis, pi\u00f9 a sud di Tebe e sotto la dinastia tolemaica, ad Alessandria d'Egitto.\nIl primo insediamento nella zona dell'attuale Cairo fu un forte romano edificato attorno al 150 d.C. e conosciuto come Fortezza di Babilonia, situato in prossimit\u00e0 di un antico canale egiziano che collegava il Nilo al Mar Rosso.\nUna piccola cittadina copta crebbe lentamente attorno alla fortezza e fu contro la fortezza di babilonia che si scagliarono le armate di \u02bfAmr ibn al-\u02bf\u0100\u1e63, provenienti dalla Palestina.\nLa battaglia port\u00f2 nel 639 d.C. alla capitolazione dell'assediata Babilonia (le cui vestigia sono osservabili al di sotto del Museo Copto del Vecchio Cairo) e il conquistatore dette presto ordine che nell'area si edificasse un accampamento militare (\"fus\u1e6d\u0101\u1e6d\") che divenne la capitale del neo-governatorato del quale \u02bfAmr divenne immediatamente titolare per volere del califfo \u02bfUmar ibn al-Kha\u1e6d\u1e6d\u0101b.\nPresa per accordo la citt\u00e0 di Alessandria d'Egitto - citt\u00e0 importantissima della cultura ellenistica e seconda alla sola Costantinopoli, piena di simpatizzanti per l'Impero bizantino sotto il quale l'Egitto sino ad allora si era trovato a vivere - \u02bfAmr si limit\u00f2 a godere dei privilegi connessi alla sua carica, incontrando non poche critiche fino alla sua successiva deposizione da parte di \u02bfUthm\u0101n ibn \u02bfAff\u0101n.\nPer tutto il periodo del califfato \"ortodosso\" l'Egitto non dette altra notizia di s\u00e9, se non per il forte malumore derivante dall'azione amministrativa del suo governatore \u02bfAbd All\u0101h ibn Sa\u02bfd b. Ab\u012b Sar\u1e25, che contribu\u00ec non poco all'assassinio del terzo califfo. Per tutto il periodo omayyade le cose non cambiarono e il Paese si avvantaggi\u00f2 molto della saggia amministrazione del fratello del califfo \u02bfAbd al-Malik ibn Marw\u0101n, \u02bfAbd al-\u02bfAz\u012bz ibn Marw\u0101n.\nUgualmente distratta fu l'azione abbaside in Egitto e fu per dar corso alle spinte regionalistiche e alle esigenze di decentralizzazione in un califfato ormai troppo dilatato per essere ben funzionante che A\u1e25mad ibn \u1e6c\u016bl\u016bn prese nel IX secolo il potere, avviando una felicissima rinascita del Paese, sia sotto il profilo economico, sia sotto quello politico e culturale.\nIl nucleo originario dell'odierna citt\u00e0 fu fondato invece a NE della citt\u00e0 tulunide di al-Qa\u1e6d\u0101\u02be\u012b\u02bf (a sua volta sorta a NE dell'abbaside al-\u02bfAskar), al cui SO era sorto il primo insediamento arabo di al-Fus\u1e6d\u0101\u1e6d. La struttura primigenia del Cairo fu eretta nel 969 d.C., anno di fondazione, come citt\u00e0 fortificata, in cui era destinato a risiedere e a governare l'Im\u0101m fatimide, e venne chiamata, in onore del pianeta Marte (in arabo \"al-Q\u0101hir\", \"il Vittorioso\", che in quel momento era in ascendente, \"la citt\u00e0 soggiogatrice\", ossia \"al-mad\u012bnat al-q\u0101hira\".\nFondatore del Cairo fu Jawhar al-Siqilli, generale Arabo di origini Siciliane.\nNel 1171 il curdo Saladino divenuto in precedenza il vizir fatimide, malgrado il suo Sunnismo, s'impadron\u00ec del potere alla morte dell'ultimo Im\u0101m, che non aveva figli ed eredi e a lui si deve la costruzione della cittadella (\"al-Qal\u02bfa\") che divenne fino al XIX secolo la sede visibile del potere politico e militare.\nAl periodo ayyubide segu\u00ec quasi senza soluzione di continuit\u00e0 quello mamelucco, che fin\u00ec con la conquista ottomana nel 1517.\nDopo quella sconfitta i Mamelucchi rimasero tuttavia a gestire la cosa pubblica in veste di vassalli del Sultano d'Istanbul che ai primi del XIX secolo invi\u00f2 come suo governatore l'albanese Mehmet Ali. Iniziava cos\u00ec il periodo moderno del Paese.\nIl Cairo, e in particolare la zona di Saqqara, \u00e8 stato teatro a inizio del XX secolo delle gesta dell'ufficiale britannico, archeologo, agente segreto e guerrigliero per la causa araba Thomas Edward Lawrence, conosciuto come Lawrence d'Arabia.\nCultura.\nUniversit\u00e0 e accademie.\nL'Universit\u00e0 al-Azhar \u00e8 uno dei principali centri d'insegnamento religioso dell'Islam sunnita. Al-Azhar, che letteralmente significa \"la Luminosa\", fu fondata dagli Im\u0101m/califfi fatimidi sciiti-ismailiti nel X secolo, immediatamente dopo la conquista dell'Egitto da parte di Jawhar al-\u1e62iqill\u012b ed \u00e8 considerata una tra le pi\u00f9 antiche universit\u00e0 ancora funzionanti del mondo.\nLe prime universit\u00e0 di tipo occidentale sono state l'Universit\u00e0 del Cairo, statale, fondata nel 1908, e l'Universit\u00e0 Americana del Cairo, privata, fondata nel 1919. Anche l'universit\u00e0 di Eliopolis \u00e8 una delle prime in Egitto.\nNegli anni '70, \u00e8 stata fondata l'Universit\u00e0 di Helwan. Nell'ultimo ventennio, sono prolificate le universit\u00e0 private tra cui l'Universit\u00e0 Tedesca del Cairo.\nNella metropoli egiziana hanno sede anche molte accademie militari, linguistiche tra cui l'Accademia di lingua araba del Cairo, turistiche ed artistiche quale l'Accademia delle Arti del Cairo.\nBiblioteche e archivi.\nLa D\u0101r al-kutub \u00e8 la pi\u00f9 antica biblioteca moderna dell'Egitto. Ospita le raccolte sia della Biblioteca Nazionale che degli Archivi Nazionali.\nMusei.\nAl Cairo si trovano molti musei di ogni genere; tra i pi\u00f9 importanti vi sono:\nLuoghi del ricordo.\nIl Teatro chediviale dell'Opera, \u00e8 stato uno dei teatri pi\u00f9 belli del mondo, famoso per aver ospitato la prima dell\"'Aida\", nel 1871. Fu completamente distrutto da un incendio nel 1971. A ricordarlo rimane solo la grande Piazza dell'Opera (\"M\u012bd\u0101n \u014cber\u0101\") nel distretto di Ezbekiyya.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale del Cairo e dall'omonima metropolitana.\nUn secondo aeroporto civile, lo \"Sphinx International Airport\", \u00e8 stato inaugurato nel 2018, ma non \u00e8 ancora del tutto operativo."}
{"id": "2070196", "revid": "121836", "url": "https://it.wikipedia.org/wiki?curid=2070196", "title": "Anne Hyde", "text": ""}
{"id": "2070203", "revid": "736476", "url": "https://it.wikipedia.org/wiki?curid=2070203", "title": "Alpi di Kamnik e della Savinja", "text": "Le Alpi di Kamnik e della Savinja (in tedesco \"Steiner Alpen\" oppure \"Sanntaler Alpen\") sono un gruppo montuoso delle Alpi di Carinzia e di Slovenia. Si trovano in Slovenia ed in minima parte in Austria (Carinzia) e prendono il nome dalla citt\u00e0 slovena di Kamnik e dal fiume Savinja, affluente della Sava. La vetta pi\u00f9 alta \u00e8 il Grintovec che raggiunge i 2.558 .\nClassificazione.\nLa Partizione delle Alpi inseriva questo gruppo montuoso nell'ampia sezione n. 21 delle Caravanche.\nL'AVE le definisce come il gruppo n. 60 delle Alpi Orientali.\nLa SOIUSA le vede come una sottosezione alpina e vi attribuisce la seguente classificazione:\nDelimitazioni.\nConfinano:\nSuddivisione.\nIn accordo con le definizioni della SOIUSA si suddividono in tre supergruppi, dieci gruppi ed otto sottogruppi:"}
{"id": "2070205", "revid": "767487", "url": "https://it.wikipedia.org/wiki?curid=2070205", "title": "Su e gi\u00f9 per i Caraibi", "text": "Su e gi\u00f9 per i Caraibi (\"Hot Pursuit\") \u00e8 un film del 1987 diretto da Steven Lisberger, con gli attori John Cusack, Robert Loggia, Jerry Stiller, Ben Stiller e Keith David.\nTrama.\nLo studente di liceo Dan Bartlett perde l'aereo che doveva portarlo verso una vacanza ai Caraibi con la sua ricca fidanzata e la famiglia durante le vacanze estive. Decide di partire solo, e incorre in una serie di disavventure e personaggi mentre prova a raggiungerli. Un nativo dell'isola e fumatore di marijuana gli d\u00e0 un passaggio ma arriva troppo tardi e sono gi\u00e0 partiti in crociera con uno yoacht a noleggio. Un irascibile anziano marinaio da un passaggio nella sua vecchia e cadente barca a vela a Bartlett. Quest'ultimo poi si imbatte in poliziotti corrotti e finisce in prigione. Finalmente raggiunge lo yacht e scopre che la famiglia \u00e8 stata presa in ostaggio dai pirati, e lui arriver\u00e0 per salvarli.\nProduzione.\nPierre David ha sviluppato il progetto con Steve Lisberger. David lo ha acquistato da Tom Mankiewicz, che ha collaborato nella produzione. La societ\u00e0 RKO Pictures voleva acquisire il film ma aveva predisposto un budget di $2.8 milioni ma non era possibile scendere sotto i $4 milioni di budget. Mankiewicz ha reperito i fondi aggiuntivi da Ned Tanen della Paramount Pictures in cambio dei diritti di trasmissione via cavo. Il film ha incassato $4.2 milioni di dollari.\nAnthony Michael Hall venne preso in considerazione per il ruolo da protagonista ma successivamente venne scelto John Cusack.\nRiprese.\nLe scene alla scuola di Dan (\"Burnham preparatory school for boys\") furono filmate alla St. Michaels University School in Victoria nella Columbia Britannica in Canada. Il logo \"Victoria Taxi\" \u00e8 visibile nel taxi che trasporta Dan all'aeroporto.\nColonna sonora.\nLa colonna sonora consiste dei brani \"The Lion Sleeps Tonight\" dei The Nylons e \"Lessons in Love\" dei Level 42."}
{"id": "2070207", "revid": "149485", "url": "https://it.wikipedia.org/wiki?curid=2070207", "title": "Propriet\u00e0 rurale", "text": "La propriet\u00e0 rurale (o agraria) nel diritto italiano comprende i terreni agricoli al di fuori delle citt\u00e0. Ad essa \u00e8 dedicato l'art. 44 della Costituzione che cita il conseguimento di un razionale sfruttamento del suolo e di equi rapporti sociali.\nPer concretizzare tali obiettivi la legge deve imporre obblighi e vincoli alla propriet\u00e0 terriera privata, fissando limiti alla sua estensione, in modo da eliminare il fenomeno del latifondo.\nLa legge impone anche la bonifica delle terre incolte, e incoraggia la piccola e media propriet\u00e0 agraria, nonch\u00e9 quella che si trova nelle zone montane.\nLa legge cerca di ricostruire le unit\u00e0 produttive."}
{"id": "2070209", "revid": "24443", "url": "https://it.wikipedia.org/wiki?curid=2070209", "title": "Alpi di Kamnik", "text": ""}
{"id": "2070210", "revid": "599013", "url": "https://it.wikipedia.org/wiki?curid=2070210", "title": "Marco Zwyssig", "text": "Biografia.\nHa studiato economia all'Universit\u00e0 di San Gallo.\nCarriera.\nClub.\nInizia la carriera nel Gossau, squadra della citt\u00e0 di San Gallo. Nel 1996 cambia sponda cittadina e passa al San Gallo, dove gioca regolarmente e, nel 2000, riceve la prima chiamata in Nazionale. Nel 2001 si trasferisce in Austria per giocare con il Tirol Innsbruck, con il quale vince il campionato austriaco. In seguito passa al Basilea dove rimane fino al 2005, anno del suo ritiro.\nNazionale.\nMilit\u00f2 per la Nazionale elvetica dal 2000 al 2004, giocando 20 partite e segnando un gol. Venne anche convocato per gli Europei del 2004 giocati in Portogallo."}
{"id": "2070212", "revid": "124123", "url": "https://it.wikipedia.org/wiki?curid=2070212", "title": "Morti nel 1092", "text": ""}
{"id": "2070213", "revid": "24443", "url": "https://it.wikipedia.org/wiki?curid=2070213", "title": "Alpi kamniche", "text": ""}
{"id": "2070214", "revid": "15756", "url": "https://it.wikipedia.org/wiki?curid=2070214", "title": "Latina Basket", "text": "L'Associazione Sportiva Dilettantistica Latina Basket \u00e8 la principale societ\u00e0 di pallacanestro maschile di Latina.\nMilita nel campionato di Serie A2.\nLa societ\u00e0 \u00e8 nata ufficialmente nell'estate 2010, in seguito alla scissione in seno alla societ\u00e0 Associazione Basket Latina (fondata nel 1968), che era appena retrocessa dalla Legadue in Serie A Dilettanti.\nMentre l'AB Latina \u00e8 rimasta attiva (per il primo periodo) a livello giovanile, il Latina Basket ha potuto disputare la Serie A Dilettanti 2010-2011.\nStoria.\nA.B. Latina.\nL'A.B. Latina fu fondata nel 1968 da Angelo Muzio, che aveva lasciato la panchina della Pallacanestro Latina per creare un altro club.\nIl primo presidente fu Felice Ferrazza.\nGli incontri si disputavano all'aperto presso l'oratorio salesiano Don Bosco, fino a che nel 1969 non fu inaugurata una nuova struttura in via Pio VI, presso l'ex Opera Balilla.\nL'impianto fu inaugurato con un'amichevole contro alcuni marinai statunitensi della USS \"Little Rock\", nave ammiraglia della U.S. Navy nel Mediterraneo.\nNel 1970 il club si iscrisse al campionato di Promozione.\nNel 1975, con l'allenatore Luciano Marinelli, raggiunse la serie B, all'epoca terzo livello dei campionati.\nNella stagione 1997-98 i pontini vengono promossi dalla B2 in Serie B d'Eccellenza maschile FIP 1998-99, ma dopo un solo anno arriva la retrocessione. Latina rivede la B1 nella stagione 2001-02 rimanendovi per otto stagioni e qualificandosi per i play-off promozione in tre occasioni: nelle stagioni 2003-04, 2007-08 e 2008-09.\nAl termine della stagione 2008-09 la squadra, dopo il 1\u00ba posto in stagione regolare, \u00e8 riuscita a conquistare la prima promozione in Legadue della sua storia, battendo la Virtus Siena per 77-68 nella decisiva gara-5.\nLA squadra rimane in Legadue solamente per una stagione. La squalifica per doping di Mauro Liburdi e la cessione alla Benetton Treviso della guardia K.C. Rivers, fanno da preludio a svariati movimenti di mercato che non servono per\u00f2 ad evitare l'ultimo posto in classifica.\nAl termine della stagione la societ\u00e0 decide di abbandonare l'attivit\u00e0 professionistica.\nLatina Basket.\nPer evitare la scomparsa di Latina dal mondo della pallacanestro \u00e8 stata approvata la scissione tra Ab Latina e Latina Basket: la nuova societ\u00e0, grazie all'intervento del cavalier Lucio Benacquista, ha potuto pertanto mantenere il titolo sportivo. Il Main Sponsor \u00e8 la Benacquista Assicurazione, il logo societario \u00e8 il leone di San Marco, simbolo della citt\u00e0 di Latina.\nNel 2010 la squadra partecipa al campionato di A Dilettanti 2010-2011. Il Latina Basket ha concluso la stagione al 9\u00ba posto nel girone B. Costretta a disputare i play-out salvezza, ha sconfitto l'Aquila Basket Trento in due gare, riuscendo pertanto a mantenere la categoria.\nNella stagione 2011-12 il Latina Basket partecipa al campionato di DNA 2011-12, dopo aver avviato un progetto in linea con le disposizioni di questo campionato riguardanti i giovani. Questo progetto vede rientrare al suo interno il settore giovanile latinense dello Sport Management Group (SMG), con il quale la societ\u00e0 ha stipulato un accordo con l'obiettivo di dare spazio nel campionato DNA a tanti giovani talenti, inserendoli in un percorso formativo tracciato dalla federazione e la lega che mira ad allargare la base degli atleti da convocare in nazionale. Nella regular season la squadra si classifica 4\u00ba nel girone sud ovest con 32 punti e accede ai quarti di finale dei play-off promozione. Viene sconfitta dall'FMC Ferentino in gara tre dopo il 60-57 per Ferentino, 91-89 per Latina e il definitivo 102-72 per Ferentino.\nDurante la sosta tra giugno e settembre la societ\u00e0 si rinnova dapprima nell'organico societario con il cambio del General Manager Daniele Comandini che lascia l'incarico (poi sostituito da Mariano Bruni) e poi in altri aspetti quali il logo societario e la divisa. La sigla LB viene sostituita nel simbolo da un Leone con sfondo un pallone da Basket che sovrasta la scritta LATINA BASKET, la prima divisa viene aggiornata introducendo le strisce nero-azzurre e il logo della citt\u00e0 di Latina sul retro. La campagna acquisti innesta alcuni elementi che si riveleranno importanti nella squadra come il pivot Filippo Gagliardo e il play Riccardo Santolamazza oltre ad inserire in squadra giovani provenienti dal basket giovanile della citt\u00e0. Vengono riconfermati alcuni giocatori del precedente roster, fra di essi il capitano Tommaso Plateo. Il deludente inizio della stagione si conclude con le dimissioni di coach Ferrari giunte il 31 dicembre 2012. Per via degli scarsi risultati e dell'ultimo posto in classifica la societ\u00e0 accetta le dimissioni e dopo pochi giorni affida il mandato a Marcello Billeri. Per la seconda met\u00e0 di stagione la societ\u00e0 ingaggia anche alcuni giocatori per rinforzare il roster e cercare di risollevare la squadra, tra di essi Manuel Carrizo, che si riveler\u00e0 giocatore chiave della squadra, e Matteo Canavesi. Nonostante il netto miglioramento nelle prestazioni e un'invidiabile solidit\u00e0 nelle gare casalinghe, Latina rimane un bersaglio facile nelle partite fuori casa e non riesce nell'impresa di evitare i play-out. Nei play-out la squadra incontra la Liumatic Group Bari, squadra che dopo un importante inizio di stagione cede il passo a molte squadre finendo nella zona play-out con il fattore campo a favore (3 gare su 5 in casa). Dopo un'insperata vittoria in terra pugliese (gara 1), Latina subisce la reazione dell'avversario che liquida la pratica in 4 gare totali, ottenendo 2 vittorie su 2 in casa del Latina.\nLa societ\u00e0, rispedita nella vecchia serie B2, presenta la richiesta per un ripescaggio nella neonata Legadue Silver (3\u00ba livello del campionato italiano di basket, paragonabile alla vecchia B1); ripescaggio che non sar\u00e0 di fatto concesso.\nDurante l'estate la squadra si iscrive al campionato di Divisione Nazionale B e viene collocata nel girone C insieme ad altre compagini provenienti per lo pi\u00f9 dal centro Italia. La societ\u00e0, intenzionata a ritornare al pi\u00f9 presto nei piani alti del campionato, porta avanti una campagna acquisti di spessore assemblando una delle pi\u00f9 forti squadre che il campionato di DNB (B2) abbia mai visto, acquistando giocatori provenienti da campionati maggiori e conservando solo 4 elementi della vecchia squadra: Manuel Carrizo, Riccardo Santolamazza, Filippo Gagliardo e Andrea Pastore. La superiorit\u00e0 della squadra nei confronti delle altre compagini \u00e8 netta e alla fine del girone di andata le 12 vittorie su 13 gare disputate portano i neroazzurri in cima alla classifica generale della DNB, a pari merito del Legnano Basket. L'unica sconfitta del girone di andata \u00e8 quella rimediata in casa del Giulianova Basket. Il primo posto nel girone garantisce alla squadra l'accesso alla \"Final Eight\" della Coppa Italia DNB.\nNella competizione tricolore di categoria, la squadra come da pronostico si fa strada facilmente eliminando senza problemi la Polisportiva Agropoli in 2 gare al turno preliminare e assicurandosi il pass per la Final Four disputata a marzo a Rimini. In semifinale affronta quindi la \"Derthona Basket\" (cimarosa\nsquadra di Tortona, comune in provincia di Alessandria), anch'essa eliminata in gara unica senza problemi. Giunta quindi alla finale dell'\"Adecco Cup DNB\" , la compagine pontina si trova ad affrontare il Legnano Basket, la squadra degli ex Tavernelli, Milani, Arrigoni e coach Ferrari. La squadra lombarda \u00e8 quella che insieme al Latina sta dominando il campionato di DNB e la partita si disputa in un'atmosfera ben lontana dagli standard della categoria con molti giocatori in campo che provengono da categorie superiori e che riescono a concedere spettacolo non solo agli spettatori ma anche a molti addetti ai lavori che giudicheranno in seguito la partita come una delle pi\u00f9 interessanti dell'intera manifestazione (che comprendeva anche le finali di coppa della Legadue). Dopo 40 minuti a spuntarla sono i pontini, che portano in bacheca il primo trofeo della storia della palla a spicchi latinense (fatto sfilare al Palabianchini la settimana dopo); il risultato finale \u00e8 un beffardo 69-71, raggiunto da Latina dopo aver passato gran parte del match a recuperare punti ai lombardi che raggiungono anche il massimo vantaggio in doppia cifra. Decisiva la grande prestazione di Manuel Carrizo che si guadagna l'MVP della partita mettendo a segno 10 tiri su 12 tentati (83%) e 4 triple segnate su altrettante tentate, il tutto con 6 rimbalzi e 4 assist.\nDopo aver vinto i play-off del girone C di DNB, Latina si presenta alla Final Four conclusiva di Cervia, che mette in palio tre posti per la LegaDue Silver della stagione successiva, da assoluta favorita. Tuttavia la squadra perde la semifinale contro la Givova Scafati e il giorno successivo si fa beffare dal team di Legnano, in una rivincita della finale di Coppa Italia, per 62-58, mancando clamorosamente la promozione in LegaDue Silver.\nViene tuttavia ripescata in Serie A2 Silver FIP 2014-2015 chiudendo l'anno al quattordicesimo posto.\nNella stagione successiva (2015/2016) a seguito della modifica dei campionati e della creazione di una sola Serie A2 suddivisa in Girone Est e Girone Ovest ha preso parte alla conference Ovest conquistando meritatamente la permanenza nella categoria.\nAnche per la stagione 2016/2017 la societ\u00e0 nerazzurra \u00e8 stata inserita nel Girone Ovest del campionato di Serie A2 e ha conquistato la permanenza nella categoria con 6 giornate di anticipo.\nLa stagione 2017/18 ha visto la Benacquista Assicurazioni Latina Basket impegnata nuovamente nel Girone Ovest del Campionato di Serie A2 concluso in 9\u00aa posizione e sfiorando l'accesso alla griglia dei play-off promozione.\nLa stagione 2018/19 \u00e8 stata storica per il club nerazzurro che ha partecipato alla Final Eight di Coppa Italia, in cui ha affrontato Treviso, e ha conquistato l'accesso ai quarti di finale play-off promozione in cui ha tenuto testa alla corazzata Montegranaro (arrivata in 2\u00aa posizione nel Girone Est) portando la serie fino a un'avvincente ed equilibrata Gara 5.\nRoster 2021-2022.\n\"Aggiornato al 10 novembre 2021.\""}
{"id": "2070217", "revid": "124123", "url": "https://it.wikipedia.org/wiki?curid=2070217", "title": "Morti nel 1128", "text": ""}
{"id": "2070218", "revid": "1819104", "url": "https://it.wikipedia.org/wiki?curid=2070218", "title": "Fabrizio Petrossi", "text": "Inizia la carriera per il rinnovato Tiramolla, poi approda alla Disney, dove illustra storie e copertine per \"Topolino\" e Topomistery dal 1993 al 1997.\nVerso la met\u00e0 degli anni novanta si \u00e8 trasferito in Francia per lavorare per gli uffici della Walt Disney Consumer Product di Parigi come disegnatore dei personaggi Disney per il publishing e il merchandising. In quegli anni ha anche intrapreso una collaborazione con la casa editrice scandinava Egmont e con il francese \"Journal de Mickey\" per la realizzazione di storie a fumetti come disegnatore e sceneggiatore.\nNel 2003 ritorna a lavorare come freelance per i pi\u00f9 importanti editori Disney internazionali, tra cui Disney Hachette, Egmont, Pearson, Disney Publishing.\nNel 2004 realizza per la statunitense Gemstone il \"graphic novel\" tratto dal film di animazione \"\".\nTra le sue creazioni personali pubblica per la Francia su \"Pif Gadget\" una nuova serie chiamata \"Orbit\" di cui \u00e8 autore dei testi e disegni.\nNel 2009 realizza le illustrazioni per una serie di libri per bambini chiamata \"Bush Tales\", in Inghilterra.\nNello stesso anno inizia una nuova collaborazione con Nickelodeon principalmente lavorando sul personaggio di Spongebob.\nCollabora in questo periodo anche con Walt Disney Imagineering Paris per illustrazioni e modelli destinati al Parco di Disneyland Paris."}
{"id": "2070222", "revid": "767487", "url": "https://it.wikipedia.org/wiki?curid=2070222", "title": "Joanna Pacitti", "text": "Biografia.\nGli esordi musicali e teatrali.\nJoanna Pacitti, di origini italo-irlandesi, \u00e8 nata il 6 ottobre del 1984 da Stella e Giuseppe Pacitti. Joanna si appassion\u00f2 al mondo della musica all'et\u00e0 di cinque anni quando inizi\u00f2 a cantare ai clienti del salone di barbiere gestito da suo padre. Successivamente si iscrisse a danza classica e grazie all'impegno di sua madre ha iniziato a competere con alcuni talenti nei locali di ballo e a partecipare ad alcuni concorsi. Nel 1996, all'et\u00e0 di soli 12 anni fu scelta per il 20\u00ba anniversario del musical \"Annie\" dopo aver partecipato ad un concorso sponsorizzato dal centro commerciale \"Macy's\".\nJoanna Pacitti partecip\u00f2 a ben 106 performance nel tour nazionale, ottenendo contrastanti critiche. Due settimane prima dello show era stata costretta ad atterrare a Broadway. Successivamente si ammal\u00f2 di bronchite, ma dopo essere stata sostituita ritorn\u00f2 subito in scena e inizi\u00f2 a venire pubblicizzata in modo massiccio. Sono in molti a ritenere che questa mossa non sia stata altro che programmata dai produttori al fine di promuoverne ulteriormente il debutto a Broadway. Successivamente Joanna venne sponsorizzata e pubblicizzata ovunque: su \"ABC World News Tonight\", \"Good Morning America\", \"American Journal\" e \"Turning Point\". Dopo questa esperienza ebbe poi l'opportunit\u00e0 di pubblicare libri e di partecipare a show televisivi.\nCarriera musicale.\nAll'et\u00e0 di 16 anni riusc\u00ec a firmare un contratto con la A&amp;M di Ron Fair, l'uomo che lanci\u00f2 artisti come Christina Aguilera o Vanessa Carlton. Joanna Pacitti registr\u00f2 alcune colonne sonore, tra cui il brano \"Watch Me Shine\" per Legally Blonde nel 2001, contenuta anche in un CD promozionale di 5 tracce pubblicato nel 2002. Il brano \"Watch Me Shine\" venne successivamente registrato gruppo taiwanese S.H.E che ne incise una cover.\nNel maggio del 2006 venne pubblicato il suo primo singolo \"Let It Slide\" tramite la Geffen Records e venne diffuso nelle radio e nelle televisioni verso la fine di giugno. Il suo album di debutto, \"This Crazy Life\" \u00e8 stato pubblicato il 15 agosto del 2006.\nL'album ottenne un successo piuttosto scarso, il flop port\u00f2 la Geffen Records a licenziare la cantante. Dal settembre del 2007 Joanna Pacitti non \u00e8 stata pi\u00f9 in contratto con la Geffen.\nSuccessivamente Joanna incise altre colonne sonore e si mise a lavorare ad un nuovo album, pur essendo priva di contratto.\nJoanna per\u00f2 dopo essere stata concorrente nell'ottava edizione di \"American Idol\", dove ha superato anche un'audizione, ha dichiarato di stare lavorando al secondo album che si trova gi\u00e0 in fase di registrazione."}
{"id": "2070225", "revid": "83531", "url": "https://it.wikipedia.org/wiki?curid=2070225", "title": "Palazzo Ani\u010dkov", "text": "Palazzo Ani\u010dkov ( - \"Ani\u010dkov dvorec\") \u00e8 un palazzo imperiale a San Pietroburgo che sorge all'intersezione della Prospettiva Nevskij con la Fontanka.\nIl palazzo, situato in una zona della citt\u00e0 gi\u00e0 appartenuta ad Anton de Vieira, prende il nome dal vicino Ponte Anichkov che attraverso la Fontanka: progettato per l'imperatrice Elisabetta I di Russia in un appariscente stile barocco elisabettiano, divenne la residenza privata pi\u00f9 imponente di quell'epoca. Secondo alcuni fu progettato dagli architetti Bartolomeo Rastrelli e Michail Zemtsov, ma non ci sono fonti che lo suffragano con sicurezza. La facciata principale si rispecchia nel fiume e in origine era collegata da un canale. \nXVIII e XIX secolo.\nI lavori di costruzione durarono tredici anni e, una volta terminati nel 1754, il palazzo fu presentato all'imperatrice al suo favorito (e forse sposo) il conte Aleksej Grigor'evi\u010d Razumovskij, dopo la cui morte torn\u00f2 di propriet\u00e0 della Corona, e fu donato nel 1776 da Caterina la Grande al suo favorito il principe Grigorij Aleksandrovi\u010d Pot\u00ebmkin. L'architetto Ivan Starov rinnov\u00f2 il palazzo in stile neoclassico, allora di moda, tra il 1778 e l'anno seguente mentre nello stesso periodo veniva disegnato un parco da un architetto inglese dei giardino, William Hould. \nDopo la morte di Potemkin il palazzo torn\u00f2 alla Corona e venne impiegato come sede del Gabinetto di Sua Maest\u00e0 Imperiale. Sotto Alessandro I, Giacomo Quarenghi ampli\u00f2 l'edificio costruendo il Gabinetto Imperiale lungo la prospettiva Nevsky, utilizzando uno stile neoclassico rigoroso, tanto che persiste il dubbio che il completamento non sia di mano del Quarenghi. Tre anni dopo Alessandro I concesse l'uso dell'edificio alla sorella Elena Pavlovna Romanova, in seguito granduchessa di Meclemburgo-Schwerin: in molti architetti lavorarono al cantiere rinnovandone gli interni.\nXX secolo.\nAlessandro III rinnov\u00f2 il palazzo, facendone decorare la facciata con rimandi allo stile storicista del tempo: qui l'ultimo zar Nicola II pass\u00f2 l'infanzia e fu il luogo di molte feste di famiglia, comprese le nozze della nipote Irina Aleksandrovna Romanova con il principe Feliks Feliksovi\u010d Jusupov nel 1914. La famiglia dell'ultimo zar preferiva gli appartamenti pi\u00f9 intimi del palazzo Anichkov alla vastit\u00e0 della loro residenza principale, il Palazzo d'Inverno e l'Imperatrice vedova Maria Feodorovna vi continu\u00f2 ad abitare fino alla Rivoluzione di Febbraio, quando vi si install\u00f2 il Ministero delle disposizioni. \nA seguito della Rivoluzione d'Ottobre, il palazzo Anichkov venne nazionalizzato e trasformato nel museo della citt\u00e0 di San Pietroburgo. Nel 1934 venne trasformato nel Palazzo del Giovane Pioniere, alloggiando oltre cento doposcuola per pi\u00f9 di 10.000 bambini. ."}
{"id": "2070232", "revid": "1431409", "url": "https://it.wikipedia.org/wiki?curid=2070232", "title": "William Sadler", "text": "Biografia.\nFiglio di Jane e William Sadler, si diplom\u00f2 alla Orchard Park High School. Sadler \u00e8 conosciuto soprattutto per le sue interpretazioni nei film \"58 minuti per morire - Die Harder\" (1990), \"Un mitico viaggio\" (1991) e \"Le ali della libert\u00e0\" (1994).\nDoppiatori italiani.\nNelle versioni in italiano dei suoi film, William Sadler \u00e8 stato doppiato da:\nNei prodotti a cui partecipa come doppiatore, in italiano \u00e8 stato sostituito da:"}
{"id": "2070235", "revid": "116944", "url": "https://it.wikipedia.org/wiki?curid=2070235", "title": "Paretone dei greci", "text": ""}
{"id": "2070237", "revid": "116944", "url": "https://it.wikipedia.org/wiki?curid=2070237", "title": "Limitone dei Greci", "text": ""}
{"id": "2070239", "revid": "116944", "url": "https://it.wikipedia.org/wiki?curid=2070239", "title": "Paretone dei Greci", "text": ""}
{"id": "2070240", "revid": "104458", "url": "https://it.wikipedia.org/wiki?curid=2070240", "title": "Maksim Aleksandrovi\u010d \u010cudov", "text": ""}
{"id": "2070243", "revid": "287204", "url": "https://it.wikipedia.org/wiki?curid=2070243", "title": "Spliceosoma", "text": "Lo spliceosoma \u00e8 un grosso complesso enzimatico formato da proteine e piccole molecole di RNA nucleare (snRNA, \"small nuclear RNA\"), tra cui U1, U2, U4/U6 e U5. Lo snRNA, unito a proteine, costituisce complessi chiamati snRNP (\"small nuclear ribonucleoproteins\"), che riconoscono specificamente le sequenze di consenso dei siti di splicing al 5' e al 3' di ogni introne e il residuo di adenosina che andr\u00e0 a costituire il sito di ramificazione dell'intermedio di maturazione \"a cappio\".\nLo spliceosoma possiede due porzioni che svolgono due ruoli differenti ed importanti nei meccanismi post-trascrizionali: una parte \u00e8 deputata al \"riconoscimento\" e l'altra parte \u00e8 invece deputata alla \"catalisi\".\nI siti enzimatici del complesso sono localizzati sulle molecole di snRNA anzich\u00e9 sulle proteine, come avviene di norma, e quindi lo spliceosoma \u00e8 definito come ribozima, ovvero un \"enzima a RNA\", forse un'eredit\u00e0 di un ancestrale mondo a RNA."}
{"id": "2070245", "revid": "767487", "url": "https://it.wikipedia.org/wiki?curid=2070245", "title": "Mark Foo", "text": "Biografia.\nNato a Singapore, si trasferisce con i genitori nelle isole Hawaii all'et\u00e0 di quattro anni e si appassiona subito al surf. Diventa professionista nel 1977, e gareggia nell'ASP World Tour. Dopo alcuni anni di attivit\u00e0, lascia la pratica agonistica per dedicarsi al free surfing nella baia di Waimea, nota internazionalmente per le onde giganti. Foo diviene celebre come surfista estremo.\nIl 23 dicembre del 1994, durante una grossa mareggiata, Foo arriva con un volo notturno dall'isola di Oahu per affrontare le grandi onde di Mavericks, altro spot famoso della costa nord del Pacifico. Nel tardo pomeriggio dello stesso giorno, su un'onda di circa sei metri, Foo ritarda un \"take off\" (manovra con la quale il surfista si alza in piedi sulla tavola) cadendo dentro il ventre dell'onda, ma l'incidente sembra di modesta entit\u00e0, considerato che Foo era un surfista esperto.\nDentro all'onda Foo viene probabilmente colpito dalla sua stessa tavola, assicurata alla gamba tramite il \"leash\" (un laccio che serve per impedire al surfista di perdere l'attrezzo), perdendo conoscenza, e il \"leash\" stesso potrebbe essersi incastrato nelle rocce del fondale impedendo al corpo di tornare a galla, oppure il surfista, confuso nell'oscurit\u00e0 sotto l'acqua potrebbe aver nuotato nella direzione sbagliata anzich\u00e9 verso la superficie per cercare aria. Gli altri surfisti in acqua non si accorgono della sua assenza, e il corpo senza vita di Foo viene trascinato dalla corrente a riva dopo alcune ore, con un pezzo della sua tavola ancora legato alla gamba.\nLa morte di Mark Foo accese una disputa sull'utilit\u00e0 del \"leash\" nelle onde giganti. Secondo i sostenitori del leash questo garantiva al surfista che non avrebbe perso la tavola, che in condizioni di difficolt\u00e0 rappresentava comunque un corpo galleggiante al quale aggrapparsi, mentre i detrattori di questo supporto ribattevano che il leash rappresentava un pericolo, per l'effetto fionda che avrebbe avuto in caso di caduta in grandi onde; inoltre, affermavano che esso poteva annodarsi agli arti, procurando lesioni a causa della forte trazione dell'acqua, e nei casi pi\u00f9 estremi avrebbe potuto anche legarsi al collo, soffocando l'atleta."}
{"id": "2070254", "revid": "121837", "url": "https://it.wikipedia.org/wiki?curid=2070254", "title": "Variabile alpha2 Canum Venaticorum", "text": ""}
{"id": "2070256", "revid": "287204", "url": "https://it.wikipedia.org/wiki?curid=2070256", "title": "NGC 1637", "text": "NGC 1637 \u00e8 una galassia a spirale intermedia situata nella costellazione dell'Eridano a 25 milioni di anni luce da noi. \u00c8 stata osservata una supernova all'interno della galassia, denominata.SN 1999em."}
{"id": "2070258", "revid": "37056", "url": "https://it.wikipedia.org/wiki?curid=2070258", "title": "Hoka hey", "text": ""}
{"id": "2070259", "revid": "767487", "url": "https://it.wikipedia.org/wiki?curid=2070259", "title": "Park Tae-Hwan", "text": ""}
{"id": "2070264", "revid": "36426", "url": "https://it.wikipedia.org/wiki?curid=2070264", "title": "Palazzeschi", "text": ""}
{"id": "2070265", "revid": "729019", "url": "https://it.wikipedia.org/wiki?curid=2070265", "title": "Standing NATO Maritime Group 1", "text": "Standing NATO Response Force Maritime Group 1 o SNMG1 \u00e8 uno dei comandi permanenti per la parte marittima della NATO Response Force, dipendente dall'Allied Maritime Command e composta principalmente da unit\u00e0 navali di stati con accesso all'Oceano Atlantico. La forza \u00e8 composta normalmente da 5 a 10 unit\u00e0. Il gruppo venne formato nel 1968, come Standing Naval Force Atlantic o STANAVFORLANT, ed ha assunto l'attuale denominazione a partire dal 1\u00ba gennaio 2005.\nLo \"Standing NATO Response Force Maritime Group 1\" \u00e8 composto da sei a dieci unit\u00e0 navali tra cacciatorpediniere e fregate. Canada, Germania, Paesi Bassi, Regno Unito e Stati Uniti forniscono tutti permanentemente una unit\u00e0 navale. Oltre a questi paesi, Belgio, Danimarca, Norvegia, Portogallo e Spagna forniscono al comando, anche se non regolarmente, unit\u00e0 navali.\nA causa dei tagli al bilancio della difesa la Koninklijke Marine, la Marina Reale dei Paesi Bassi, non sempre \u00e8 in grado di fornire una unit\u00e0 navale. Occasionalmente, una nave di rifornimento olandese fa parte del comando navale ed \u00e8 persino accaduto che il contributo olandese fosse limitato a un ufficiale di collegamento.\nStoria.\nLe basi per lo \"Standing NATO Response Force Maritime Group 1\" risalgono alla fine di novembre del 1966, quando il retroammiraglio americano Richard G. Colbert prepar\u00f2 un documento che proponeva la creazione di una forza navale antisommergibile di emergenza navale atlantica del Comando alleato per contrastare la minaccia dei sottomarini sovietici nell'Atlantico nordorientale, basata sull'esercitazione MATCHMAKER, un'esercitazione annuale di sei mesi che coinvolge navi delle marine NATO. Canada, Paesi Bassi, Regno Unito e Stati Uniti hanno reso concreta questa proposta mettendo disponibile una nave ciascuna per l'esercitazione MATCHMAKER I, cui fecero seguito MATCHMAKER II e MATCHMAKER III. Il successo delle esercitazioni MATCHMAKER ha portato la NATO a istituire STANAVFORLANT (STAding NAVal FORces atLANTic) nel dicembre 1967. La cerimonia ufficiale della sua costituzione di STANAVFORLANT avvenne il 13 gennaio 1968 a Portland.\nNel corso degli anni novanta, STANAVFORLANT \u00e8 stata fortemente coinvolta nel Mare Adriatico nell'operazione Maritime Monitor (luglio-novembre 1992), nell'Operazione Maritime Guard (novembre 1992-giugno 1993) e Operazione Sharp Guard (giugno 1993-ottobre 1996), per garantire il controllo dell'embargo marittimo delle armi alla Jugoslavia in conformit\u00e0 alle risoluzioni 713, 715, 787, 820 e 943 delle Nazioni Unite. Tra il novembre 1992 e il giugno 1996 furono intercettate circa 74.000 navi, quasi 6.000 furono ispezionate in mare e pi\u00f9 di 1.400 furono dirottate e ispezionate in porto.\nLa forza \u00e8 stata ribattezzata \"Standing NATO Maritime Group 1\" nel gennaio 2005.\nNel settembre 2007, lo \"Standing NATO Maritime Group 1\" era nel Mar Rosso diretto a Suez per completare una circumnavigazione dell'Africa quando \u00e8 esploso il vulcano Jabal al-Tair e le navi dello SNMG1 hanno assistito la guardia costiera yemenita nel recupero del personale militare di stanza sull'isola.\nDa marzo a giugno 2009 SNMG1 \u00e8 stato dispiegato dalla NATO al largo delle coste somale per condurre l'operazione Allied Protector, per difendere e proteggere le navi del Programma alimentare mondiale (WFP) dalla minaccia di pirateria e rapina a mano armata, consentendo cos\u00ec al WFP di compiere la sua missione di fornire aiuti umanitari.\nDall'agosto 2009, SNMG1 fornisce navi per la missione antipirateria della NATO Ocean Shield nel Golfo di Aden.\nTra il 23 e il 25 marzo 2012 il gruppo ha condotto un'esercitazione con il gruppo da battaglia, dalla USS Enterprise, mentre era impiegato nella missione Active Endeavour nel Mar Mediterraneo. Il comandante del gruppo, il commodoro Ben Bekkering, della Marina Reale Olandese, visit\u00f2 l'Enterprise. In quel momento il gruppo era costituito dalla fregata De Ruyter della Marina Reale Olandese, dalla fregata della marina spagnola \u00c1lvaro de Baz\u00e1n, dalla fregata della marina tedesca Rheinland-Pfalz e dalla fregata della Marina reale canadese HMCS Charlottetown.\nNel novembre 2018 la fregata norvegese HNoMS Helge Ingstad, che in quel momento stava operando con lo SNMG1, \u00e8 stata coinvolta in una collisione con una petroliera battente bandiera maltese e ha dovuto arenarsi deliberatamente per impedirne l'affondamento. Il resto dello SNMG1 era a disposizione per fornire assistenza.\nOrganizzazione.\nSNMG1 \u00e8 una componente della NATO Response Force (NRF) la forza di risposta rapida della NATO alle dipendenze del Comando marittimo alleato di Northwood \u00e8 alle dipendenze del Comando marittimo alleato di Northwood. Il suo scenario operativo \u00e8 di solito l'Atlantico orientale, anche se negli ultimi anni, con la partecipazione all'Operazione Active Endeavour, la forza ha operato anche nel Mediterraneo e con la partecipazione all'operazione Allied Protector e all'Operazione Ocean Shield, la forza ha operato anche al largo delle coste della Somalia e nel Golfo di Aden.\nIl suo attuale comandante \u00e8 il Commodoro Jos\u00e9 Ant\u00f2nio Mirones della Marina Militare Portoghese.\nAttualmente il gruppo navale \u00e8 composto da:"}
{"id": "2070268", "revid": "767487", "url": "https://it.wikipedia.org/wiki?curid=2070268", "title": "Stress (rapper)", "text": "Biografia.\nNel 2003 pubblica il suo primo album solista, \"Billy Bear\", che vende oltre 17.000 copie.\nIl 14 febbraio 2005 esce nei negozi il CD \"25.07.03\", che si piazza direttamente al terzo posto della hit parade della Svizzera. In totale vengono vendute oltre 40.000 copie, che valgono a Stress un doppio disco d'oro. L'album viene ripubblicato il 2 dicembre dello stesso anno in \"Gold Edition\", con un DVD bonus. La tourn\u00e9e prevista inizialmente della durata di 2 mesi viene ampliata a 10 mesi, durante i quali viene attraversata interamente la Svizzera.\nIl 16 febbraio 2007 viene pubblicato il terzo album \"Renaissance\", che debutta direttamente al primo posto della hit parade svizzera, ottenendo in meno di due mesi il primo disco di platino con 30.000 copie, che successivamente diventano 70.000. L'album si piazza al settimo posto nella classifica di vendita degli album del 2007.\nNel 2008 Stress si sposa con la modella svizzera Melanie Winiger, da cui si \u00e8 separato nel 2011."}
{"id": "2070270", "revid": "1418004", "url": "https://it.wikipedia.org/wiki?curid=2070270", "title": "Premio Astounding per il miglior nuovo scrittore", "text": "Il premio Astounding per il miglior nuovo scrittore (fino al 2019 premio John Wood Campbell per il miglior nuovo scrittore) \u00e8 assegnato annualmente all'autore della migliore opera di fantascienza o fantasy la cui opera prima sia stata edita su una pubblicazione professionale nei due anni precedenti.\nIl premio fino al 2019 \u00e8 stato dedicato alla memoria di John W. Campbell, famoso curatore editoriale e scrittore di fantascienza. In seguito al dibattito nella comunit\u00e0 fantasy e fantascientifica scatenato dal discorso di accettazione di Jeanette Ng, che defin\u00ec Campbell \"fascista\" lo sponsor del premio (la rivista \"Analog Science Fiction and Fact\") decise di cambiare il suo nome in \"Astounding Award for Best New Writer\" (\"Premio Astounding per il miglior nuovo scrittore\").. \"Astounding Stories\" \u00e8 il primo nome di \"Analog\".\nTale premio non deve essere confuso con il premio John Wood Campbell Memorial che viene assegnato al miglior romanzo di fantascienza edito in un determinato anno. I due premi sono gestiti da due differenti organizzazioni e non sono collegati.\nLa gestione, la scelta dei nominati e del vincitore \u00e8 effettuata nell'ambito del comitato organizzatore del Worldcon (gli stessi che gestiscono il premio Hugo) e durante la manifestazione \u00e8 effettuata la premiazione."}
{"id": "2070271", "revid": "486946", "url": "https://it.wikipedia.org/wiki?curid=2070271", "title": "John W. Campbell Award for Best New Writer", "text": ""}
{"id": "2070272", "revid": "162719", "url": "https://it.wikipedia.org/wiki?curid=2070272", "title": "SNMG1", "text": ""}
{"id": "2070279", "revid": "123979613", "url": "https://it.wikipedia.org/wiki?curid=2070279", "title": "Corpo farfallato", "text": "Il corpo farfallato \u00e8 un componente meccanico o elettromeccanico fondamentale del motore a combustione interna ad accensione comandata, posto nell'impianto d'alimentazione e che si occupa di regolare il flusso d'aria da immettere nel carburatore o, nei motori a iniezione, direttamente nella camera di combustione, e in tal modo di regolare il numero dei giri al minuto del motore.\nIl corpo farfallato \u00e8 l'elemento principale dell'insieme denominato sistema di alimentazione dei motori a combustione interna.\nI motori ad accensione per compressione non lo necessitano in quanto in essi il numero dei giri al minuto del motore viene regolato solamente regolando la quantit\u00e0 di combustibile iniettato (congiuntamente alla fasatura di iniezione).\nCaratteristiche del corpo farfallato.\nIl corpo farfallato \u00e8 composto essenzialmente da un condotto principale cilindrico od ovale che mette in comunicazione l'interno del gruppo termico (cilindro, testata, pistone, camera di combustione) con l'esterno.\nLungo il percorso di questo condotto si trova una valvola a farfalla, che ha la funzione di regolare il flusso d'aria all'interno del condotto.\nLa valvola \u00e8 gestita in modo diretto (mediante un tirante metallico mosso dall'acceleratore) o indiretto (mediante un sensore che rileva l'inclinazione dell'acceleratore e invia un segnale alla centralina di iniezione, che a sua volta comanda tramite un segnale separato, che mette in funzione un motore elettrico, l'inclinazione della valvola a farfalla) dal comando dell'acceleratore: accelerare significa, in pratica, fare in modo che il comando incrementi l'apertura della valvola provocando un maggiore afflusso d'aria dentro il condotto di aspirazione (e di conseguenza un maggior afflusso di carburante nel carburatore, oppure una variazione di un segnale generato da un sensore di pressione assoluta presente nel condotto di aspirazione, o di un debimetro, che determina un incremento, da parte della centralina di iniezione, della quantit\u00e0 del carburante iniettato nei cilindri, con in entrambi i casi l'obiettivo di mantenere il pi\u00f9 possibile il rapporto stechiometrico della miscela aria-carburante vicino a quello ideale; di conseguenza, nei motori a scoppio \u00e8 l'incremento e il decremento del volume di aria aspirato a determinare rispettivamente l'incremento e il decremento della quantit\u00e0 del carburante bruciato e di conseguenza dei giri al minuto del motore e soprattutto nei motori a iniezione \u00e8 inoltre fondamentale che tra il filtro dell'aria e la camera di combustione non vi siano infiltrazioni di aria, in modo da evitare irregolarit\u00e0 del funzionamento del motore dovute ad anomalie nella formazione della miscela).\nL'aria all'interno del corpo farfallato viene aspirata grazie alla depressione creata, all'interno del cilindro, dal moto discendente del pistone nei motori a quattro tempi. Nei motori a due tempi l'aria viene aspirata dal carter quando risale il pistone, mentre nei motori sovralimentati l'aria viene in diversi modi portata nel motore, non prima di essere stata raffreddata da un intercooler, tramite un compressore.\nVariazioni.\nAlcuni corpi farfallati a comando meccanico diretto, per garantire la certezza di un afflusso minimo d'aria in qualsiasi condizione ed eventualit\u00e0, sono provvisti di un secondo condotto che scavalca la valvola e che funge da condotto per il regime minimo, il grado d'apertura del quale viene regolato da un motore elettrico (detto in gergo meccanico \"motorino del minimo\"), il quale, in base al comando di un'apposita centralina, opera una regolazione pi\u00f9 precisa del flusso dell'aria, tenendo il motore al regime di minimo pi\u00f9 idoneo in base alla temperatura del liquido di raffreddamento e allo stato di attivazione di accessori come il compressore dell'aria condizionata. Tale accorgimento \u00e8 superfluo nei corpi farfallati provvisti di regolazione elettromeccanica, nei quali l'inclinazione della valvola al regime minimo \u00e8 in ogni momento precisamente regolata dalla centralina di iniezione."}
{"id": "2070280", "revid": "188323", "url": "https://it.wikipedia.org/wiki?curid=2070280", "title": "Corpi farfallati", "text": ""}
{"id": "2070285", "revid": "1318658", "url": "https://it.wikipedia.org/wiki?curid=2070285", "title": "Elisabetta Gardini", "text": "Biografia.\nTeatro.\nHa iniziato la sua carriera artistica come attrice teatrale e ha lavorato, tra gli altri, con attori del calibro di Vittorio Gassman e Giorgio Albertazzi. Dopo la maturit\u00e0 classica si diploma alla \"Bottega\" di Vittorio Gassman. Raggiunge la fama nazionale con la televisione: sul piccolo schermo esordisce nel 1983, attrice giovane in uno degli ultimi appuntamenti con la \"commedia in diretta\" della domenica pomeriggio su Rai 2, nel 1984 conduce \"Cartoni magici\", contenitore pomeridiano per ragazzi, un anno dopo \u00e8 eletta rivelazione dell'anno grazie a \"Domenica in\", e per quasi vent'anni, come conduttrice e poi come attrice, \u00e8 uno dei personaggi pi\u00f9 popolari della TV.\nIl successo arriva con la TV, eppure i primi passi di Elisabetta Gardini sono tutti in teatro: innanzitutto la formazione sotto la direzione di Vittorio Gassman, il debutto (\"Frida\") con Giorgio Albertazzi in \"Enrico IV\" di Luigi Pirandello (stagioni 1981/82 e 1982/83), nel 1994, e per due stagioni di seguito, sospende gli impegni in TV e cede all'offerta del grande regista Benno Besson: \u00e8 Gertrude nell\"'Hamlet\" di William Shakespeare.\nSul palco \u00e8 tornata spesso, soprattutto d'estate, quando dormivano i palinsesti televisivi, e ha abbracciato il karma di \"Antigone\" (1989) e \"Elettra\" (1994), la verve de \"La bisbetica domata\" (1996) e ha indossato i panni maschili di Oberon in \"Sogno di una notte di mezza estate\". Nel 1996 riapre, dopo 44 anni, il Teatro Civico di Norcia. Dal 1998 \u00e8 anche produttrice degli spettacoli in cui recita, attraverso la societ\u00e0 Frida srl.\nNel 1999, a luglio, fonda ad Amalfi l'Ibsen Festival e interpreta Nora, protagonista di \"Casa di bambola\" (al Teatro greco di Taormina in agosto); l'anno dopo \u00e8 Elena Alving in \"Spettri\". Da nome in ditta e da impresario, \u00e8 in cartellone all'Eliseo di Roma (2001) e in tourn\u00e9e in Norvegia (settembre 2000), dove ha ottenuto una straordinaria accoglienza di pubblico e di critica.\nNel 2003 con \"La Venexiana\" (repliche al teatro Valle di Roma nel 2004), co-prodotto insieme al Festival teatrale di Borgio Verezzi.\nTelevisione.\nDurante il suo lungo cammino, soprattutto su Rai 1, ha condotto \"Cartoni magici\" (1983/1984), \"Domenica in\" (1985/86) e \"Italia Sera\" (con Piero Badaloni), \u00e8 salita sul palco di Sanremo (1984), ha inaugurato \"Unomattina\" (1986/87, sempre con Badaloni), ha impersonato il testimonial ideale del Giffoni Film Festival (1988/89/90/91), ha sorretto il traino al TG1 delle 13:30 animando \"Piacere Raiuno\" (1992), ha raggiunto l'ambito traguardo del sabato sera con \"Europa Europa\" (1988/1989/1990), ha per la prima volta sperimentato la seconda e la terza serata della Rai con \"Caff\u00e8 italiano\" (1992/93), ha inaugurato il Concerto di Natale in Vaticano (1993) e ha portato a oltre sei milioni la platea di \"Donne al bivio\" (1999/2000).\nNel 1998 ha interpretato la dottoressa Laura Andrei, la protagonista di \"Una donna per amico\" (1998/1999/2000), sempre su Rai 1. Ha lavorato anche per Rai 2: conduttrice per \"Serata d\u2019onore\" e per \"Profondo Giallo\", attrice per \"Un caso di coscienza\".\nPolitica.\nDopo una prima esperienza con il Patto per l'Italia guidato da Mario Segni - si era candidata nel 1994, ma era stata sconfitta da Emma Bonino - nel 2004 Elisabetta Gardini lascia definitivamente il teatro e la televisione per riprendere il suo percorso politico, candidandosi con Forza Italia alle Europee. Le 34.000 preferenze che raccoglie con appena quattro settimane di campagna elettorale persuadono Silvio Berlusconi a nominarla portavoce nazionale del partito.\nAlle elezioni regionali in Veneto del 2005 \u00e8 eletta consigliere regionale, entrando nella commissione Cultura. Alle elezioni politiche del 2006 \u00e8 stata eletta alla Camera.\nDal 2008 ricopre l'incarico di europarlamentare, subentrata come prima dei non eletti di Forza Italia al seggio lasciato libero a Strasburgo da Renato Brunetta, dimessosi per incompatibilit\u00e0 con l'incarico ministeriale.\nAlle Elezioni europee del 2009 \u00e8 rieletta nella lista del Popolo della Libert\u00e0 con 79.024 preferenze nella Circoscrizione Italia nord-orientale e fa parte del Gruppo del PPE. Aderisce alla rinata Forza Italia.\nIl 16 aprile 2014 viene ufficialmente candidata, alle Elezioni europee del 2014 in Italia come capolista di Forza Italia nella Circoscrizione Italia nord-orientale (Emilia Romagna, Friuli-Venezia Giulia, Trentino-Alto Adige e Veneto). Con 67.888 preferenze \u00e8 la prima nella Circoscrizione Nord Est per FI venendo rieletta.\nIl 1\u00ba luglio gli eurodeputati del suo partito la scelgono all'unanimit\u00e0 come capo delegazione all'interno del gruppo del Ppe.\nDal 20 novembre 2015 al 12 agosto 2017 \u00e8 commissario del partito in Trentino.\nIl 12 aprile 2019, prima delle elezioni europee del 26 maggio, decide di lasciare Forza Italia \u201c\"dopo aver constatato che le scelte politiche del partito non sono pi\u00f9 quelle che mi avevano spinto ad aderire, a diventare parlamentare europeo e ad accettare di esserne il capo delegazione a Strasburgo\u201d\" mostrando risentimento nei confronti del collega Antonio Tajani, colpevole di averla umiliata non rispettando il suo ruolo di capogruppo, di gestire il partito in maniera sbagliata e personalistica e di aver anteposto pi\u00f9 volte nel corso degli anni l'interesse dell'Europa a quello dell'Italia. Il 16 aprile, su proposta del vicepresidente Raffaele Fitto, la Gardini viene accolta nel Gruppo dei Conservatori e dei Riformisti Europei e il giorno seguente viene ufficializzata la sua candidatura nella Circoscrizione Italia nord-orientale per Fratelli d'Italia. Nonostante il partito sia riuscito a superare la soglia di sbarramento nazionale e la candidata abbia raccolto oltre 14.000 preferenze, non viene rieletta venendo superata dalla leader Giorgia Meloni e dal collega Berlato.\nViene poi nominata Commissario per la Costituente di Padova e provincia nonch\u00e9 membro dell'Esecutivo Nazionale e si candida alle regionali in Veneto del settembre 2020 risultando essere la prima dei non eletti in Provincia di Padova con 3217 preferenze."}
{"id": "2070288", "revid": "287204", "url": "https://it.wikipedia.org/wiki?curid=2070288", "title": "Dmitrij Jaro\u0161enko", "text": "Biografia.\nStagioni 1999-2006.\nOriginario di Novosibirsk, inizi\u00f2 a praticare biathlon a livello agonistico nel 1987. In Coppa del Mondo esord\u00ec il 12 marzo 1999 nella sprint di Oslo Holmenkollen dove giunse 66\u00ba.\nNella carriera di Jaro\u0161enko, ufficiale dell'esercito russo, i primi risultati di rilievo risalgono al 2004, quando agli Europei di Minsk vinse la medaglia d'argento nell'individuale, e a Chanty-Mansijsk dove ottenne due medaglie di bronzo nel \"Summer Grand Prix\". Nella stagione successiva, sempre nella localit\u00e0 russa, fece i primi punti in Coppa del Mondo; inoltre vinse a Garmisch-Partenkirchen un'individuale in Coppa Europa. Nella stagione 2005-2006 l'atleta vinse altre quattro gare in Coppa Europa, portandosi a casa la classifica generale pi\u00f9 altre due di specialit\u00e0.\nStagioni 2007-2012.\nIn Coppa del Mondo conquist\u00f2 il primo podio il 2 dicembre 2006 nella sprint di \u00d6stersund (2\u00b0) e la prima vittoria il 10 dicembre dello stesso anno nella staffetta di Hochfilzen. Nella stagione 2006-2007 conquist\u00f2 la Coppa del Mondo di inseguimento; in quella 2007-2008 arriv\u00f2 2\u00ba nella classifica generale dietro a Ole Einar Bj\u00f8rndalen. Vinse inoltre due medaglie d'oro nella staffetta ai Campionati mondiali, ad Anterselva nel 2007 e a \u00d6stersund nel 2008.\nDurante i controlli antidoping effettuati su campioni raccolti il 3, 4 e 5 dicembre 2008 a \u00d6stersund risult\u00f2 positivo all'EPO, assieme alle compagne di squadra Al'bina Achatova ed Ekaterina Jur'eva, e nel febbraio dell'anno successivo venne squalificato fino al 3 dicembre 2010, con il conseguente annullamento dei risultati ottenuti nelle gare ancora disputate fino al 25 gennaio 2009.\nDopo lo scadere della squalifica disput\u00f2 una sola gara in Coppa del Mondo, l'individuale di Ruhpolding del 12 gennaio 2011 chiusa al 68\u00ba posto, prima del ritiro nel 2012.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nRL = staffetta"}
{"id": "2070289", "revid": "2039709", "url": "https://it.wikipedia.org/wiki?curid=2070289", "title": "Calderone (cucina)", "text": "Il calderone, dal latino \"calidus\" mediante la forma \"calideronem\", \u00e8 un tipo di pentola molto grande, realizzata in metallo, ferro, rame, bronzo, caratterizzata dal fondo tondeggiante. \nStoria.\nI primi calderoni compaiono nella preistoria come recipienti in bronzo utilizzati solitamente per la cottura dei cibi, ma il cui uso effettivo pu\u00f2 essere stato sovente diverso.\nStruttura.\nIl manico, incernierato in modo da poter essere ripiegato, serve per appendere il calderone a un treppiede o ad altro sostegno verticale capace di mantenerlo sospeso sopra il fuoco, nonch\u00e9 per trasportarlo utilizzando un asse di sostegno sorretto orizzontalmente da due o pi\u00f9 persone. Alcuni calderoni sono dotati di tre piedi d'appoggio saldati e adeguati alle dimensioni della pentola.\nSi utilizza il calderone per cuocere grosse quantit\u00e0 di cibo o grossi pezzi di alimento. Durante la macellazione casalinga del maiale lo si utilizzava per cuocere le cotenne, le ossa da spolpare e per preparare lo strutto. Veniva utilizzato anche per fare il bucato.\nNel nostro immaginario il calderone \u00e8 il pentolone delle streghe e dei druidi o quello in cui i cannibali lessano l'avventuroso esploratore.\nIl paiolo \u00e8 simile al calderone, ma ha dimensioni pi\u00f9 contenute."}
{"id": "2070292", "revid": "36426", "url": "https://it.wikipedia.org/wiki?curid=2070292", "title": "Mercedes-Benz M06", "text": "Con la sigla Mercedes-Benz M06 (o Daimler-Benz M06) si intende una famiglia di motori a scoppio prodotti dal 1928 al 1934 dalla Casa automobilistica tedesca Daimler-Benz per il suo marchio Mercedes-Benz.\nStoria e caratteristiche.\nQuesto gruppo di motori \u00e8 probabilmente uno dei pi\u00f9 famosi tra i propulsori delle Mercedes-Benz d'anteguerra. In particolare tali motori sono divenuti famosi per il loro impiego nelle grosse Mercedes-Benz SSK ed SSKL utilizzate nelle competizioni a cavallo tra la fine degli anni venti e l'inizio degli anni trenta (indimenticabili per gli appassionati sono state le prodezze di Rudolf Caracciola, uno dei pi\u00f9 grandi piloti nella storia della Casa tedesca).&lt;br&gt;\nI motori \"M06\" nascono da una rivisitazione del motore Daimler M9856, utilizzato sulle primissime \"Mercedes-Benz 680 Typ S\" ed a sua volta evoluzione del motore M9456 montato sulle Mercedes-Benz 630. Ne riprendono l'architettura generale, ma ne viene incrementato il rapporto di compressione. Come il motore originario di partenza, nato dalla mente del grande Ferdinand Porsche, anche questo nuovo motore \u00e8 frutto dell'estro del futuro patr\u00f2n della Casa di Zuffenhausen.&lt;br&gt;\nI motori \"M06\" sono nati e si sono diffusi subito sia come 6.8 litri, sia nella pi\u00f9 prestante configurazione da 7.1 litri.&lt;br&gt;\nDi seguito vengono illustrate le varie versioni e varianti dei motori della famiglia \"M06\".\nM06.\nIl primo membro di questa famiglia di motori \u00e8 noto con la sigla \"M06\" pura e semplice. \u00c8 il motore che deriva direttamente dal 6.8 delle prime \"Mercedes-Benz 680 Typ S\". A partire da tale motore, il dott. Ferdinand Porsche, dopo aver incrementato il rapporto di compressione (portato dal valore di 5:1 dei motori \"M9856\" pi\u00f9 spinti a 6.2:1), ha montato anche l'accensione a doppia candela. Anche questo motore, come l'unit\u00e0 da cui deriva, \u00e8 sovralimentato mediante compressore volumetrico Roots.&lt;br&gt;\nDi seguito sono riportate per intero le caratteristiche del primo motore \"M06\":\nUna sottovariante di rilievo \u00e8 stata preparata per i piloti ufficiali Mercedes-Benz, vantava un rapporto di compressione innalzato a 6.5:1 ed erogava 190 CV da aspirata, raggiungendo a compressore inserito la ragguardevole (per l'epoca) potenza di 250 CV. La vettura che utilizzava questo motore venne cos\u00ec denominata \"Mercedes-Benz 26/190/250 PS Typ S\" e venne prodotta unicamente per uso agonistico nel solo anno 1929.\nM06 II.\nLa sigla M06 II identifica la variante di cilindrata maggiorata del grosso motore Mercedes-Benz, con cui la famiglia \"M06\" ha fatto il suo esordio. Si tratta quindi anche in questo caso di un motore derivato dal 6.8 litri \"M9856\" piuttosto che dal 6.8 litri \"M06\". Qui la cilindrata \u00e8 stata portata a 7065 cc grazie all'aumento dell'alesaggio, passato da 98 a 100\u00a0mm. Contemporaneamente il rapporto di compressione \u00e8 passato da 5 a 5.2:1. In configurazione standard questo motore erogava 140 CV senza compressore attivato e 200 CV a 3300 giri/min con compressore inserito. La coppia massima raggiungeva 450 Nm a 1920 giri/min. Una seconda variante erogava la stessa potenza massima, ma con una punta massima di 160 CV in fase aspirata.&lt;br&gt;\nSono esistite comunque alcune varianti di tale motore caratterizzate dal rapporto di compressione invariato a 5:1, come nel motore di derivazione.&lt;br&gt;\nEsistono inoltre altre due varianti caratterizzate entrambe dal rapporto di compressione innalzato a 6.2:1. In queste configurazioni la potenza massima raggiungeva 225 e 250 CV.&lt;br&gt;\nTutti questi motori hanno trovato applicazione sulla \"Mercedes-Benz Typ SS\" (1928-34). Le varianti da 225 e 250 CV sono state montate anche sulle \"Mercedes-Benz SSK\" (1928-32).&lt;br&gt;\nUn'ulteriore variante \u00e8 stata preparata per i piloti delle \"Typ SS\" impiegate nelle competizioni sportive. In tale configurazione il motore arrivava ad erogare ben 300 CV grazie alla presenza di un compressore maggiorato denominato \"Elefante\".&lt;br&gt;\nPer maggior chiarezza, dato il gran numero di varianti, nella seguente tabella sono riportate tutte le varianti relative al motore \"M06 II\", tutte di cilindrata pari a 7065 cc. Ove specificato, le applicazioni si riferiscono a modelli utilizzati esclusivamente in campo agonistico.\nM06 RS.\nLa pi\u00f9 alta evoluzione dei motori \"M06\" si ha con l'arrivo dell'unit\u00e0 \"M06 RS\". Essa deriva direttamente dal motore \"M06 II\" da gara, quello da 300 CV. Qui il rapporto di compressione \u00e8 stato innalzato a 7:1. La potenza massima a compressore inserito rimane invariata, mentre la potenza in configurazione aspirata raggiunge 240 CV. La coppia massima era invece di 689 N\u00b7m a 2000 giri/min.&lt;br&gt;\nQuesto motore \u00e8 stato montato sulla \"Mercedes-Benz SSKL\" (1929-32)."}
{"id": "2070295", "revid": "287204", "url": "https://it.wikipedia.org/wiki?curid=2070295", "title": "Mello (personaggio)", "text": ", vero nome di , \u00e8 un personaggio del manga e anime \"Death Note\", creato da Tsugumi Ohba e Takeshi Obata.\n\u00c8 noto per essere tra i principali candidati a succedere a Elle, nonch\u00e9 il pi\u00f9 autorevole, superando anche Near, a prenderne il posto.\nStoria.\nMello \u00e8 uno degli orfani allevati alla Wammy's House di Watari allo scopo di trovare un successore a Elle. Nei test dell'istituto si classificava sempre secondo alle spalle di Near, nei confronti del quale sviluppa un grande complesso d'inferiorit\u00e0. I due vengono convocati dopo la morte di Watari ed Elle dal nuovo direttore dell'orfanotrofio, Roger, che li invita a collaborare per risolvere il caso Kira, ma Mello rifiuta categoricamente l'aiuto del rivale e avvia l'indagine con mezzi propri. Cinque anni dopo, all'et\u00e0 di vent'anni, fa parte di una organizzazione mafiosa.\nRuolo.\nAvendo saputo che il quartier generale giapponese, diretto da Light Yagami, possiede una copia del quaderno, organizza il rapimento della sorella di quest'ultimo, in modo da scambiarla con il prezioso oggetto. Nel frattempo aveva sfruttato le sue abilit\u00e0 investigative per entrare in una gang criminale americana e aiutarla a sgominare i rivali, guadagnandosi il rispetto dei mafiosi sebbene avesse solo diciannove anni. Dopo avere ottenuto il Death Note lo usa subito per eliminare quanti pi\u00f9 membri possibili dell'SPK, in modo da ostacolare Near che ne era a capo. Improvvisamente fa la sua comparsa nel mondo degli umani Shidoh, lo \"shinigami\" a cui apparteneva il quaderno di cui si era impossessato Ryuk, determinato a farselo restituire: Mello, per niente colpito dall'essere soprannaturale, lo convince a collaborare con lui e l'altro, intimorito dalla sua mancanza di rispetto, accetta.\nLight organizza un piano che, con il supporto di Ryuk e il quaderno nelle mani di sua suo padre, Soichiro Yagami, ha successo e porta alla morte di tutti i mafiosi nel covo; l'unico a salvarsi \u00e8 Mello, il quale per\u00f2 si fa vedere in volto da Soichiro, che ne scopre il nome grazie agli occhi che aveva scambiato con Ryuk. Da questo momento Light ne conosce il nome e il volto, tramite un identikit, che non basta tuttavia a ucciderlo. La mossa successiva del giovane \u00e8 recarsi al quartier generale di Near per riprendersi l'unica foto che lo ritraeva; in cambio rivela che alcune regole del quaderno sono false. Subito dopo inganna entrambi i rivali mandando Mogi nella base di Near, per studiare le reazioni di Elle: anche Mello infatti sospetta che Light Yagami sia Kira.\nDa questo punto si defila, continuando per\u00f2 a sorvegliare Misa Amane assieme all'amico Matt, un altro ragazzo della Wammy's House con il vizio del fumo e la passione per i videogiochi. Si spostano assieme a tutti gli altri in Giappone, dove organizzano il rapimento di Kiyomi Takada, la portavoce di Kira: nel corso dell'azione, per\u00f2, Matt viene ucciso dagli uomini della scorta mentre Mello viene visto in volto dalla donna, che lo elimina con delle pagine del quaderno che nascondeva nel reggiseno. A giudicare dalla scena sembra che il suo ultimo gesto sia stato tentare di uccidere la giornalista con un fucile che aveva con s\u00e9, fallendo. In realt\u00e0 Mello sapeva che solo rapendo Takada e facendola uccidere da Mikami Near avrebbe avuto le prove per incastrare Light, anche se Mello per fare questo sarebbe morto quasi certamente. Infatti lo si vede parlare a proposito di ci\u00f2 con Lidner, un'agente di Near.\nSebbene non sia riuscito a provare che Light fosse Kira il suo aiuto \u00e8 stato determinante, come rivela Near quando smaschera Light: infatti solo insieme i due (che rappresentavano i due caratteri fondamentali di Elle) potevano battere Kira. Near dir\u00e0 che Mello aveva capito di non essere all'altezza del loro predecessore e aveva quindi collaborato con lui fino alla sua morte e anche dopo. Halle Lidner riterr\u00e0 inoltre che Mello sapeva che sarebbe dovuto morire, poich\u00e9 sapeva che l'unico modo per ottenere la posizione del vero Death Note di Mikami fosse costringerlo a uccidere qualcuno per un bisogno immediato. Near riflette su questo durante il confronto finale con Light e riconosce a Mello il pi\u00f9 importante ruolo che ha avuto nel permettergli di scoprire l'identit\u00e0 di Kira.\nMello \u00e8 anche l'autore del romanzo spin-off \"\", in cui racconta del caso pi\u00f9 intricato risolto da Elle.\nPersonaggio.\nMello, \u00e8 nato il 13 dicembre 1989, \u00e8 alto 1,71 m, pesa 52\u00a0kg ed \u00e8 di gruppo sanguigno A. Cos\u00ec come Elle e Near anche Mello ha una passione particolare: il cioccolato. Come nel caso di Elle con i dolci sono rare le vignette in cui non mangia una tavoletta di cioccolato. L'irruenza e la temerariet\u00e0 sono altri tratti caratteristici del personaggio: se Near non ha mai viaggiato da solo Mello pur di salvarsi \u00e8 disposto a fare saltare in aria la base in cui lui stesso si trova. Non esita inoltre ad allearsi con i criminali pur di identificare Kira e ci\u00f2 fa di Mello stesso un criminale (\u00e8 stato infatti incriminato per il rapimento del capo della polizia giapponese e della sorella di Light). Muore il 26 gennaio 2010 per mano di Kiyomi Takada, sotto gli ordini di Kira (Light Yagami), che ne conosceva il nome vero.\nDurante l'esplosione della sua base rimane ferito al volto: in seguito il suo volto sar\u00e0 deturpato da una cicatrice diagonale che va dall'occhio sinistro al lato sinistro della mandibola, anche se in alcune immagini la cicatrice parte dall'occhio sinistro.\nIn un'intervista Takeshi Obata ha dichiarato di avere inserito la cicatrice nel personaggio di Mello in quanto lo rendeva pi\u00f9 \"umano\" e ha rivelato che Mello \u00e8 mancino."}
{"id": "2070296", "revid": "226458", "url": "https://it.wikipedia.org/wiki?curid=2070296", "title": "Radio Nazionali Associate", "text": "RNA - Radio Nazionali Associate \u00e8 una associazione che rappresenta le radio nazionali commerciali italiane.\nL'associazione.\nL'Associazione delle Radio Nazionali (RNA - Radio Nazionali Associate) \u00e8 stata costituita nel 1986 con l'obiettivo di promuovere e sostenere lo sviluppo della radiofonia privata ed in particolare quella a diffusione nazionale in Italia. Fin dalla sua fondazione hanno aderito alla RNA le principali aziende radiofoniche nazionali.\nLa RNA \u00e8 certamente la struttura maggiormente rappresentativa della radiofonia nazionale, grazie alle imprese associate che appartengono significativamente ai maggiori gruppi di comunicazione dell'Italia (l'Espresso, Il Sole 24 ORE, Mondadori), ad editori indipendenti e ad aree politiche e religiose e rappresentano esclusivamente concessionarie radiofoniche operanti in ambito nazionale ed a tale scopo legittimamente abilitate.\nL'attivit\u00e0.\nL'attivit\u00e0 ultra-decennale della RNA \u00e8 stata rivolta verso la completa espressione delle enormi potenzialit\u00e0 della radiofonia privata italiana: qualit\u00e0 dei programmi, livello di ascolto, affidabilit\u00e0 del mezzo, assetto del sistema radiofonico e sviluppo delle nuove tecnologie.\nL'Associazione \u00e8 molto attiva a livello europeo ed \u00e8 membro della AER - Association Europ\u00e9enne des Radios, che rappresenta a sua volta oltre 4.500 radio europee.\nLa RNA \u00e8 soggetto attivo in tutte le iniziative che hanno animato il settore radiofonico, ricoprendo il ruolo di interlocutore delle Istituzioni, Parlamento, Governo e Pubblica Amministrazione, delle forze sociali e sindacali e delle Istituzioni Europee.\nInoltre, l'Associazione \u00e8 firmataria del Contratto Collettivo Nazionale di Lavoro di categoria, rappresenta la radiofonia nazionale privata nei rapporti con le organizzazioni che tutelano il diritto d'autore e connessi (SIAE e Associazione fonografici italiani) ed ha promosso la costituzione del primo consorzio italiano per la sperimentazione delle nuove tecnologie digitali e lo sviluppo della radiodiffusione privata in tecnica numerica Club DAB Italia.\nInfine, la RNA aderisce a Confindustria Servizi Innovativi, all'istituto di Autodisciplina della Pubblicit\u00e0, \u00e8 presente nella Commissione del Ministero della Comunicazione per l'Assetto Radiotelevisivo, cos\u00ec come nella Commissione consultiva per la radiofonia della Presidenza del Consiglio dei ministri. \u00c8 attiva, inoltre, nel Comitato tecnico di Audiradio, la pi\u00f9 importante societ\u00e0 per la ricerca sull'ascolto della radio in Italia."}
{"id": "2070297", "revid": "1305772", "url": "https://it.wikipedia.org/wiki?curid=2070297", "title": "Boom Boom Rocket", "text": "Boom Boom Rocket \u00e8 un videogioco musicale pubblicato da Electronic Arts per la piattaforma digitale Xbox Live della Xbox 360 della Microsoft. Il gioco \u00e8 stato sviluppato da Bizarre Creations, gi\u00e0 autrice di un altro titolo per Xbox Live, ovvero Geometry Wars.\nModalit\u00e0 di gioco.\nIl gameplay \u00e8 quello tipico della maggior parte dei giochi musicali: con lo scorrere della musica scorrono su schermo anche dei tasti e il giocatore li deve premere a tempo e ottenere il punteggio pi\u00f9 alto possibile. Il giocatore potr\u00e0 scegliere se usare le frecce direzionali o i quattro tasti frontali del joypad e, premendoli a tempo far\u00e0 scoppiare dei fuochi d'artificio realizzando punti in base al tempismo con cui preme i tasti.\nIl gioco \u00e8 affrontabile in tre livelli di difficolt\u00e0 (da facile a difficile) nelle seguenti modalit\u00e0:\nColonna sonora.\nLa tracklist \u00e8 composta da brani di musica classica riarrangiati in chiave moderna; qua di seguito l'elenco con corrispettivo brano ispiratore:\nIl 30 novembre 2007 \u00e8 stato pubblicato, inoltre, un pacchetto di canzoni aggiuntive intitolato Rock Pack contenente cinque nuove canzoni riarrangiate tutte in chiave rock. Qua di seguito l'elenco:"}
{"id": "2070300", "revid": "253269", "url": "https://it.wikipedia.org/wiki?curid=2070300", "title": "Jeanne Bates", "text": "Jeanne Bates lavor\u00f2 costantemente in televisione dal 1950 ed \u00e8 ricordata per l'interpretazione dell'infermiera Wills nella serie televisiva \"Ben Casey\" (1961-1966)."}
{"id": "2070302", "revid": "167080", "url": "https://it.wikipedia.org/wiki?curid=2070302", "title": "Vita dei Dodici Cesari", "text": ""}
{"id": "2070305", "revid": "120702415", "url": "https://it.wikipedia.org/wiki?curid=2070305", "title": "Official World Golf Rankings", "text": "L'Official World Golf Rankings \u00e8 un sistema per valutare il livello delle prestazioni dei golfisti professionisti. \u00c8 stato introdotto nel 1986, sostenuto dai quattro tornei major e dai sei tour professionistici che costituiscono la Federazione internazionale dei PGA Tour, ovvero PGA Tour, European Tour, Asian Tour, PGA Tour of Australasia, Japan Golf Tour e Sunshine Tour. Sono assegnati dei punti anche per buoni piazzamenti finali nei seguenti tour: Web.com Tour, Challenge Tour, PGA Tour Canada, OneAsia Tour, Korean Tour, PGA Tour Latinoam\u00e9rica, Asian Development Tour, PGA Tour China, Alps Tour, Nordic Golf League, PGA EuroPro Tour, ProGolf Tour, MENA Golf Tour.\nStoria.\nLa spinta per la creazione dell'Official World Golf Rankings venne dal comitato di torneo del Royal and Ancient Golf Club of St Andrews, che negli anni ottanta si accorse che il sistema che adottava, ovvero di inviare gli inviti per la partecipazione al British Open analizzando ogni tour singolarmente, stava portando all'esclusione di sempre pi\u00f9 giocatori di alto livello perch\u00e9 dividevano i loro impegni su pi\u00f9 tour diversi, e dall'autorevole manager sportivo Mark McCormack, che divent\u00f2 il primo presidente del comitato internazionale che sovrintende la creazione della classifica. Il sistema usato per sviluppare la classifica venne sviluppato sulla base di quello del McCormack's World Golf Rankings, che era stato in precedenza pubblicato sul suo annuario \"World of Professional Golf Annual\" dal 1968 al 1985, che era una classifica non ufficiale e non veniva usata per altri scopi come selezionare i giocatori da invitare ai tornei.\nLa prima classifica fu pubblicata prima dell'edizione 1986 del The Masters. I primi sei giocatori erano: Bernhard Langer, Severiano Ballesteros, Sandy Lyle, Tom Watson, Mark O'Meara e Greg Norman. I primi tre erano quindi giocatori europei, ma tra i primi cinquanta trentuno erano invece statunitensi.\nNel corso degli anni il metodo di calcolo della classifica \u00e8 molto mutato. Inizialmente la classifica veniva calcolata su un periodo di tre anni, con il punteggio dell'anno in corso moltiplicati per quattro, quello dell'anno precedente per due e quello di due anni prima lasciato inalterato. La classifica veniva stilata con il punteggio totale e i punti complessivi arrotondati al valore intero pi\u00f9 prossimo. Tutti i tornei riconosciuti dai tour professionistici ed alcuni dei tornei ad inviti erano classificati in categorie, che andavano da \"tornei major\" (il cui il vincitore riceveva 50 punti) ad \"altri tornei\" (il cui il vincitore riceveva un minimo di 8 punti). In ogni torneo anche gli altri classificati ricevevano punti proporzionalmente al piazzamento a partire dal secondo che riceveva il 60% dei punti spettanti al vincitore.\nAll'inizio dell'aprile 1989 la classifica venne cambiata e basata sulla media punti per torneo giocato invece che sulla somma complessiva. Questo per riflettere meglio il valore di alcuni giocatori (specialmente quelli di et\u00e0 pi\u00f9 avanzata) che giocavano meno tornei di altri, ma dimostravano nei tornei major che la loro classifica era sottostimata. Ad esempio Tom Watson tra il 1987 e il 1989 si era piazzato tra i primi 15 in otto tornei major, ma con il sistema dei punti complessivi figurava solo in quarantesima posizione: con il sistema della media punti risal\u00ec alla ventesima. Fu escogitato anche un nuovo sistema per determinare il \"peso\" di ogni torneo, basato sul valore complessivo dei partecipanti valutato con la classifica precedente all'avvio del torneo. Ai tornei major fu comunque garantito il massimo di 50 punti per il vincitore, mentre tutti gli altri potevano arrivare ad un massimo di 40 se tutti i migliori 100 del mondo fossero stati al via. In pratica il risultato \u00e8 che la maggior parte dei tornei del PGA Tour si assesta attorno ai 25 punti per il vincitore, quelli dell'European Tour attorno ai 18 e quelli del japan PGA Tour attorno ai 12. Nel 2007 il sistema \u00e8 stato nuovamente cambiato.\nNel 1996 i tre anni di cui si teneva conto furono ridotti a due e l'anno in corso pass\u00f2 a valere doppio. Dal 2000 si inizi\u00f2 ad assegnare punti a un maggior numero di giocatori classificati in ogni torneo e la media non fu pi\u00f9 arrotondata all'intero.\nInizialmente solo il comitato di torneo del \"Royal and Ancient Golf Club\" us\u00f2 la classifica per scopi ufficiali; il PGA Tour la riconobbe nel 1990 e nel 1997 lo fecero anche tutti i principali tour. La classifica, che in precedenza era chiamata \"Classifica Sony\", in quell'anno prese il nome di \"Official World Golf Rankings\". La sede in cui viene curata e gestita si trova a Virginia Water nel Surrey, in Inghilterra.\nFinora diciannove giocatori sono stati riconosciuti ufficialmente n.1 del mondo. Severiano Ballesteros sostitu\u00ec Bernhard Langer dopo poco l'introduzione della classifica e quindi duell\u00f2 per la posizione con Greg Norman per tre anni, fino a quando Nick Faldo prese il suo posto come principale rivale di Norman. Ian Woosnam e Fred Couples si alternarono al primo posto varie volte tra il 1991 e il 1992, prima del ritorno al comando di Faldo durato fino al 1994, quando il leader divenne Nick Price. Greg Norman torn\u00f2 al comando nel 1995 e 1996, quindi, dopo una sola settimana in cui il primato and\u00f2 a Tom Lehman, Tiger Woods ha dominato dal 1997 al 2005, con brevi interruzioni a vantaggio di Ernie Els e David Duval, Nel settembre 2004 Vijay Singh divent\u00f2 il dodicesimo n.1 e lui e Woods si alternarono al comando diverse volte nel corso del 2005, ma Woods alla fine ha ripreso il largo.\nIl calcolo della classifica.\nI punti sono assegnati sulla base della posizione finale raggiunta nei tornei ufficiali dei tour. In ogni torneo dei tour \u00e8 disponibile un numero minimo di punti. Nella maggior parte dei tornei tale numero dipende dalla classifica dei giocatori che partecipano (considerando i primi 200) e da quella dei migliori 30 tra quelli che partecipano stabilmente al tour. I tornei Major assegnano un valore prefissato di 100 punti al vincitore. Inoltre la maggior parte dei tour ha un \"torneo principale\" che assegna un numero minimo di punti garantito pi\u00f9 elevato rispetto agli altri.\nI vincitori dei tre singoli tornei della serie del World Golf Championships generalmente ricevono tra i 70 e i 78 punti. Il vincitore della maggior parte dei tornei dei PGA Tour si aggiudica un numero di punti variabile da 24 a una settantina, mentre i tornei del PGA European Tour assegnano al vincitore tra i 24 e i circa 50 punti. Prima del 2007 ufficialmente venivano assegnati met\u00e0 di questi punti, che inizialmente venivano raddoppiati per fare una statistica ponderata. Ad esempio la vittoria in un torneo major dava 50 punti al giocatore, ai quali inizialmente veniva dato un peso doppio, cos\u00ec che il computo totale era di 100. Questo sistema, che poteva generare confusione e non presentava vantaggi apparenti, \u00e8 stato abbandonato a met\u00e0 del 2007. I tornei il cui percorso viene ridotto in corso di svolgimento a 54 buche per le cattive condizioni atmosferiche o per altre ragioni assegnano comunque il punteggio completo, ma se invece il percorso viene ridotto a 36 buche i punti assegnati sono ridotti del 25%.\nLa classifica di ogni giocatore viene calcolata sulla base dei punti che ha conquistato nei due anni precedenti. Per prima cosa i punti che ha ottenuto in tutti i tornei che ha giocato sono ordinati in ordine cronologico. Un punteggio viene calcolato nel suo pieno valore per 13 settimane dal suo conseguimento; da quel momento in poi viene percentualmente ridimensionato ogni settimana per i due anni successivi, in modo da privilegiare i risultati pi\u00f9 recenti. Le medie punti risultanti per ciascun giocatore vengono quindi ordinate in ordine discendente per produrre la classifica finale. Questo significa che il giocatore che ha ottenuto complessivamente pi\u00f9 vittorie non \u00e8 necessariamente ai vertici della classifica: Conta la \"media\" dei risultati e alcuni giocatori disputano un numero di tornei considerevolmente superiore di quanto facciano altri. I giocatori che partecipano come membri stabili ad uno dei Tour maggiori (ovvero quasi tutti i primi duecento o trecento della classifica) di solito giocano tra i 20 e i 35 tornei ufficiali all'anno, a meno di infortuni. La classifica viene pubblicata ogni luned\u00ec.\nImportanza della classifica.\nLa posizione di classifica raggiunta da un giocatore ha notevoli ripercussioni sulla sua carriera. Ad esempio, una posizione tra i primi 50 del mondo garantisce automaticamente la partecipazione ai quattro tornei major ed ai quattro del World Golf Championships. Inoltre i punti della classifica sono il solo criterio di selezione per la squadra internazionale che partecipa alla Presidents Cup e uno dei criteri per la selezione della squadra europea di Ryder Cup; partecipare ad una di queste competizioni garantisce al giocatore l'esenzione biennale dalle qualificazioni nel PGA Tour. La classifica viene anche usata per selezionare il lotto dei partecipanti in vari altri tornei.\nNota: Il PGA Championship non ha un sistema di ammissione automatico basato sulla classifica ma da diversi anni in effetti invita a partecipare i primi 100. \nI qualificati alle Olimpiadi estive del 2016 sono i primi 15 giocatori del ranking, con il limite di quattro per Paese. Dalla sedicesima posizione in poi, i giocatori sono qualificati in base al ranking, con il limite di due per Paese, purch\u00e9 non ne abbia gi\u00e0 due o pi\u00f9 tra i primi 15. Al Paese ospitante \u00e8 garantito un giocatore, cos\u00ec come ad ogni continente.\nClassifica.\nQuesti sono i primi dieci giocatori della classifica e il loro punteggio aggiornato al 15 maggio 2017.\nTiger Woods ha segnato il record per la media punti pi\u00f9 alta il 3 giugno 2001, quando ha chiuso la settimana con una media di 32,44 (1459,64 punti ottenuti in 45 tornei). Woods ha anche il record della differenza pi\u00f9 alta rispetto al secondo classificato, ottenuto il 20 maggio 2001, quando la differenza con l'inseguitore Phil Mickelson fu di 19,40 punti.\nTiger Woods detiene il record di maggior numero di settimane di presenza nella World Top 10, con 860 settimane. Lo seguono Ernie Els con 788 settimane e Phil Mickelson con 774.\nGiocatori che hanno raggiunto la prima posizione della classifica.\nQuesti sono i giocatori che hanno guidato la classifica ordinati secondo il numero di settimane che hanno trascorso in prima posizione fino al 2 novembre 2008. Il numero uno al momento era Tiger Woods, che \u00e8 la decima volta che riconquista il primato. Si trova al primo posto dal 12 giugno 2005, quando ha detronizzato Vijay Singh.\nTra i giocatori della tabella, Bernhard Langer e Seve Ballesteros probabilmente guadagnerebbero altre settimane al vertice se la classifica fosse fatta partire da una data anteriore all'aprile 1986 (Ballesteros figurava in prima posizione nella \"Mark McCormack's world golf rankings\" nel 1983, 1984 e 1985, classifica che veniva pubblicata solo alla fine di ogni stagione). Con quel sistema Tom Watson fu il numero uno dal 1978 al 1982. Jack Nicklaus fu primo in classifica dal 1968 al 1977 e sarebbe stato primo probabilmente a partire dal 1965, se la classifica di McCormack venisse a sua volta retrodatata. Nonostante sia in effetti possibile che di tanto in tanto potrebbero essere arrivati in cima alla classifica anche Gary Player, Billy Casper, Lee Trevino e Johnny Miller, \u00e8 probabile che, se la classifica fosse sempre esistita, Nicklaus l'avrebbe guidata complessivamente tra le 500 e le 600 settimane.\nSuddivisione per nazionalit\u00e0.\nAnalisi del numero di giocatori presenti tra i primi 100 alla fine di ogni stagione per nazionalit\u00e0.\nAnalisi del numero di giocatori presenti tra i primi 100 alla fine di ogni stagione valutando l'eleggibilit\u00e0 per le principali competizioni a squadre: Ryder Cup (USA contro Europa) e Presidents Cup (USA contro squadra internazionale di giocatori non europei).\nEstratto storico della classifica.\nI primi dieci della classifica alla fine di ogni stagione e punteggio.\nGiocatori che hanno conquistato il maggior numero di punti complessivo in una stagione\nAnche se tale classifica non \u00e8 ufficialmente riconosciuta e non viene assegnato alcun premio, questi sono i giocatori che in ogni stagione hanno conquistato il maggior numero di punti complessivo:\nClassifica mondiale dei guadagni.\nA partire dal 1996 la federazione internazionale dei PGA tour ha istituito una classifica mondiale ufficiale dei guadagni , che comprende il totale dei premi vinti da ogni giocatore in tutti i tour membri della Federazione. La classifica viene calcolata in dollari statunitensi. I primi della classifica anno per anno sono elencati sotto."}
{"id": "2070306", "revid": "125978166", "url": "https://it.wikipedia.org/wiki?curid=2070306", "title": "NATO Response Force", "text": "La NATO Response Force \u00e8 la forza di risposta rapida della NATO, costituita nel vertice di Praga del 22 novembre 2002, e composta da unit\u00e0 di terra, marittime, aeree e speciali multinazionali impiegabili in qualsiasi parte del mondo ed in una vasta gamma di operazioni: guerra convenzionale, risposta alle crisi e di difesa collettiva ex art.5 del trattato NATO. Dal 2015 \u00e8 capace di schierare in zona d'operazioni una grande unit\u00e0 elementare a livello brigata interforze, la Very High Readiness Joint Task Force (VJTF), cosiddetta \"spearhead force\" (forza \"punta di lancia\"), entro 5 giorni dall'attivazione. Il Comando strategico della NRF \u00e8 gestito dal Supreme Headquarters Allied Powers Europe e viene attivata in seguito alla decisione del Consiglio Nord Atlantico, organo politico dell'Alleanza.\nStoria.\nLa \"NATO Response Force\" \u00e8 stata mobilitata in cinque occasioni: le Olimpiadi di Atene del 2004, le elezioni in Iraq, gli aiuti umanitari all'Afghanistan, gli aiuti umanitari in occasione dell'uragano Katrina e gli aiuti umanitari al Pakistan in occasione del Terremoto nel subcontinente indiano dell'ottobre 2005.\nNel marzo 2008 alla \"NATO Response Force\" si \u00e8 unita la Finlandia.\nCaratteristiche.\nLa NRF \u00e8 capace di fornire una rapida risposta militare alle crisi nascenti, con compiti di difesa collettiva dei paesi membri o in operazioni di risposta ad altre crisi (CRO), ed \u00e8 basata su un sistema di rotazione in cui le nazioni alleate singolarmente e congiuntamente hanno la responsabilit\u00e0 della componente terrestre, aerea, marittima e di forze speciali per un periodo di 12 mesi. La partecipazione alla NRF \u00e8 preceduta dalla preparazione delle forze armate della nazione guida (framework nation), seguita dall'addestramento in esercitazione con altre nazioni in forze multinazionali. \nIl Comando Strategico \u00e8 tenuto dal SACEUR (Comandante Supremo degli Alleati in Europa) attraverso il Supreme Headquarters Allied Powers Europe e l'Allied Command Operations (Comando Operazioni Alleate), mentre il Comando Operativo \u00e8 tenuto alternativamente dall'Allied Joint Force Command Brunssum e Allied Joint Force Command Naples.\n\u00c8 costituita da una forza di 40\u00a0000 uomini equipaggiati con materiali di alta tecnologia, in grado di essere dispiegata in qualsiasi parte del mondo nel giro di un mese.\nGli assetti forniti alla NRF per il 2016 sono:\nVery High Readiness Joint Task Force.\nNel 2014, in seguito alla Crisi della Crimea, \u00e8 stato deciso dall'Alleanza di costituire all'interno della NRF, elevata da 25\u00a0000 a 40\u00a0000 militari, un'unit\u00e0 interforze di rapidissima reazione, la Very High Readiness Joint Task Force (VJTF), cosiddetta \"spearhead force\" o \"punta di lancia\", un brigata di terra multinazionale di 5\u00a0000 militari, con forze marittime, aeree e speciali disponibili e con altre due brigate di rinforzo pronte in stand-by, capace di schierare le avanguardie in 2-3 giorni ed il resto in 5 giorni; \u00e8 il primo dei provvedimenti presi all'interno del nuovo Readiness Action Plan, il piano che designa la dottrina militare NATO alla luce soprattutto del comportamento della Russia in Crimea."}
{"id": "2070309", "revid": "125690362", "url": "https://it.wikipedia.org/wiki?curid=2070309", "title": "Darnell Martin", "text": "Biografia.\nNata nel Bronx di New York, inizia la sua carriera nel 1989 come assistente cameraman per il film di Spike Lee \"Fa' la cosa giusta\". Dopo una serie di cortometraggi, debutta alla regia cinematografica nel 1994 con il film \"Cos\u00ec mi piace\". Il film \u00e8 stato prodotto dalla Columbia Pictures, diventando la prima afroamericana donna a lavorare per una major. Nel 1995 \u00e8 stata membro della giuria del Sundance Film Festival.\nNel 2001 dirige \"Prison Song\", con Mary J. Blige, Q-Tip e Harold Perrineau. Negli anni seguenti lavora assiduamente per la televisione, dirigendo episodi delle pi\u00f9 note serie televisive come \"Oz\", \"E.R. - Medici in prima linea\", \"\" e molte altre.\nNel 2008 torna alla regia cinematografica con \"Cadillac Records\". Il film, interpretato da Adrien Brody e Beyonc\u00e9 Knowles, racconta l'ascesa e il declino della Chess Records, importante casa discografica che segn\u00f2 un'epoca portando al successo numerosi artisti soul e R&amp;B."}
{"id": "2070310", "revid": "11284", "url": "https://it.wikipedia.org/wiki?curid=2070310", "title": "Fabbro di Wootton Major", "text": ""}
{"id": "2070317", "revid": "984922", "url": "https://it.wikipedia.org/wiki?curid=2070317", "title": "BassOmatic", "text": "Il BassOmatic era un cifrario a blocchi di tipo simmetrico sviluppato da Phil Zimmermann come componente della versione 1.0 del suo software di cifratura delle e-mail Pretty Good Privacy (PGP). I commenti inseriti nel codice sorgente indicato che Zimmermann aveva iniziato a lavorare a questo algoritmo fin dal 1988 ma non lo aveva reso pubblico fino al 1991.\nDopo che Eli Biham gli indic\u00f2 alcune gravi debolezze nel suo algoritmo durante un incontro alla conferenza CRYPTO del 1991, Zimmermann lo rimpiazz\u00f2, nelle successive versioni di PGP, con l'IDEA.\nStruttura.\nL'algoritmo opera su blocchi di 256 byte (2048 bit) con chiavi che possono avere qualunque dimensione scelta nell'intervallo 8-2048 bit. \nI 6 bit meno significativi della chiave sono i \"bit di controllo\", usati per scegliere tra diverse possibili varianti dell'algoritmo. Il numero di passaggi varia da 1 ad 8, dipendenti dai 3 bit meno significativi dei bit di controllo. Il bit 4 imposta il gestore della chiave fra 2 alternative: uno utilizza la chiave come \"seme\" per inizializzare un generatore di numeri pseudo-casuali, mentre l'altro utilizza lo stesso BassOmatic. A causa di queste varianti dipendenti dalla chiave, \u00e8 certo che alcune siano chiavi pi\u00f9 deboli di altre: lo spazio delle chiavi (l'intervallo di combinazioni) non \u00e8 pertanto completo.\nIl gestore selezionato produce un totale di 8 \"tabelle di permutazione\", o \"P-table\", ognuna delle quali \u00e8 la permutazione dei numeri da 0 a 255.\nOgni passaggio consiste di 4 operazioni: viene effettuato lo XOR fra un blocco ed una P-table; vengono \"sbrandellati\" (ricordando il frullatore dello sketch), o permutati, i singoli bit dell'intero blocco; viene eseguita una funzione chiamata \"ranking\" che genere diffusione dei bit senza utilizzare la chiave; viene eseguito un ciclo di sostituzione utilizzando le tabelle di permutazione come S-box.\nLo \"sbrandellamento\" pu\u00f2 permutare gli 8 bit tutti in maniera indipendente oppure in gruppi di 4, a seconda del bit di controllo 3. Le tabelle di permutazione non variano durante tutti i passaggi della cifratura, a meno che il bit di controllo 5 non sia impostato ad \"1\", nel qual caso le tabelle sono rigenerate dopo ogni blocco.\nCuriosit\u00e0.\nLa scelta del nome viene spiegata in questo commento all'interno del codice sorgente: \u00ab\"Il BassOmatic deve il suo nome ad un vecchio sketch di Dan Aykroyd al Saturday Night Live in cui l'attore utilizzava un frullatore ed un pesce intero. L'algoritmo BassOmatic fa ai dati ci\u00f2 che il BassOmatic originale fece al pesce.\"\u00bb"}
{"id": "2070318", "revid": "123904313", "url": "https://it.wikipedia.org/wiki?curid=2070318", "title": "4\u00aa Mostra internazionale d'arte cinematografica di Venezia", "text": "La 4\u00aa edizione della Mostra Internazionale d'Arte Cinematografica di Venezia (denominata 4\u00aa Mostra Internazionale d'Arte Cinematografica - Biennale di Venezia) si svolse a Venezia dal 10 al 31 agosto del 1936; diretta da Ottavio Croze, ne venne cambiata la denominazione in \"Mostra internazionale d'arte cinematografica\", e, per la prima volta, fu insediata una giuria internazionale. Presero parte registi importanti come Max Oph\u00fcls, Ren\u00e9 Clair, Frank Capra, John Ford, Josef von Sternberg e Marcel L'Herbier; fra i divi presenti grande popolarit\u00e0 ebbe Amedeo Nazzari. Tra i film in concorso, ve ne fu anche uno dei primi esperimenti a colori (girato in Technicolor in tricromia): \"Il sentiero del pino solitario\" di Henry Hathaway. "}
{"id": "2070319", "revid": "106456", "url": "https://it.wikipedia.org/wiki?curid=2070319", "title": "Giosu\u00e8 Carducci", "text": "Fu il primo italiano a vincere il Premio Nobel per la letteratura, nel 1906.\nBiografia.\nGrafia del nome.\nIl nome \u00e8 spesso riportato come \u00abGiosue\u00bb, senza accento, poich\u00e9 secondo alcuni questa forma sarebbe stata preferita dal poeta.\nLa diffusione di questa forma si pu\u00f2 spiegare, secondo Giuseppe Fumagalli e Filippo Salveraglio, con un errore nella trascrizione dell'atto di nascita nella biografia del poeta di Giuseppe Chiarini: \"Giosue, Alessandro, Giuseppe Carducci\" ecc. Questi dice di aver riportato l'atto di nascita del Carducci gi\u00e0 pubblicato da Giuseppe Picciola nelle note al suo \"Discorso: Giosue Carducci\", ma se si consulta l'atto di nascita riportato da Picciola si trova scritto: \"Giosu\u00e8, Alessandro, Giuseppe Carducci...\"\nMario Saccenti riporta il nome Giosu\u00e8, con l'accento. La fotografia dell'atto di nascita, recante il nome \"Giosu\u00e8\" con l'accento, \u00e8 consultabile in Fumagalli-Salveraglio, dove gli autori inoltre scrivono: \u00abOccorre appena rilevare che sia l'atto di nascita, sia in tutti i documenti posteriori il nome del Poeta appare sempre scritto Giosu\u00e8, con l'accento nell'ultima, e cos\u00ec lo si pronuncia sempre in Toscana e cos\u00ec chiamavano lui i suoi familiari e gli amici. \u00c8 vero che negli ultimi anni prevalse la forma pi\u00f9 classica Gi\u00f2sue, che si avvicina al latino Josue. Ma egli, almeno fino al 1875-1880, firm\u00f2 sempre Giosu\u00e8; poi cominci\u00f2 insensibilmente, non per deliberato proposito di cambiare l'ortografia e la pronuncia del nome, ma per trascuratezza grafica, prima a legare con un sol tratto di penna il nome al cognome e quindi a far servire l'asta iniziale del C anche come accento finale della e e finalmente a omettere addirittura l'accento. Ma che ci\u00f2 non fosse fatto di proposito, lo provano le stampe rivedute da lui. Nei frontespizi delle \"Opere\" zanichelliane, fino al vol. XI il nome \u00e8 accentato; col vol. XII (1902) si disaccenta; vedasi pure nei \"Bozzetti Critici\" (Livorno, 1876), a pag. 217, e in \"Opere\", IV (1890), a pag. 113, dove egli, nelle \"Polemiche sataniche\" si nomina solennemente \"Giosu\u00e8\". In ogni modo, questo, sia vezzo, sia negligenza o pigrizia grafica, \u00e8 degli anni pi\u00f9 tardi: e deve ritenersi come una leggenda quella, creata forse dopo la biografia del Chiarini che lo disaccenta, ch'egli volesse scriversi e farsi chiamare \"Gi\u00f2sue\"\u00bb.\nOrigini familiari.\nMichele Carducci (1808-1858), studente di medicina a Pisa, figlio di Giuseppe, un leopoldino conservatore e di Lucia Galleni, era uomo dalle forti passioni politiche e di tempra irascibile. Da giovane fu un cospiratore rivoluzionario, e in seguito ai moti francesi del 1830 sogn\u00f2 che anche in Italia il corso degli eventi potesse prendere una direzione simile. Dopo che le autorit\u00e0 intercettarono una sua lettera, fu arrestato e confinato per un anno a Volterra, dove conobbe Ildegonda Celli (1815-1870), figlia di un orefice fiorentino ridotta come lui in condizioni di povert\u00e0.\nAl termine del confino torn\u00f2 a Pisa dove complet\u00f2 gli studi, e and\u00f2 poi a vivere in Versilia a Valdicastello, una frazione di Pietrasanta, sua terra natale. In questa localit\u00e0 spos\u00f2 la Celli il 30 aprile 1834.\nL'infanzia.\n\u00c8 qui che il figlio primogenito di Michele e Ildegonda, Giosu\u00e8 Carducci nacque la sera del 27 luglio 1835, venendo battezzato nella chiesa locale il giorno successivo. La scelta del nome fu contesa dai genitori; il padre voleva chiamare il nascituro Giosu\u00e8, come un amico reincontrato, dopo parecchio tempo, durante la gravidanza della moglie, mentre Ildegonda avrebbe preferito Alessandro, come suo padre in quel momento gravemente malato. La spunt\u00f2 Michele, ma Alessandro fu comunque il secondo nome del futuro poeta. Giuseppe, il terzo nome, gli fu assegnato in omaggio al nonno paterno.\nI problemi finanziari del padre si acuirono, costringendolo a lasciare Valdicastello, conducendolo a Seravezza, dove nacque il secondogenito Dante (1837), e nei pressi di Pontestazzemese (in localit\u00e0 Fornetto, all'epoca sotto Retignano), finch\u00e9 nel 1838 la famiglia si trasfer\u00ec a Bolgheri, in piazza Alberto, dove Michele ottenne una condotta nel feudo della Gherardesca.\nIl piccolo Giosu\u00e8 cresceva gi\u00e0 mostrando \"in nuce\" le caratteristiche che lo contraddistingueranno per tutta la vita: ribelle, selvatico, amante della natura. A tale proposito molto significativi paiono due episodi di cui ci fa menzione egli stesso. All'et\u00e0 di tre anni:\nCarducci teneva inoltre in casa una civetta, un falco e un lupo. Quando il padre ammazz\u00f2 il falco e regal\u00f2 a un amico il lupo, il figlioletto pass\u00f2 giorni di grande dispiacere, vagando per lunghe ore in lacrime nei boschi.\nA Bolgheri Giosu\u00e8 fu colpito ripetutamente da febbri che lo tormentarono per un paio d'anni, mentre il padre lo accudiva, riempiendolo di chinino. \u00abIl chinino ingoiato gli lasci\u00f2 straordinarie visioni. Origin\u00f2 da quella violenta cura l'impressionabilit\u00e0 della sua fantasia sensibilissima e quella irrequietezza che pareva a volte spasimo della sua psiche\u00bb.\nNella localit\u00e0 maremmana nacque il terzo figlio, Valfredo (1841), in ossequio alle inclinazioni romantiche del padre. Michele disponeva di una discreta biblioteca, in cui si riflettevano le predilezioni classico-romantiche e quelle rivoluzionarie. Qui Carducci pot\u00e9 voracemente impegnarsi nelle prime letture, e scoprire l\"Iliade\", l\"Odissea\", l\"Eneide\", la \"Gerusalemme liberata\", la \"Storia romana\" di Charles Rollin e la \"Storia della Rivoluzione francese\" di Adolphe Thiers.\nGli studi.\nNei dieci anni a Bolgheri la famiglia visse in povert\u00e0 e non era possibile per Giosu\u00e8 frequentare le scuole; il padre incaric\u00f2 cos\u00ec il sacerdote Giovanni Bertinelli di dargli lezioni di latino durante il giorno, mentre la sera era direttamente Michele a impartirgli l'insegnamento di una lingua che il giovane am\u00f2 profondamente sin dall'inizio. Gi\u00e0 in questi anni cominci\u00f2 a cimentarsi nella composizione di qualche verso, la \"Satira a una donna\" (1845) e l'appassionato \"Canto all'Italia\" (1847), entrambi in terzine. Il 1848 \u00e8 l'anno del sonetto \"A Dio\" e del racconto in ottave \"La presa del castello di Bolgheri\". Il progetto didattico paterno prevedeva la lettura dei classici latini (si dice che il ragazzo sapesse a memoria i primi quattro libri delle \"Metamorfosi\") ma anche del Manzoni e del Pellico, che il figlio obbedientemente studiava, pur covando una vena antimanzoniana che andr\u00e0 acuendosi negli anni appresso.\nLe idee politiche di Michele Carducci, intanto, cominciarono a rendergli la vita impossibile in paese, tanto che dovette migrare dapprima a Castagneto (oggi Castagneto Carducci ingloba gli antichi borghi di Castagneto e Bolgheri) e poi a Lajatico, dove in breve si ripropose lo stesso problema, che convinse il dottore a cercar rifugio nella grande citt\u00e0.\nFu cos\u00ec che il 28 aprile 1849 i Carducci si stabilirono a Firenze (in una misera abitazione di via Romana) dove il primogenito, quattordicenne, conobbe la quindicenne Elvira, figlia del sarto Francesco Menicucci e della sua prima moglie. Menicucci aveva sposato in seconde nozze Anna Celli, la sorella di Ildegonda Celli ed era divenuto cos\u00ec parente della famiglia, instaurando un'assidua frequentazione che permise ai due ragazzi di vedersi spesso.\nIl 15 maggio cominci\u00f2 a frequentare il liceo nelle Scuole Pie degli Scolopi di San Giovannino acquisendo una sempre pi\u00f9 sorprendente preparazione in campo letterario e retorico. Nei primi mesi il suo docente di \"umanit\u00e0\" fu don Michele Benetti. Prima di iscriverlo al biennale corso di retorica (1849-1851), il padre pens\u00f2 per un istante di introdurlo nel Liceo Militare ma abbandon\u00f2 presto l'idea.\nContinu\u00f2 cos\u00ec la frequentazione delle Scuole Pie, dove l'insegnante di retorica era padre Geremia Barsottini (1812-1884), sacerdote con fama di liberale e poeta dilettante d'ispirazione romantica. Carducci strinse amicizia in particolare con due compagni, Giuseppe Torquato Gargani ed Enrico Nencioni, i quali notarono subito il suo talento superiore alla norma. \u00c8 noto l'episodio, riferito dal Nencioni stesso, di quando ad un'interrogazione di latino in cui ciascuno doveva tradurre e spiegare oralmente un passo \"ad libitum\", Giosu\u00e8 estrasse un libro non annotato di Persio, e lo espose con sbalorditiva maestria.\nNel frattempo, nell'aprile 1851, la famiglia si trasfer\u00ec a Celle sul Rigo sulle pendici del Monte Amiata, ma il giovane Carducci rimase a Firenze per continuare gli studi. Il maggior tempo libero gli permise di vedere pi\u00f9 frequentemente Elvira Menicucci, e la simpatia che si era subito venuta a creare si aliment\u00f2, se \u00e8 vero che il 6 settembre Carducci scriveva versi di questo stampo:\nUna breve digressione letteraria si rivela necessaria sin da ora, perch\u00e9 la produzione poetica fu precoce, e c'\u00e8 chi, forse esagerando, vi ha visto presente \"in nuce\" il poeta maturo. Sono in ogni caso anni di intensa sperimentazione poetica, anni in cui Carducci cerca in tutti i modi di affrancarsi da un'impostazione romantica che l'educazione ricevuta e la corrente dominante avevano inevitabilmente imposto al ragazzo e ai componimenti della prima adolescenza. Tra il 1850 e il 1853 si fanno strada l'ode saffica (\"Invocazione\" e \"A O. T. T.\") e alcaica (\"A Giulio\"), gli inni (\"A Febo Apolline\", \"A Diana Trivia\") e i brani d'ispirazione oraziana. Nonostante ci\u00f2, il gusto pratesco resiste ed \u00e8 riscontrabile nei \"Lai d'un trovatore\" e nell\"Ultimo canto del poeta\".\nOltre all'amore e alla contemplazione rugge nell'irruente spirito carducciano un patriottismo impregnato di motivi pariniani, foscoliani e leopardiani, in una convinta condanna della situazione politica attuale. Accanto al tema della morte, \"leitmotiv\" che sar\u00e0 ricorrente nell'intera vicenda artistica del Nostro, vi \u00e8 un senso autentico e profondo del religioso, un lancinante e post-manzoniano arrovellarsi attorno all'esistenza di Dio (nel sonetto \"Il dubbio\" per esempio), una spiritualit\u00e0 nobile che si tramuter\u00e0 in anticlericalismo negli anni a venire, certamente per lo scontro con la mentalit\u00e0 bigotta con cui venne frequentemente in contatto.\nAlla scuola fu ammesso per l'anno 1851-1852 al corso di scienze; la geometria e la filosofia gli furono impartite da padre Celestino Zini, futuro arcivescovo di Siena. In quel periodo il Carducci, che si dava anima e corpo allo studio anche a prezzo di grandi sacrifici (d'inverno si recava a scuola senza mantello e senza sciarpa a causa delle ristrettezze economiche), andava rafforzando una predilezione per i poeti classici dell'antichit\u00e0, sprone morale e patriottico per l'et\u00e0 presente. Tuttavia, la sua indole passionale lo port\u00f2 a contatto anche con i romantici, soprattutto Schiller e Scott, mentre si entusiasm\u00f2 per Leopardi e Foscolo.\nSiccome vicino a via Romana viveva lo stampatore Emilio Torelli, riusc\u00ec a far comparire in forma anonima un sonetto arcadico alla maniera di Angelo Mazza, mentre sempre nel 1852 compose la novella romantica \"Amore e morte\", in cui combinando confusamente assieme vari metri raccontava di un torneo in Provenza e della fuga del vincitore, un cavaliere italiano, con la bella regina della manifestazione; un ratto che dovette tragicamente concludersi a Napoli dove il fratello dell'avvenente tolosana uccise l'amante e la costrinse alla monacazione. L'abate Stefano Fiorelli che curava allora una rivista letteraria non gliela volle tuttavia pubblicare, e Carducci gliene sar\u00e0 riconoscente, avendo evitato di farsi passare per poeta romantico.\nIntanto, completati gli studi superiori, nel 1852 raggiunse la famiglia a Celle sul Rigo, che era un piccolo borgo. Rimpianse ben presto la citt\u00e0, e si mantenne lontano dai contatti con la gente del luogo, di mentalit\u00e0 ristretta e bigotta. L'unico conforto gli venne dalla frequentazione di Ercole Scaramucci, trentacinquenne padre di famiglia, proprietario terriero e appassionato di letteratura. Insieme facevano lunghe passeggiate nei campi, sorvegliando con amore il lavoro dei contadini e parlando di poesia, mentre d'inverno in casa Scaramucci inscenavano, assieme alla bella e colta padrona di casa, le tragedie degli autori preferiti, Alfieri, Monti, Niccolini, Metastasio, Pellico.\nQuando, il 13 ottobre, Scaramucci mor\u00ec, Giosu\u00e8 sbalord\u00ec tutti alle esequie, recitando un panegirico pieno di citazioni classiche e bibliche.\nIl padre cominciava a sentirsi orgoglioso del figlio, mentre contemporaneamente iniziava a dargli serie preoccupazioni il secondogenito Dante, ragazzo buono e dalle molte qualit\u00e0, ma fragile e abulico. Sempre pi\u00f9 spesso faceva nottate da bagordo con amici scioperati, mentre di giorno in giorno sembrava lasciarsi andare. Michele pens\u00f2 quindi di avviarlo alla carriera militare. Lo fece accompagnare a Siena perch\u00e9 di l\u00ec Giosu\u00e8 lo portasse a Firenze, ma Dante avvis\u00f2 previamente il fratello dicendo che da Siena sarebbero tornati insieme a Celle, e cos\u00ec fu.\nEsisteva, presso le Scuole Pie, l'Accademia dei \u00abRisoluti e Fecondi\u00bb, detta anche dei \u00abFilomusi\u00bb, presieduta dal Barsottini, di cui facevano parte i migliori alunni, come Carducci, Nencioni e Gargani. In una delle tornate di questa Accademia, nel 1853, furono letti alcuni versi carducciani che colpirono il canonico Ranieri Sbragia, allora rettore della Scuola Normale Superiore di Pisa, il quale incit\u00f2 Barsottini a far in modo che il giovane concorresse per ottenere una borsa per la prestigiosa Universit\u00e0: \u00abil Barsottini non si fece pregare, come non si fece pregare il Carducci, il quale concorse, ottenne e and\u00f2\u00bb.\nCos\u00ec, alla fine del 1853, si iscrisse alla Facolt\u00e0 di Lettere, dove divenne amico di Ferdinando Cristiani e Giuseppe Puccianti, poi professori come lui. Alla Normale Carducci si diede allo studio anima e corpo, con quell'amore estremo di cui gi\u00e0 aveva dato prova negli anni precedenti. All'infuori dell'orario di lezione, le giornate si consumavano abitualmente entro le pareti della sua stanza. Gli amici qualche volta gli facevano degli scherzi inneggiando al Manzoni, quando la sera rientravano sul tardi, e \"Pinini\" usciva furibondo facendoli scappare terrorizzati.. Alla Scuola Normale, col forte beneplacito dei Governi (1852-1861) Cavour, in linea col programma politico del predecessore Massimo d'Azeglio (\u00abFatta l'Italia, bisogna fare gli italiani\u00bb,), ricevette il mandato di formare i professori di lettere antiche e lettere moderne, per le scuole primarie e secondarie di tutto il Regno d'Italia, Paese in cui all'analfabetismo doveva sostituirsi una lingua e una cultura letteraria nazionale.\nL'umore per\u00f2 variava a seconda dei giorni, ogni tanto la porta era aperta in segno di accoglienza, e i compagni chiassosamente entravano e si sdraiavano sul suo letto, mentre il suo carattere sanguigno non gli neg\u00f2 talvolta lunghe fuoriuscite per la citt\u00e0 con gli amici, e appassionate serate al \"Caff\u00e8 Ebe\", dove si riunivano alcuni intellettuali pisani e il futuro vate dibatteva per ore di politica e letteratura bevendo il ponce. D'altra parte, i normalisti lo ammiravano e gli volevano bene, consci inoltre del fatto che quando si avvicinavano gli esami era opportuno \"tenerselo buono\".\nPisa aveva reagito con veemenza ai moti rivoluzionari da poco trascorsi. Alla Normale non solo erano obbligatori la Messa mattutina e il Rosario serale, ma, racconta Cristiani, \u00abOgni mese dovevamo pure intervenire, cogli altri scolari della Universit\u00e0, alla congregazione, nella chiesetta di san Sisto. Guai a chi avesse ciarlato durante la lunga predica, o fosse mancato all'appello; i bidelli con lapis e carta prendevano nota di tutto per riferirne ai superiori. \u2026 Tutte queste pratiche di religione toglievano del tempo allo studio; e il Carducci, che del tempo era economo come l'avaro della borsa, portava anche alla messa, in cambio del libro d'orazioni, un qualche classico del formato in sedicesimo\u00bb.\nQuesto spirito non doveva certo piacere al Carducci, che scrisse la poesia satirica \"Al beato Giovanni della Pace\" (poi inserita nei \"Juvenilia\"), prendendosi gioco delle reliquie di un frate del Duecento che erano state superstiziosamente fatte tornare alla luce per essere usate nelle processioni cittadine. Si figuri quindi come Giosu\u00e8 dovesse mettere in guardia Giuseppe Chiarini, quando questi gli manifest\u00f2 il desiderio di andare a studiare a Pisa. \u00abGuai, guai nella Scuola Normale a colui che pensa\u00bb, scrisse nella risposta, lamentando il fatto che gli insegnanti conoscessero nozioni e date, ma senza avere alcuna capacit\u00e0 di sviluppare un ragionamento o manifestare una propria identit\u00e0.\nIntanto, ancora in una seduta dei \u00abFilomusi\u00bb, nel settembre 1854 era stato notato da Pietro Thouar, il fondatore del giornale \"Letture di famiglia\", il quale mensilmente pubblicava un'appendice intitolata \"L'Arpa del popolo\", in cui alcune poesie \"facili\" venivano spiegate ad uso della gente comune. Tramite Barsottini, Thouar offr\u00ec a Carducci di lavorare per questo supplemento, ed egli accett\u00f2 con entusiasmo, dal momento che poteva cos\u00ec anche guadagnare qualche soldo, mentre la famiglia continuava a non avere requie, ed era stata costretta a trasferirsi a Piancastagnaio.\nUn'epidemia di colera afflisse alcune zone della Toscana nel 1854. Carducci si sentiva molto legato alla sua terra e non esit\u00f2 a mettere da parte i libri per assistere giorno e notte a Piancastagnaio, assieme al padre e a Dante, le persone che venivano contagiate dal morbo.\nIl 2 luglio 1856 consegu\u00ec la laurea in filosofia e filologia con una tesi intitolata \"Della poesia cavalleresca o trovadorica\", inno, vi si legge, al \u00abrisorgimento intellettuale (il risorgimento della letteratura e dell'arte in Italia sul finire del medio evo)\u00bb, lode a Cielo d'Alcamo, ai poeti dello stilnovo, a san Francesco d'Assisi e naturalmente a Dante Alighieri, nell'esaltazione dei modelli classici latini imprescindibile modello anche per la letteratura presente.\nNel periodo universitario Carducci era solito recarsi nei giorni liberi a Firenze, per trascorrere del tempo in compagnia degli amici, tra cui spiccavano Giuseppe Torquato Gargani (1834-1862), Giuseppe Chiarini (1833-1908), Ottaviano Targioni Tozzetti (1833-1899), Enrico Nencioni (1837-1896) e altri. Assieme a Nencioni e Chiarini cominci\u00f2 a stampare, a partire dal 1855, dei versi nell\"Almanacco delle dame\" edito dal cartolaio Chiari, e nel 1856 Giosu\u00e8 fece uscire nell\"Appendice alle Letture di Famiglia\" (diretta e fondata ancora dal Thouar) una traduzione e un commento dei versi 43-71 della prima \"Georgica\" virgiliana e dell\"Epodo VII\" di Orazio.\nCon gli amici fiorentini diede anche vita al gruppo antiromantico - e di strenua difesa del classicismo - degli \"Amici pedanti\", assieme ai quali attacc\u00f2 la corrente \"odiernissima\" dominante in citt\u00e0, appoggiando il Gargani nella stesura della sua \"Diceria\" e curando una \"Giunta alla derrata\" in cui replicava alle sprezzanti critiche piovute addosso agli \"Amici\" dai periodici locali, primo fra tutti il fanfaniano settimanale \"Il Passatempo\".\nIl debutto nell'insegnamento e l'edizione delle \"Rime\".\nCarducci aveva la vocazione per l'insegnamento pubblico. Durante le vacanze del 1853 a Celle, per esempio, prendeva da parte i ragazzi e parlava loro di letteratura. Inoltre, si \u00e8 gi\u00e0 visto il suo ruolo trainante con i colleghi e gli amici a Firenze e poi a Pisa. Gargani e Nencioni erano precettori privati, e in un primo momento Pietro Thouar propose anche a Giosu\u00e8 di intraprendere questa via. La risposta fu per\u00f2 chiara: egli voleva impiegarsi nell'insegnamento pubblico.\nNel 1856, dopo aver passato l'estate nella ridente Santa Maria a Monte, piccolo borgo nell'odierna provincia di Pisa cantato nel sonetto \"O cara al pensier mio terra gentile\", fu ammesso, per interessamento del direttore della scuola, Giuseppe Pecchioli, al Ginnasio di San Miniato al Tedesco. Lo accompagnarono Ferdinando Cristiani e Pietro Luperini, due normalisti cui furono assegnati rispettivamente l'insegnamento della grammatica e delle \"umanit\u00e0\". Il Nostro ebbe la cattedra di retorica per la quarta e quinta classe. I tre abitavano a pigione subito fuori Porta Pisana, in una casetta nota nel vicinato come \u00abcasa de' maestri\u00bb, e da loro definita \"Torre Bianca\".\nDalla squallida scuola, \u00abgrand'edificio monacale\u00bb, si poteva ammirare il paesaggio del Valdarno e Carducci faceva studiare, tradurre e commentare ai ragazzi soprattutto Virgilio, Tacito, Orazio e Dante, buttando \u00abfuor di finestra gli \"Inni Sacri\" del Manzoni\u00bb. L'entusiasmo iniziale - \u00abInsegno greco: evviva: faccio spiegare Lucrezio ai miei ragazzi: evviva me\u00bb, scriveva a Chiarini - dur\u00f2 tuttavia poco, e presto il grigiore di un borgo chiuso e gretto doveva prendere il sopravvento.\nNella \"Torre Bianca\" si mangiava e beveva, e gli schiamazzi indispettivano la gente del luogo. Sebbene Carducci abbia sentenziato che queste, assieme a \u00abgiocare, amare, dir male del prossimo e del governo\u00bb fossero le occupazioni pi\u00f9 degne dell\"homo sapiens\", era quello un costume che non gli si confaceva e che tradiva l'insoddisfazione latente. Non studiava n\u00e9 scriveva pi\u00f9, e persino la letteratura e la gloria gli parevano vane. \u00abPerch\u00e9 perdere il mio tempo e la mia salute a far commenti e poesie?\u00bb scriveva ai fiorentini, \u00abNo, non faccio pi\u00f9 nulla e non far\u00f2 pi\u00f9 nulla: e faccio bene\u00bb.\nGli fu intanto pretestuosamente affibbiata l'etichetta di \u00abmisocristismo\u00bb, e qualcuno sparse la voce che il Venerd\u00ec Santo del 1857 fosse sceso in paese e in una taverna avesse osato proferire una bestemmia in presenza dell\u2019oste. \u00ab\u00c8 vero\u00bb ammetter\u00e0, \u00abche io in quell'anno andavo pensando un inno a Ges\u00f9 con a motto un verso e mezzo di Dante, \"Io non so chi tu sie n\u00e9 per che modo / venuto se' quaggi\u00f9\"\u00bb, ma \u00e8 altrettanto vero che quel giorno si trovava a Firenze e in quei mesi aveva salutato Jacopone da Todi come Pindaro cristiano, componendo pure una laude al Corpo del Signore. Ne nacque una sorta di processo che il buon senso fece per\u00f2 presto naufragare.\nTuttavia i debiti contratti presso Afrodisio, come veniva chiamato colui che li ospitava, e presso il proprietario del \"Caff\u00e8 Micheletti\", cominciarono ad assumere proporzioni preoccupanti. Fu cos\u00ec che Cristiani ebbe l'idea di far pubblicare le poesie di Carducci. Questi, offeso, rifiut\u00f2 di prostituire i propri versi per un pubblico che non li avrebbe intesi,\nma infine, siccome l'editore Ristori \u00abofferiva un'edizione economica e trattamento da amico\u00bb, il poeta fu costretto a cedere.\nA partire dal mese di maggio lavor\u00f2 alla correzione dei testi che sarebbero dovuti comparire nel volumetto. Spaziando dalla patriottica ode \"Agli italiani\" ai \"Saggi di un Canto alle Muse\", per giungere all'ode \"A Febo Apolline\", ripresa e completamento di un componimento adolescenziale, fino ai sonetti e alle ballate, dopo un intenso \"labor limae\", il libro vide la luce il 23 luglio 1857 per i tipi di Ristori, composto da 25 sonetti, 12 Canti e i \"Saggi\". L'ode oraziana - e in minor misura quella alcaica - la fa da protagonista, in un contesto chiaramente improntato alla ripresa di modelli classici, e non mancano laudi, come quella per la processione del \"Corpus Domini\", o componimenti impregnati da spirito religioso.\nCerto, per\u00f2, i debiti non si estinsero, al contrario aumentarono, tanto che alla fine furono i genitori dei ragazzi a pagarli, mentre \u00able Rime rimasero esposte ai compatimenti di Francesco Silvio Orlandini, ai disprezzi di Paolo Emiliano Giudici, agl'insulti di Pietro Fanfani\u00bb.\nIl volume non pass\u00f2 certo inosservato n\u00e9 fu soltanto vituperato. La guerra che Gargani e gli \"Amici\" avevano scatenato con la \"Diceria\" si rinfocol\u00f2 all'apparizione delle \"Rime\", con Fanfani in prima linea. Questi pubblic\u00f2 molti articoli denigratori ne \"La Lanterna di Diogene\", scandalizzandosi del fatto che un certo E.M. avesse avuto l'ardire, ne \"La Lente\", di definire Carducci miglior poeta italiano dopo Niccolini e Mamiani.\nE.M. altri non era che l'avvocato Elpidio Micciarelli, un amico del Targioni che nel gennaio 1858 fond\u00f2 il settimanale \"Momo\", mettendolo a disposizione degli \"Amici\". Il \"Momo\" pubblic\u00f2 alcuni sonetti satirici del Carducci, uno diretto contro Fanfani e uno contro Giuseppe Polverini, editore e proprietario de \"Il Passatempo\". La polemica continu\u00f2 per mesi, a colpi di caricature e sonetti caudati, coinvolgendo anche il Guerrazzi che, in risposta alla richiesta di un parere sulle \"Rime\" inviatagli da Silvio Giannini (un amico di Carducci), riconosceva il grande talento del poeta rimproverandogli per\u00f2 il disprezzo per le letterature straniere e il fatto di copiare gli antichi, perch\u00e9 egli non viveva al tempo di Orazio o Pindaro, e doveva sentire e pensare da s\u00e9.\nAlla fine dell'anno scolastico, nell'estate 1857, prese in affitto alcune stanze a Firenze in via Mazzetta di fronte alla famiglia Menicucci, e decise di rinunciare al posto samminiatese. Fu un periodo di frequenti riunioni degli \"Amici pedanti\". Insieme parlavano di letteratura, leggevano e improvvisavano componimenti. Talvolta i raduni si svolgevano in casa di Francesco Menicucci - pi\u00f9 spesso dal Chiarini -, uomo di grande bont\u00e0 d'animo che con entusiasmo aveva preso parte ai moti del 1848, e amava sentire parlare di letteratura e storia, anche se le sue conoscenze in materia erano piuttosto confuse, e una sera in cui si era deciso di leggere Orazio egli infaustamente chiese: \u00abSono le poesie di Orazio Coclite?\u00bb. Menicucci venerava il Carducci, e si rallegrava del fidanzamento con Elvira, ormai ufficiale.\nAlcune riunioni avevano un anfitrione illustre; si tenevano nella cella del padre Scolopio Francesco Donati - da Giosu\u00e8 scherzosamente soprannominato \u00abPadre Consagrata\u00bb -, insegnante alle Scuole Pie dal 1856, studioso della tradizione popolare della Versilia e autore di ballate tradizionali, oltre che di un \"Saggio di un glossario etimologico di voci proprie della Versilia\" e un Discorso \"Della poesia popolare scritta\".\nNel 1883, nello scritto autobiografico \"Le \u00abRisorse\u00bb di San Miniato al Tedesco\", ricorder\u00e0 con dovizia di dettagli l'esperienza samminiatese. Dopo aver fatto un veloce pensiero alla cattedra di letteratura italiana dell'Universit\u00e0 di Torino, che aveva bandito un concorso, alla fine dell'estate fece domanda per insegnare al liceo di Arezzo, ma fu respinto.\nDopo San Miniato: la collaborazione con l'editore Barbera e i primi lutti.\nCos\u00ec, senza lavoro, in una situazione familiare che continuava ad essere attanagliata dalla precariet\u00e0 economica, ai primi d'ottobre il giovane poeta propose a Gaspero Barbera un'edizione di tutte le opere italiane di Angelo Poliziano. Il Barbera aveva recentemente fondato una casa editrice, destinata poi a gran fama, e cercava qualcuno che curasse le proprie edizioni di opere letterarie. Oltre ad accettare il lavoro polizianeo, offr\u00ec al Carducci cento lire toscane per ogni volume di cui avesse curato la parte filogica e tipografica. Giosu\u00e8 accett\u00f2 con entusiasmo, e lavor\u00f2 brillantemente alle \"Satire e poesie minori di Vittorio Alfieri\" e a \"La secchia rapita\" del Tassoni.\nLa tragedia, per\u00f2, era dietro l'angolo. Il fratello Dante era ancora senza lavoro e la sua vita era sempre pi\u00f9 dissipata. La sera del 4 novembre 1857, a Santa Maria a Monte, Dante arriv\u00f2 in ritardo per cena, con al collo una sciarpa non sua. Al padre disse di averla ricevuta da una donna che aveva fama di facili costumi, e pare che Michele, irritato, sia uscito dalla stanza seguito dalla moglie, che cercava di calmarlo. L'attimo fu fatale, e rientrando trovarono il figlio che si era inferto una ferita mortale al petto.\nA partire dal 1925 sono state diffuse teorie che avallavano l'ipotesi di un omicidio da parte del padre, ma studi seri le hanno confutate, e oggi si propende con una certa sicurezza per la tesi del suicidio.\n Giosu\u00e8 era a Firenze; avvertito, accorse al piccolo borgo e scrisse la canzone \"In memoria di D.C.\". Il padre, profondamente scosso, non si riebbe pi\u00f9, ammalandosi progressivamente.\nNelle riunioni con gli \"Amici\" Carducci trov\u00f2 la forza per reagire: si leggevano Ariosto e Berni, e in generale i poeti satirici che tanta parte ebbero nel primo Carducci e nelle polemiche antiromantiche. Il padre per\u00f2 peggiorava rapidamente, e il 15 agosto 1858 una lettera richiam\u00f2 il figlio a casa. Quando arriv\u00f2 Michele era gi\u00e0 morto. Giosu\u00e8 dovette quindi prendersi cura della famiglia, e tutti insieme si trasferirono a Firenze, andando ad abitare in affitto in una soffitta di Borgo Ognissanti.\nSi rimise a studiare alacremente, mentre gli \"Amici\" sentirono l'esigenza di lasciar perdere le polemiche letterarie e fondare un giornale di studi letterari. Cos\u00ec nacque il \"Poliziano\", mensile che vide la luce nel gennaio dell'anno successivo. Oltre a Carducci, Targioni e Chiarini, vi scrissero Antonio Gussalli (l'editore principe di Pietro Giordani, forse il prosatore pi\u00f9 amato dai \"Pedanti\"), Donati, Puccianti e molti altri. Il discorso programmatico uscito nel primo numero, \"Di un migliore avviamento delle lettere italiane moderne al loro proprio fine\", fu naturalmente opera carducciana. Gli eventi politici, tuttavia, entravano nel vivo, e il giornale cess\u00f2 in giugno le proprie pubblicazioni.\nAccanto alla collaborazione al \"Poliziano\", Carducci andava intensificando il lavoro per Barbera; fra i tanti titoli di cui cur\u00f2 l'edizione per la \"Collezione Diamante\" troviamo \"Del principe e delle lettere\", le \"Poesie\" di Lorenzo de' Medici, le \"Liriche\" del Monti, le \"Rime\" di Giuseppe Giusti, le \"Satire e odi\" di Salvator Rosa e le \"Poesie\" di Dante Gabriel Rossetti, una virata, quest'ultima, che offese il Donati, purista rigorosissimo.\nIl matrimonio e il periodo pistoiese.\nIl 7 marzo 1859 si celebrarono molto semplicemente le nozze con Elvira Menicucci, figlia di Francesco Menicucci e figliastra di Anna Celli, sorella della madre Ildegonda, dalla quale avr\u00e0 due figli e tre figlie: (Francesco morto dopo pochi giorni dalla nascita, Dante morto a soli tre anni (1870), Bice, Laura e Libert\u00e0, \"comunemente\" detta Titt\u00ec) . Carducci la port\u00f2 provvisoriamente nella casa di Borgo Ognissanti, e poi, due mesi dopo, si trasferirono tutti in via dell'Albero, dove Giosu\u00e8 riprese a lavorare e studiare. Le riunioni serotine si tenevano ora al \"Caff\u00e8 Galileo\", all'angolo tra via de' Cerretani e via Rondinelli, e coinvolgevano un gruppo pi\u00f9 ampio, composto tra gli altri da Luigi Billi, Fortunato Pagani, Olinto Barsanti, Emilio Puccioni, Luigi Prezzolini e lo stesso editore Barbera.\nFrattanto il Granduca Leopoldo II era stato cacciato il 27 aprile, segnando l'avvento del governo provvisorio di Bettino Ricasoli, e Carducci si dedic\u00f2 alla composizione della canzone a lode di Vittorio Emanuele, pubblicata anni dopo ma gi\u00e0 circolante manoscritta. Ebbe grande successo, come la coeva ode \"Alla Croce di Savoia\", che Silvio Giannini volle a tutti i costi mettere in musica. Malgrado l'opposizione del diretto interessato, l'opera fu musicata da Carlo Romani e cantata alla \"Pergola\" da Marietta Piccolomini. Presentato in quella circostanza al Ministro del culto Vincenzo Salvagnoli, si vide nuovamente offrire un posto al liceo aretino, ma rifiut\u00f2. Accett\u00f2 invece la nomina a professore di greco del liceo Niccol\u00f2 Forteguerri di Pistoia.\nCarducci indic\u00f2 quindi chiaramente la propria appartenenza ideologica alla fazione che voleva l'Italia unita e il ricongiungimento con il Piemonte, in opposizione agli obiettivi dei filo-granducali e a quelli del circolo facente capo a Gino Capponi (il cosiddetto circolo di san Bastiano), propugnatore di un ritorno alla libert\u00e0 municipale.\nIl 12 dicembre, settimina, nacque Beatrice (Bice), la prima figlia, e la famiglia si trasfer\u00ec a Pistoia tra il 7 e l'8 gennaio 1860. Al fine di trovare prima una sistemazione, Carducci non port\u00f2 subito con s\u00e9 la famiglia, ma lo fece solo dopo aver preso dimora in un appartamento di propriet\u00e0 del professor Giovanni Procacci. La legge sui licei toscani del 10 marzo gli mut\u00f2 l'insegnamento del greco in quello dell'italiano e del latino - la cattedra di greco fu affidata a Raffaello Fornaciari - ma infine, essendo l'anno scolastico gi\u00e0 nella seconda parte, Carducci si risolse, in accordo col direttore della scuola, a fare solo lezioni cattedratiche.\nIn citt\u00e0 frequent\u00f2 la casa della poetessa di lingua inglese d'origine e sentimenti indipendentisti irlandesi Louisa Grace Bartolini (1818-1865), nativa di Bristol e sposa dell'architetto toscano Francesco Bartolini. Convenivano abitualmente nel salotto Giovanni Procacci e Fornaciari, e talvolta vi si univano Gargani e Chiarini, che non avevano perso l'abitudine di andare a trovare l'amico ovunque si trovasse. Per Louisa Grace Carducci nutriva una notevole ammirazione, come dimostrano le parole che antepose all'ode che le dedic\u00f2 in \"Levia Gravia\": \u00abQuelli che solo abbian visto di lei le versioni dei canti di T.B.Macaulay e E.W.Longfellow e le \"Rime\" e \"Prose\" ... non potrebbero ancora farsi un'idea giusta del suo ingegno, della dottrina in pi\u00f9 lingue e letterature e dell'ancor pi\u00f9 grande gentilezza e generosit\u00e0 dell'animo suo\u00bb.\nAppena iniziate le lezioni Carducci venne a sapere della spedizione di Garibaldi in Sicilia, e pensando che il Targioni e il Gargani erano partiti a combattere per la patria gli si strinse il cuore. Lui era rimasto ad accudire la madre sofferente per le recenti perdite del figlio e del marito. La passione si profuse quindi nell'ode in decasillabi manzoniani \"Sicilia e la Rivoluzione\", e venne apposta a Firenze per recitarla agli amici entusiasti in casa di Luigi Billi, mentre nel comune obiettivo si dimenticavano le \"imperfezioni romantiche\" del testo:\nL'arrivo a Bologna.\nNel gennaio 1860 a Torino era stato nominato ministro dell'istruzione Terenzio Mamiani. Nonostante questi fosse in uggia al cugino Leopardi, che ne celebr\u00f2 ironicamente \u00able magnifiche sorti e progressive\u00bb, n\u00e9 fosse gradito al Mazzini, Carducci lo aveva sempre tenuto in grande stima, tanto da includerlo nel ristretto gruppo dei sei dedicatari delle \"Rime\" del 1857, al cui interno vi erano per Mamiani una dedica e un sonetto.\n\u00c8 del tutto naturale quindi che il nome di Giosu\u00e8 gli fosse amico e, conscio del suo straordinario talento, gi\u00e0 il 4 marzo cos\u00ec gli scrisse: \u00abLa fortuna togliemi per il presente di poterle offerire una cattedra di eloquenza italiana in qualche Universit\u00e0, come porterebbe il suo merito\u00bb, aggiungendo che per il momento gli sarebbe stato grato se avesse accettato un liceo a Torino o Milano in attesa di arrivare a breve pi\u00f9 in alto.\nCon gratitudine Carducci, pur declinando i venti del Nord della penisola - per non allontanarsi troppo dalla famiglia - si dimostr\u00f2 pronto ad accettare la nomina presso qualsiasi universit\u00e0. Intanto i mesi passavano e il periodo pistoiese diventava gradevole, in quanto consentiva numerose sortite fiorentine, nella citt\u00e0 in cui sognava di insegnare. Il 18 agosto, per\u00f2, Carducci ricevette da Mamiani una lettera in cui gli comunicava che Giovanni Prati, \u00abper ragioni al tutto speciali\u00bb, aveva ricusato la nomina a professore di Eloquenza presso l'Ateneo Felsineo, e sarebbe quindi stato onorato nel sapere il Carducci disposto ad accettare la cattedra.\nCos\u00ec, con decreto del 26 settembre 1860 venne incaricato dal Mamiani a tenere la cattedra di Eloquenza italiana, in seguito chiamata Letteratura italiana presso l'Universit\u00e0 di Bologna, dove rimarr\u00e0 in carica fino al 1904.\nAd accoglierlo c'era un giovane insegnante veneto, Emilio Teza, nominato quell'anno professore di Letterature comparate nell'Ateneo. Questi l'accompagn\u00f2 in un alloggio provvisorio sito in Piazza dei Caprara, e gli mostr\u00f2 poi la citt\u00e0, che apprezz\u00f2 molto. Nei primi tempi passarono assieme molto tempo, e anche successivamente fu uno dei pochi che Carducci frequent\u00f2, chiuso in casa a studiare e preparare i corsi o nell'aula universitaria a fare lezione.\nCarducci prendeva il posto di monsignor Gaetano Golfieri, bolognese, estroso poeta estemporaneo i cui sonetti celebrativi per eventi di ogni sorta - lauree, matrimoni, guarigioni, ecc. - erano noti in tutta Bologna e venivano affissi alle colonne della citt\u00e0. La loro fama si diffuse anche nella campagna circostante. Avendo rifiutato di partecipare al \"Te Deum\" nella basilica di San Petronio in occasione del plebiscito, fu esonerato dall'incarico di professore, e perdette anche il titolo di dottore collegiato della Facolt\u00e0, quando rifiut\u00f2 di prestare giuramento al re d'Italia. Si consol\u00f2 quindi mantenendo il ruolo indiscusso di autore ufficiale di sonetti.\nLa prima fatica di Carducci consistette nella preparazione della prolusione, pronunciata il 27 novembre in un'aula gremita e che, ampliata notevolmente, and\u00f2 a comporre i cinque discorsi \"Dello svolgimento della letteratura nazionale\". Il 3 dicembre fu raggiunto dalla famiglia, con cui si accomod\u00f2 alla meglio in una piccola abitazione presso San Salvatore, per passare a maggio - che a Bologna \u00e8 il tempo degli sgomberi - in via Broccaindosso, stradina fra le pi\u00f9 modeste della citt\u00e0 in cui sarebbe rimasto fino al 1876.\nIl 15 gennaio cominci\u00f2 le lezioni: il programma prevedeva lo studio della letteratura italiana prima di Dante. L'universit\u00e0 felsinea viveva un periodo di degrado cronico, e non era che l'ombra dello splendore dei secoli passati. Il numero degli allievi del neoprofessore and\u00f2 via via calando, \u00abperch\u00e9 la lezione di diritto commerciale messa su ultimamente mi toglie tutti i giovani\u00bb, finch\u00e9 la mattina del 22 non pot\u00e9 nemmeno fare lezione, essendosi presentati solo in tre.\nIntanto molte idee si affastellavano nella testa del Carducci, e molti progetti. Scriveva un saggio su Giovita Scalvini, pensava ad una biografia leopardiana per la \"Galleria contemporanea\" e continuava a lavorare all'edizione polizianea. Tutto ci\u00f2 gli toglieva tempo per le creazioni poetiche, ma non si arrendeva, tanto che aveva in mente di comporre una canzone sul monumento a Leopardi, un canto in terzine su Roma, un'ode intitolata \"La plebe\" e molto altro, senza contare la prosecuzione dell'avventura barberiana, per la cui collezione Diamante erano ormai pronte le \"Rime di Cino e d'altri del secolo XIV\", per le quali chiedeva notizie agli amici fiorentini che potevano vedere direttamente i codici.\nE poi? Poemi filosofici, e una \u00abmarsigliese italiana per le future battaglie\u00bb. Voleva far uscire entro la fine del 1861 anche un volume di prose, ma non se ne fece nulla. Tutto questo lungo elenco di opere restava a livello di abbozzo - in parte poi tradotto in pratica - perch\u00e9 l'occupazione primaria rimanevano il lavoro e lo studio, fondamentali per forgiare nel modo pi\u00f9 compiuto l'autore degli anni a venire.\nAgli ultimi di luglio del 1861 Gargani raggiunse l'amico, alquanto lieto, a Bologna, e insieme passarono il mese di agosto a Firenze, dove il mese successivo li raggiunse anche Chiarini, che nel frattempo si era stabilito a Torino per collaborare alla \"Rivista italiana\". Fu una riunione felicissima, e trascorsero giorni indimenticabili, mentre Gargani sprizzava gioia da tutti i pori: era promesso sposo della sorella di Enrico Nencioni.\nPassata l'estate, per\u00f2, il 24 ottobre Chiarini ricevette da colui che doveva convolare alle fiaccole imenee una lettera disperata; era stato abbandonato dalla fanciulla, e quella sera stessa il Carducci sarebbe corso a Firenze per chiederne ragione. La spedizione non ebbe successo, e il Gargani, da sempre cagionevole di salute, si ammal\u00f2 di tisi, e la malattia peggior\u00f2 rapidamente. Tra febbraio e marzo, Giosu\u00e8 si spostava quasi quotidianamente in treno fra Bologna e Faenza, al capezzale dell'amico (insegnante nel locale liceo), finch\u00e9 il 29 marzo Gargani mor\u00ec. Fu un lutto severo per il Nostro; un mese dopo faceva comparire sul giornale fiorentino \"Le veglie letterarie\" uno scritto in sua memoria, e gli dedic\u00f2 poi alcuni versi della poesia \"Congedo\" che avrebbe chiuso l'edizione dei \"Levia Gravia\" nel 1868.\nNel secondo anno bolognese tenne un corso su Petrarca, mentre scriveva al Chiarini come fosse sua intenzione non staccarsi per molti anni dall'approfondimento della triade portante - Dante, Petrarca, Boccaccio - della letteratura italiana. Solo in seguito si sarebbe potuti passare \u00abagli architravi e alle parti del tempio\u00bb, ossia ai secoli successivi. L'alleanza di Ricasoli con il Papa intanto lo metteva di cattivo umore e and\u00f2 inasprendo la sua tendenza anti-cattolica, aiutato in questo da una citt\u00e0 che meno di Firenze scendeva a compromessi.\nNel 1861 la Massoneria aveva ritrovato una grande influenza politica, incarnando i valori del patriottismo e del Risorgimento italiano. Divent\u00f2 un punto di passaggio obbligato per i fautori dell'unit\u00e0 nazionale, tanto che lo stesso Garibaldi si fece massone, mentre Giosu\u00e8 fu iniziato nella Loggia \u00abGalvani\u00bb di Bologna subito dopo la Giornata dell'Aspromonte, e la poesia \"Dopo Aspromonte\" volle essere il manifesto di questo ingresso, un'esaltazione del \u00abTrasibul di Caprera\u00bb unita a un'aspra critica verso Napoleone III, all'interno di un tessuto narrativo pesantemente segnato dalla lettura degli \"Ch\u00e2timents\" di Victor Hugo, cui Carducci un\u00ec un anti-cattolicismo pi\u00f9 sferzante.\nStrinse quindi amicizia con uomini politici in vista e dopo l'universit\u00e0 entrava al \"Caff\u00e8 dei Cacciatori\" per poi recarsi in Loggia, e quindi percorreva i porticati discutendo con furore di politica e d'arte. In via Broccaindosso nel contempo cominciarono a soffiare i venti stranieri. Dopo aver giocato con la Bice, serrato nella sua stanza subiva sempre pi\u00f9 il fascino degli autori d'oltralpe. Leggeva Michelet, Hugo, Proudhon, Quinet. Il primo gli trasmise il gusto di concepire la storia come un immenso tribunale, dove i poeti erano gli accusatori, mentre Quinet e Proudhon gli aprivano sempre pi\u00f9 gli occhi sulla realt\u00e0 di una Chiesa che aveva tradito il mandato divino.\n\u00abTu solo, o Satana, animi e fecondi il lavoro, tu nobiliti le ricchezze. Spera ancora, o proscritto\u00bb, scriveva Proudhon. Michelet produceva le prove storiche dell'ingiustizia perpetrata ai danni di Satana, identificato con la scienza e la natura, sacrificate alla mortificazione cristiana. Figura di martire politico in Proudhon, venato di riflessi scientifici in Michelet, Satana diveniva emblema del progresso e \u00abdel prodigioso edificio ... delle istituzioni moderne\u00bb, simbolo di una verit\u00e0 brutalmente calpestata o occultata dal clero.\nFurono dunque questi i prodromi del celebre inno \"A Satana\". Recatosi a Firenze nel settembre 1863 per la stampa dell'opera sul Poliziano, in una nottata insonne gli ruppe dal cuore l\"Inno\", composto da cinquanta quartine di senari secondo lo schema ABCB. Lo defin\u00ec \u00abchitarronata\u00bb, non riuscito nello stile ma foriero di verit\u00e0. \u00abL'Italia col tempo dovrebbe innalzarmi una statua, pel merito civile dell'aver sacrificato la mia coscienza d'artista al desiderio di risvegliar qualcuno o qualcosa... perch\u00e9 allora io fu un gran vigliacco dell'arte\u00bb, scriver\u00e0 anni dopo.\nIl 16 ottobre pubblic\u00f2 l'edizione critica delle opere polizianee, che fece molto scalpore e suscit\u00f2 notevole ammirazione non solo per la dottrina espressa, ma anche perch\u00e9 era la prima volta che il testo di uno scrittore italiano veniva emendato secondo i dettami della moderna critica testuale. Fervente continuava ad essere anche la collaborazione col Barbera; nel 1862 pubblic\u00f2 le \"Poesie\" di Cino da Pistoia e i \"Canti e Poemi\" di Vincenzo Monti. L'anno successivo si dedic\u00f2 al \"De rerum natura\" lucreziano tradotto dal Marchetti, dandolo alle stampe, sempre per la \"Collezione Diamante\", nel 1864.\nIl 1864 fu anche l'anno di nascita di Laura, la figlia secondogenita. Dopo l'omaggio dantesco, quindi, non poteva mancare quello petrarchesco.\nAffiliato alla Massoneria del Grande Oriente d'Italia sin dal 1862, nel 1866 fu tra i fondatori della Loggia bolognese \"Felsinea\", e ne divenne il segretario, ma assunse \u00abben presto un orientamento contrario al rito scozzese dell'Ordine\u00bb. Dopo aver scritto un opuscolo di protesta, per conto della Loggia \"Felsinea\", nel 1867 la loggia fu sciolta dal Gran maestro Lodovico Frapolli e Carducci fu espulso dalla Massoneria. \u00abE il Carducci non se ne occup\u00f2 mai pi\u00f9, anche se pi\u00f9 tardi reiscritto ed accarezzato da uomini di gran nome come Adriano Lemmi ed Ernesto Nathan\u00bb. Con il nuovo Gran maestro Adriano Lemmi Carducci fu affiliato il 20 aprile 1886 alla Loggia \"Propaganda massonica\" di Roma, dove raggiunse il 33\u00b0 e massimo grado del Rito scozzese antico ed accettato.\nNegli anni del trasformismo il poeta conquist\u00f2 un posto centrale nella struttura ideologica e culturale dell'Italia umbertina, giungendo ad abbracciare le idee politiche di Francesco Crispi. Il 30 settembre 1894 pronunci\u00f2 il discorso per l'inaugurazione del nuovo Palazzo degli Offici (ora Palazzo Pubblico) nella Repubblica di San Marino.\nNel 1865 pubblic\u00f2 a Pistoia, in un piccolissimo numero di esemplari e fuori commercio, l\"Inno a Satana\", con lo pseudonimo di \"Enotrio Romano\", che dovette usare fino al 1877, accompagnandolo talvolta al nome vero. Tra il 1863 e il 1865 scrisse per la \"Rivista italiana\" che, fondata dal Mamiani, era passata sotto la direzione di Chiarini, e accolse scritti carducciani sulla lirica italiana dei secoli XIII e XIV. Imponente \u00e8 il materiale raccolto in questi anni per opere di erudizione letteraria; meritano menzione il discorso sulle \"Rime\" di Dante e i tre raccolti con il titolo \"Della varia fortuna di Dante\" e pubblicati su \"Nuova Antologia\" tra il 1866 e il 1867.\nI primi dieci anni bolognesi furono arricchiti da illustri relazioni che riusc\u00ec a stabilire; le pi\u00f9 significative furono quelle con Francesco Rocchi, insigne studioso di epigrafia, con Pietro Ellero, Enrico Panzacchi, Giuseppe Ceneri, Quirico Filopanti e Pietro Piazza.\nLa poesia laica.\nLa sua poesia, intanto, sotto l'influsso delle letterature straniere e in particolare di quella francese e tedesca, divenne sempre pi\u00f9 improntata di laicismo, mentre le sue idee politiche andavano orientandosi in senso repubblicano. Si dedic\u00f2 seriamente allo studio del tedesco con l'aiuto di un maestro, tanto che in breve tempo riusc\u00ec a padroneggiare i poeti pi\u00f9 difficili e amati, quali Klopstock, Goethe, Schiller, Uhland, Von Platen, Heine.\nNell'agosto 1867 fu invitato a trascorrere nel \"Palazzo Corazzini\" (adesso \"Palazzo Ortolani\") a Pieve Santo Stefano, nella Valle Tiberina, un periodo presso la famiglia Corazzini, che tra i propri membri annoverava il giovane Odoardo, che presto sarebbe morto nella battaglia di Mentana. Pur preoccupato dal succedersi degli eventi politici, il Carducci riusc\u00ec, condividendo la vita di campagna sana e naturale dei Corazzini cos\u00ec congeniale al suo \"modus vivendi\", a ritemprare lo spirito e a distendersi. Insieme visitarono le sorgenti del Tevere, e la lieta esperienza estiva fu fonte di ispirazione per la poesia \"Agli amici della Pieve\", poi divenuta \"Agli amici della valle Tiberina\", considerato il suo primo epodo, metro che assurse, insieme al giambo, a protagonista della successiva fase carducciana.\nGli entusiasmi si accesero subito dopo per la spedizione garibaldina su Roma, ma il dolore colse il poeta nel profondo alla notizia della morte di Enrico Cairoli (e del ferimento di Giovanni, che morir\u00e0 due anni dopo per le ferite riportate nello scontro) a Villa Glori e della prigionia di Garibaldi alla fortezza del Varignano. L'ira fu espressa nelle strofe del \"Meminisse horret\", scritto a Firenze ai primi di novembre. Venuto a conoscenza, poco dopo, della morte di Odoardo Corazzini, scrisse in suo ricordo il famoso epodo, pubblicato per il democratico giornale bolognese \"L'Amico del Popolo\" nel gennaio del 1868 e subito stampato presso una tipografia cittadina. Anche questo testo, come \"Dopo Aspromonte\", attinge a piene mani alla poesia politica di Victor Hugo.\nMentana non piacque alla Massoneria, e il Gran Maestro Lodovico Frapolli proclam\u00f2 la chiusura delle logge bolognesi. Il Carducci manifest\u00f2 allora il proprio spirito mazziniano in modo violento e nel novembre un decreto governativo lo trasferiva per punizione dalla cattedra bolognese a quella di latino dell'Universit\u00e0 di Napoli. Valendosi dell'appoggio del ministro dell'Interno Filippo Antonio Gualterio - presso cui chiese al Barbera di intercedere - e promettendo di non occuparsi di politica, Carducci riusc\u00ec a rimanere a Bologna, anche se una successiva intemperanza gli procur\u00f2 una sospensione temporanea dall'insegnamento.\nPubblic\u00f2, il 1\u00ba giugno 1868, presso la tipografia Niccolai e Quarteroni di Pistoia, la raccolta \"Levia Gravia\" con lo pseudonimo di Enotrio Romano, composta da gran parte delle rime samminiatesi e da una ventina di nuove poesie. Ne rimasero esclusi i testi politici, che pure aveva composto e che infiammavano le logge bolognesi. Il poeta volle che ne fossero stampati pochi esemplari, e che fossero regalati ad amici e intenditori.\nL'opera non ebbe successo. Carducci riconobbe in futuro che in quella situazione la pubblicazione degli epodi polemici avrebbe senz'altro suscitato maggiore interesse e infiammato il pubblico, nell'acquisita consapevolezza che la prudenza politica \u00e8 cattiva ispiratrice artistica. Nel 1868 per\u00f2 non ragionava cos\u00ec; si indign\u00f2 per la pecoraggine del pubblico e si scagli\u00f2 contro i sedicenti critici democratici, che volevano solo \u00abdiscorsoni e versoni\u00bb. Si scontr\u00f2 duramente con i colleghi di universit\u00e0 Francesco Fiorentino, Angelo Camillo De Meis e Quirico Filopanti, si allontan\u00f2 dalla Massoneria e attravers\u00f2 un periodo di forte misantropia.\n\u00abIo alle volte ho paura di me stesso: quando rivolgendo l'occhio al mio di dentro, veggo che non istimo e non amo quasi pi\u00f9 nessuno, che m'infingo in continuo sforzo, per non mostrare a quelli con cui discorro quanto sono buffoni e sputacchiabili\u00bb, scriver\u00e0 qualche mese pi\u00f9 tardi.\nLa politica per\u00f2 continuava a fomentare nell'animo del Nostro forti passioni; il 22 ottobre i garibaldini Monti e Tognetti fecero esplodere una bomba alla caserma Serristori di Roma provocando la morte di 23 soldati francesi e quattro passanti, tra cui una bambina. Il 24 novembre furono ghigliottinati, e lo stesso mese Carducci compose l'epodo in loro memoria, facendolo subito comparire ne \"La Riforma\" e poi proposto in opuscoletto ancora da Niccolai e Quarteroni, con incasso delle vendite da devolversi ai familiari dei decapitati.\n\u00c8 un Carducci rabbioso quello che traspare dalle poesie politiche; inveisce ferocemente contro Papa Pio IX che immagina lieto per la decapitazione dei due rivoluzionari, mugugna per la sostituzione del nome di via dei Vetturini con quello di via Ugo Bassi (\"Via Ugo Bassi\"), il 1\u00ba novembre commemora lugubremente i morti senza pace (\"Nostri santi e nostri morti\"), e raggiunge l'acme con il disperato grido di \"In morte di Giovanni Cairoli\":\nSe questo fu l'anno della rabbia, il successivo fu quello del dolore. Il 3 febbraio 1870 si spense la madre, cui era legatissimo e per cui nutriva una sorta di venerazione. Il dolore fu forte, ma non pot\u00e9 eguagliare quello della perdita del figlio prediletto Dante, nato il 21 giugno 1867 e morto il 9 novembre 1870. Dante cresceva forte e sano, e il padre lo amava smisuratamente. La morte fu improvvisa e imprevedibile. Giosu\u00e8, distrutto, si lasci\u00f2 per qualche tempo andare allo scoramento pi\u00f9 totale: \u00abNon voglio far pi\u00f9 nulla. Voglio inabissarmi, annichilirmi\u00bb, scrisse in una lettera del 23 dicembre.\nA Dante dedic\u00f2 le celeberrime quattro quartine di \"Pianto antico\".\n\u00c8 del settembre 1871 \"Versaglia\", poesia dedicata alla Comune appena repressa nel sangue, nel massacro della quale vede i fantasmi del passato che tornano a dominare, la fede nella monarchia e la fede in Dio, le due forze reazionarie che per secoli hanno represso l'umanit\u00e0:\nLa consacrazione letteraria.\nPiano piano riusc\u00ec a riprendersi, usando le armi consuete: quelle dello studio e dell'insegnamento. Il 1\u00ba marzo 1872 la casa sar\u00e0 poi allietata dalla nascita dell'ultima figlia, Libert\u00e0, che verr\u00e0 sempre chiamata Titt\u00ec. Il Barbera intanto propose a Carducci di pubblicare un libro che raccogliesse tutte le poesie, dalle prime alle pi\u00f9 recenti. Giosu\u00e8 accett\u00f2, e nel febbraio 1871 apparvero le \"Poesie\", suddivise in tre parti: \"Decennali\" (1860-1870), \"Levia Gravia\" (1857-1870) e \"Juvenilia\" (1850-1857). Nei \"Decennali\" confluirono le poesie politiche, ad eccezione di quelle precedenti a \"Sicilia e la Rivoluzione\" (cos\u00ec volle l'autore), mentre le altre due sezioni riproducevano sostanzialmente i testi del volume pistoiese.\nContinu\u00f2 poi con la composizione di giambi (\"Idillio Maremmano\" il pi\u00f9 celebre) ed epodi, sonetti (\"Il bove\") e odi, unendovi la traduzione di composizioni di Platen, Goethe ed Heine mantenendone il metro originale. Questi e altri testi andarono a formare nel 1873 le \"Nuove poesie\", 44 componimenti editi dal Galeati di Imola, inglobanti anche le \"Primavere elleniche\" che l'anno prima il Barbera aveva licenziato in un volumetto.\nIl libro non risparmiava critiche dirette a uomini politici, e suscit\u00f2 forti reazioni. Bernardino Zendrini e Giuseppe Guerzoni scrissero su \"Nuova Antologia\" e sulla \"Gazzetta Ufficiale\" articoli contro le \"Nuove Poesie\", cui fece seguito la reazione carducciana sulle colonne de \"La voce del popolo\", comprendente sette capitoletti di \"Critica e arte\", saggio che entrer\u00e0 a far parte dei \"Bozzetti critici\" e dei \"Discorsi letterari\" editi dal Vigo nel 1876. Nel complesso, per\u00f2, l'Italia ne riconobbe il valore. Ancora maggiori furono i consensi provenienti dall'estero. L'editore della \"Revue des Deux Mondes\" e addirittura Ivan Sergeevi\u010d Turgenev ne chiesero una copia, ed entusiastiche approvazioni arrivarono dal mondo germanico. La prima edizione fu subito esaurita e port\u00f2 a esaurire anche quella delle \"Poesie\" edite da Barbera, il quale diede di queste ultime nuove edizioni nel 1874, 1878 e 1880, con la presenza nelle ultime due di una biografia del poeta scritta da Adolfo Borgognoni.\nIn quegli anni non era possibile, per i letterati della citt\u00e0, non fare una tappa alla libreria Zanichelli. Il Carducci incominci\u00f2 a frequentarla quotidianamente, nelle passeggiate che faceva prima di cena dopo un pomeriggio di studio o di lezioni universitarie. Nicola Zanichelli voleva avviare una casa editrice, e si fece promettere dal nuovo avventore uno studio sulle poesie latine dell'Ariosto, dato che, con un anno di ritardo, nel 1875 si sarebbe celebrato a Ferrara il quattrocentesimo anniversario della nascita del poeta reggiano. Inizi\u00f2 cos\u00ec una collaborazione molto duratura. Nell'aprile 1875 Zanichelli pubblic\u00f2 la seconda edizione delle \"Nuove Poesie\", e il mese successivo il promesso studio ariostesco.\nDopo le \"Nuove poesie\" per\u00f2 il Carducci voleva abbandonare la poesia sociale e tornare al primo amore: la classicit\u00e0. \u00abAlle mie odi barbare pensai fin da giovane; ne formai il pensiero dopo il 1870, poi ch'ebbi letti i lirici tedeschi. Se loro, perch\u00e9 non noi? La prima pensata in quella forma e scrittene subito le prime strofi \u00e8 \"All'Aurora\"; la seconda tutta di seguito \u00e8 l\"Ideale\"\u00bb. \u00c8 un tuffo nel passato affrontato tuttavia con le armi di chi si \u00e8 creato negli anni una precisa identit\u00e0 e non ha quindi intenzione di procedere a una pedissequa imitazione. Stimolato dall'esempio dei poeti tedeschi Carducci volle dimostrare che la poesia italiana poteva non solo riprendere le tematiche dei greci e dei latini, ma mantenerne il metro. Klopstock aveva riproposto in tedesco l'esametro latino, Goethe aveva risuscitato le forme greche, e la scuola teutonica si credeva la sola capace dell'impresa, in quanto le lingue romanze si erano allontanate troppo, attraverso la corruzione linguistica medievale, dal modello originario. Theodor Mommsen giurava che in italiano una simile operazione non fosse possibile.\nTutto ci\u00f2 non poteva che spronare Giosu\u00e8 a tentare: \u00abNon so perch\u00e9 quel che egli fece col duro e restio tedesco, non possa farsi col flessibile italiano\u00bb, scriver\u00e0 a Chiarini nel 1874 riferendosi alle \"Elegie romane\" del Goethe e allegando l'asclepiadea \"Su l'Adda\", scritta l'anno precedente.\nNel 1873, quindi, uscirono dalla sua penna i primi componimenti di questo tipo, le prime \"Odi barbare\", che avranno una prima edizione presso Zanichelli nel luglio 1877, e in concomitanza con \"Postuma\" di Lorenzo Stecchetti inaugureranno la famosa \u00abCollezione elzeviriana\u00bb. In \"Su l'Adda\" l'asclepiadea viene resa in quartine con due endecasillabi e due settenari, uno sdrucciolo e uno piano, e qualche mese dopo compir\u00e0 \"All'Aurora\" - pensata e cominciata prima delle altre -, in distici elegiaci, e l'alcaica \"Ideale\". Per il distico, ora e in seguito, riesce a trasportare l'esametro e il pentametro nella poesia italiana combinando un settenario e un novenario per il primo, un senario sdrucciolo e un settenario piano per il secondo, mentre l'alcaica presenta due endecasillabi seguiti da un novenario e un decasillabo. Del 1875 sono le quattro quartine della saffica \"Preludio\" (la strofa saffica \u00e8 costituita da tre endecasillabi e un quinario), concepita, come dice il titolo, come poesia introduttiva all'intera raccolta.\nLe quattordici odi dell'edizione zanichelliana sono un vero e proprio manifesto della concezione carducciana del mondo, della storia, della natura. Gli eventi del passato non hanno potuto sconvolgere l'Adda che continua a scorrere ceruleo e placido (\"Su l'Adda\"), mentre \u00absu gli alti fastigi s'indugia il sole guardando/ con un sorriso languido di viola\u00bb. La natura continua imperturbabile il proprio corso, attraverso le aurore e i tramonti che costituiscono lo sfondo prediletto della raccolta.\nLa storia, per\u00f2, funge da maestra per i costumi degradati del presente che possono risollevarsi solo attraverso il maestoso insegnamento di un passato rievocato come una fusione della storia nella natura, spoglio ormai delle proprie componenti truci o barbare e materia prima della poesia, e come nel canto di Demodoco le fiamme di Ilio non bruciano pi\u00f9, ma vengono trasfigurate dal canto, che con totale serenit\u00e0 esplica la propria potenza, come una nave - \"leitmotiv\" della raccolta - che pacificamente risale la corrente del tempo.\nNon c'\u00e8 quindi pi\u00f9 furia politica in Carducci, non c'\u00e8 rabbia n\u00e9 critica sociale. Le odi attaccano il cattolicesimo, esaltano l'impero romano ed esprimono la visione politica carducciana, ma essa perde la carica polemica precedente. Le odi si fissano su un particolare attuale - l'Adda che scorre, il sole che illumina il campanile della Basilica di San Petronio, il poeta che contempla le terme di Caracalla - per rievocare gli eventi storici trascorsi, e si chiudono nuovamente in una contemplazione solenne della natura, mentre il passato ormai andato non \u00e8 pi\u00f9 fonte di angoscia come in Leopardi, ma canto sempre attuale. La storia \u00e8 regolata da un principio preciso e incontrovertibile.\nI modelli non possono che essere Omero, Pindaro, Teocrito, Virgilio, Orazio, Catullo, accanto a cui agiscono Dante, Petrarca, Foscolo, cui vengono fatti rimandi testuali piuttosto espliciti e seguiti anche nel frequente uso dell'inversione sintattica caro alla lingua latina.\nLe \"Odi\", all'inizio, si scontrarono con lo scetticismo generale e presso il grande pubblico, voglioso di una poesia \"leggera\" dopo i recenti duri trascorsi storici, furono offuscate proprio dallo stile lineare e dal lessico semplice di \"Postuma\". Non v'era un'immagine, nelle poesie dello Stecchetti, che non fosse chiara a tutti, n\u00e9 mancava certa licenziosit\u00e0 che attraeva il pubblico. Negli anni compresi tra il 1878 e il 1880 \"Postuma\" ebbe sette edizioni, mentre le \"Barbare\" si fermarono a tre, e se furono lette e vendute \u00e8 da ascriversi all'ormai indiscussa fama del loro autore.\nSe \u00e8 vero che Gaetano Trezza e Anton Giulio Barrili le lodarono, \u00e8 da dire come la prima reazione della critica fu anche pi\u00f9 severa di quella del pubblico. Il Carducci fu attaccato e stroncato da tutte le parti. Passata la tempesta, per\u00f2, il valore dell'opera fu riconosciuto, e lo stesso Guerrini dovette apprezzarla dato che si dilett\u00f2 poi anch'egli a restituire nei suoi componimenti la versificazione latina.\nCarducci per\u00f2 viveva un periodo affatto particolare, e le polemiche non turbavano pi\u00f9 molto il proprio animo acceso e focoso. Aveva qualcosa che riempiva la sua esistenza, qualcosa di insperato e insospettato fino ad allora:\nL'amore con Carolina Cristofori Piva.\nNel 1871 Maria Antonietta Torriani e Anna Maria Mozzoni percorrevano da Nord a Sud la penisola promuovendo l'emancipazione femminile e tenendo conferenze nelle citt\u00e0 pi\u00f9 importanti. Erano donne giovani e molto istruite. A Genova furono ospiti di Anton Giulio Barrili e da questi presentate a Francesco Dall'Ongaro, che le mise a sua volta in contatto con Giuseppe Regaldi e quindi con l'ambiente bolognese. A Bologna le due donne cercarono di avvicinare i due poeti del momento. Uno, Enrico Panzacchi, furoreggiava con versi galanti e conquistava facilmente le donne, frequentando da vero \"viveur\" la vita mondana della citt\u00e0, l'altro, Carducci, era tutto casa e lavoro, e gravava attorno a lui un'aura di inavvicinabilit\u00e0. Dopo aver tenuto la conferenza, Mozzoni torn\u00f2 a Milano, mentre Torriani rimase e intrecci\u00f2 una fugace relazione con Panzacchi. Al tempo stesso fu per\u00f2 stupita dall'affabilit\u00e0 di Carducci, gentilissimo con le donne e ben diverso dall'immagine che le era stata dipinta. Fu lei a parlargli di una sua cara amica, Carolina Cristofori (1837-1881), gi\u00e0 madre di tre figli e appassionata lettrice dei versi del vate versiliese. Carolina, nativa di Mantova, aveva sposato nel 1862 l'ex colonnello e poi generale di brigata garibaldino Domenico Piva, uno dei Mille, ed era donna di grande cultura e delicata sensibilit\u00e0, cos\u00ec come delicata era anche la sua salute.\nIl 27 luglio Carducci ricevette da Carolina una lettera di ammirazione cui erano allegati dei versi e un ritratto. Il poeta, lusingato, inizi\u00f2 con lei un fitto scambio epistolare, e scriveva contemporaneamente anche a Torriani, dedicando versi a entrambe, \"Autunno romantico\" a Maria, la seconda \"Primavera Ellenica\" (la \"Dorica\"; pi\u00f9 avanti anche la terza, l\"Alessandrina\") a Carolina, che a Milano - dove viveva la maggior parte dell'anno, in via Stella - frequentava il salotto di Clara Maffei facendo conoscere il nome di Giosu\u00e8 ed esaltandovi Foscolo, il suo poeta prediletto.\nLo scambio che pi\u00f9 lo stimolava er\u00e0 per\u00f2 quello con Carolina, sempre pi\u00f9 frenetico e sempre pi\u00f9 esplicito, finch\u00e9 il 9 aprile 1872 la conobbe di persona a Bologna e il 5 maggio la rivide a Milano. Nello stesso anno Carducci si rec\u00f2 ancora a trovarla in ottobre e in dicembre e il rapporto sfocer\u00e0 in una relazione amorosa. Le lettere rivelano un Carducci pienamente innamorato e dolce, alle prese con una esperienza affatto nuova che lo pone in pace col mondo, e Piva corrispondeva con uguale sentimento. Nell'estate 1872 passarono indimenticabili giorni insieme; ai primi di luglio risalirono l'Adda presso Lodi con una barchetta mentre a Brescia Lina depose un fascio di fiori ai piedi della Vittoria alata. I due momenti ispirarono le \"Barbare\" \"Su l'Adda\" e \"Alla Vittoria\". A lei, \u00abbello ed unico pensier d'estetica viva e reale\u00bb, materializzazione del proprio ideale classico di bellezza, continuava a scrivere e a dedicare versi, e dopo averla sempre chiamata Lina, pass\u00f2 in poesia a rivolgerlesi con un pi\u00f9 oraziano Lidia.\nLa relazione culminer\u00e0 nel 1873 con la nascita di Gino Piva, ritenuto figlio legittimo del generale garibaldino Domenico Piva. Carducci, tuttavia, nutriva una profonda gelosia per l'amico Panzacchi che era in confidenza con Piva e che con lei (dopo che con Torriani) aveva avuto dei trascorsi. Si arriv\u00f2 addirittura al punto in cui Carducci ruppe con Panzacchi e gli rimand\u00f2 indietro i suoi libri. Panzacchi, invece, non fece altrettanto, nutrendo una vera e propria venerazione per il \"vate\": con il tempo il dissidio si plac\u00f2.\nPi\u00f9 avanti Carducci ebbe un altro legame extraconiugale: conobbe nel 1890 la scrittrice Annie Vivanti e con lei instaur\u00f2 una relazione sentimentale.\nPoeta nazionale.\nDopo sedici anni nella modesta residenza di via Broccaindosso il poeta, raggiunta ormai la fama, desiderava per s\u00e9 e per la famiglia una dimora pi\u00f9 decorosa; oltretutto i libri, che erano andati progressivamente occupando gli spazi dell'abitazione, erano diventati davvero troppi e non si sapeva pi\u00f9 dove metterli. Nel 1876 quindi i Carducci traslocarono in Strada Maggiore a Palazzo Rizzoli, un edificio signorile dalle volte a crociera con un cortile interno abbellito da colonne corinzie. Il poeta occup\u00f2 il terzo piano, rimanendovi quattordici anni.\nNella sessione elettorale del 19 novembre fu eletto deputato al Parlamento per il Collegio di Lugo di Romagna, su richiesta dei cittadini. Non essendo per\u00f2 stato sorteggiato tra coloro che dovevano andare a Montecitorio, fu un ruolo fondamentalmente onorifico che non gli tolse tempo da dedicare alle consuete occupazioni. Era, quello politico, un mondo ben lontano dalle idealit\u00e0 del Carducci, ma la sua adesione va letta nel senso di una spontanea e per certi versi ingenua volont\u00e0 di dare il proprio contributo al miglioramento della societ\u00e0 civile.\nDi questi anni \u00e8 l'ampia produzione poetica che verr\u00e0 raccolta in \"Rime Nuove\" (1861-1887) e in \"Odi barbare\" (1877-1889). Prosegu\u00ec l'insegnamento universitario e alla sua scuola si formarono personalit\u00e0 come Giovanni Pascoli, Severino Ferrari, Giuseppe Albini, Vittorio Rugarli, Adolfo Albertazzi, Giovanni Zibordi, Niccol\u00f2 Rodolico, Renato Serra, Ugo Brilli, Alfredo Panzini, Manara Valgimigli, Luigi Federzoni, Guido Mazzoni, Gino Rocchi, Alfonso Bertoldi, Flaminio Pellegrini ed Emma Tettoni.\nNel 1873 pubblic\u00f2 \"A proposito di alcuni giudizi su A. Manzoni\" e \"Del rinnovamento letterario d'Italia\". Nel 1874, fece pubblicare la prima edizione a stampa dell'opera di Leone Cobelli, storico del XV secolo, le \"Cronache Forlivesi\", di cui aveva curato l'edizione insieme ad Enrico Frati.\nIl 1877 priv\u00f2 Carducci di due cari amici; in maggio mor\u00ec il suocero Francesco Menicucci, mentre in giugno, nel corso di una visita a Seravezza con Chiarini, salut\u00f2 con profonda commozione Francesco Donati, malato e conscio di non aver pi\u00f9 molto da vivere. Non sopravvisse un mese a quello straziante incontro, spegnendosi il 5 luglio. Lo stesso mese (poi anche in ottobre) fu commissario per gli esami di licenza liceale a Perugia, rimanendo colpito da una gita ad Assisi. I due soggiorni umbri partorirono il sonetto \"Santa Maria degli Angeli\" - dedicato a san Francesco - e il \"Canto dell'Amore\".\nNel novembre 1878 Bologna era in subbuglio. Il 4 novembre arrivarono in visita i reali d'Italia Umberto I e Margherita di Savoia, accolti da una folla festante nella stessa citt\u00e0 che dieci anni prima aveva riservato loro un ostile trattamento. Carducci, in mezzo alla calca, vide nella giornata uggiosa passare Margherita \u00abcome una imagine romantica in mezzo una descrizione verista\u00bb, bionda e bella. La regina era un'ammiratrice dei suoi versi, in particolare delle \"Odi barbare\". Il ministro Giuseppe Zanardelli soleva ripetere a Carducci che Margherita l'aveva accolto declamando l'ode \"Alla Vittoria\" a memoria, e aveva proposto di insignire il vate con la croce al merito di Savoia, che il poeta rifiut\u00f2.\nMargherita volle che Carducci le fosse presentato, e cos\u00ec il 6 novembre mentre da una parte il re salutava alcuni visitatori e Benedetto Cairoli contemplava soddisfatto la scena, egli la vide: \u00abTroneggiava ella da vero in mezzo la sala... Riguardava a lungo, con gli occhi modestamente quieti ma fissi; e la bionda dolcezza del sangue sassone pareva temperare non so che, non dir\u00f2 rigido, e non vorrei dire imperioso, che domina alla radice della fronte; e tra ciglio e ciglio un corusco fulgore di aquiletta balenava su quella piet\u00e0 di colomba\u00bb.\nIncantato da tanta finezza e dalle parole di lode ricevute nel colloquio, ancora dieci giorni dopo parlava dell'evento con Luigi Lodi, che gli sugger\u00ec di scrivere alla sovrana un'ode. Il giorno successivo, 17 novembre, Carducci mise in atto il progetto componendo l'alcaica \"Alla regina d'Italia\", e proprio mentre completava la poesia la figlia Bice entr\u00f2 ad avvisarlo dell'attentato di Giovanni Passannante a Umberto durante una parata reale a Napoli. Venne accusato di essersi convertito alla monarchia, suscitando quindi forti polemiche da parte dei repubblicani, che lo consideravano ormai poeta del proprio partito. Particolarmente duro fu l'articolo di Arcangelo Ghisleri su \"La rivista repubblicana\", in cui manda il Nostro \u00aba scuola di dignit\u00e0 dal Foscolo\u00bb. \"La perseveranza\" rincar\u00f2 la dose, e buona parte del popolo antimonarchico non cap\u00ec le ragioni carducciane, suscitando in Giosu\u00e8 un profondo disprezzo per la \u00abvil maggioranza\u00bb. \u00abOra perch\u00e9 ella \u00e8 regina e io sono repubblicano, mi sar\u00e0 proibito d'essere gentile, anzi dovr\u00f2 essere villano?... ora non sar\u00e0 mai detto che un poeta greco e girondino passi innanzi alla bellezza e alla grazia senza salutare\u00bb.\nCarducci non rinneg\u00f2 la propria fede repubblicana, e in verit\u00e0 egli non ebbe mai una fede politica che si traducesse in ideologie di partito: la nota sempre costante del suo credo fu l'amore per la patria. Con il lungo articolo \"Eterno feminino regale\", dato alle stampe dalla Cronaca bizantina il 1\u00ba gennaio 1882, cerc\u00f2 di chiarire questi concetti.\nSeguit\u00f2 a comporre odi barbare e, quando Ferdinando Martini fond\u00f2 a Roma nel 1879 il \"Fanfulla della domenica\", settimanale che per due anni e mezzo offr\u00ec ai lettori il meglio del panorama letterario italiano, grazie alla guida intelligente del fondatore, il sodalizio col giornale fu particolarmente stretto, tanto che le barbare \"Alla Certosa di Bologna\", \"Pe'l Chiarone\", \"La madre\", \"Sogno d'estate\", \"Una sera di san Pietro\" e \"All'aurora\" videro la luce sul giornale del Martini, assieme ad altre sei poesie. Sul \"Fanfulla\" trovarono spazio alcune prose e la famosa polemica tibulliana con Rocco de Zerbi.\nIl 20 settembre 1880 la figlia primogenita Beatrice spos\u00f2 il professor Carlo Bevilacqua (1849-1898, da lui avr\u00e0 cinque figli), e Carducci compose un'ode a celebrazione dell'avvenimento. La famiglia del genero del poeta possedeva una villa e vasti appezzamenti di terra alla Maulina, nel lucchese. Giosu\u00e8 vi si rec\u00f2 nell'agosto 1881 per conoscere i parenti di Bevilacqua e, trovatosi benissimo in un ambiente rustico e semplice, vi torn\u00f2 nei due anni successivi per trascorrere una parte del periodo autunnale.\nRoma e la collaborazione con Angelo Sommaruga.\nMario Menghini afferma che Carducci and\u00f2 per la prima volta a Roma nel 1872. In realt\u00e0 Giosu\u00e8 giunse nella citt\u00e0 eterna solo nel 1874 e fu davvero una \"toccata e fuga\". Ebbe modo di vedere solo il Colosseo, le Terme di Caracalla e poco pi\u00f9. \u00c8 dal 1877 che le visite romane diventarono frequenti e significative. Nel marzo di quell'anno rimase incantato dalla capitale, mentre Domenico Gnoli gli fece da cicerone e lo present\u00f2 a Giovanni Prati al \"Caff\u00e8 del Parlamento\", dove trovarono casualmente il poeta toscano allontanatosi dal tardo romanticismo, in un incontro pieno di affetto e ammirazione reciproche. L'impressione suscitata dalla citt\u00e0 che con la sua storia aveva impregnato a tal punto l'immaginario giovanile e gli ideali carducciani ispir\u00f2 le due barbare \"Nell'annuale della fondazione di Roma\" e \"Dinanzi alle Terme di Caracalla\", in aprile, non appena il vate fece ritorno a Bologna.\nLe visite a Roma divennero un appuntamento fisso; in virt\u00f9 delle adunanze della Giunta per la licenza liceale e del Collegio degli esaminatori (che lo mandava in tutta l'Italia centrale) Carducci scese nell'urbe almeno una volta all'anno. Al tempo stesso vi giunse un ambizioso signore milanese da poco uscito dalle miniere di Iglesias, intenzionato a fare fortuna con la letteratura, aprendo una casa editrice che si diffondesse in tutta la penisola. Questi era Angelo Sommaruga.\nIl primo suo obiettivo era ottenere la collaborazione del massimo poeta nazionale, e siccome era dotato di buona dialettica ed era prodigo di promesse convinse il Nostro con la propria schiettezza. Gli ultimi due versi dell'epodo \"Per Vincenzo Caldesi\" fornirono lo spunto per il titolo di una rivista, la \"Cronaca bizantina\". Sommaruga decise che la sede doveva essere a Roma, e tappezz\u00f2 di giallo le sale della redazione, mentre la rivista apr\u00ec i battenti il 15 giugno 1881. In prima pagina vi era \"Ragioni metriche\" di Giosu\u00e8, assieme all'annuncio della prossima pubblicazione di \"Confessioni e battaglie\" per Sommaruga e la promessa di un intervento del poeta in ogni numero del giornale.\nLa \"Cronaca\" si fregiava di firme illustri, ma non era gran cosa. La mondanit\u00e0 e il pettegolezzo avevano il sopravvento, e non doveva essere lontana da quello che si potrebbe definire \u00abgossip letterario\u00bb \"ante litteram\". Ebbe tuttavia un largo pubblico e presentava tutte le seduzioni tipografiche del caso.\nTra il giugno 1881 e il 1884 Carducci scrisse per la \"Cronaca\" diciassette poesie e ventuno scritti in prosa, mentre diede alla neonata casa editrice i tre volumi di \"Confessioni e Battaglie\" (marzo 1882, inizi del 1883, inizi del 1884) e i dodici sonetti del \"\u00c7a ira\", oltre alle \"Conversazioni critiche\" (1884). I sonetti furono percepiti come un attacco frontale alla monarchia portato da un fervente repubblicano (il titolo francese dovette risvegliare in qualcuno il fantasma degli eventi del secolo precedente); nella \"Domenica Letteraria\" Ruggiero Bonghi diede dello \u00absconsigliato\u00bb al poeta, e non furono certo moderati nei toni anche giornali come la \"Provincia di Brescia\", la \"Libert\u00e0\" e la \"Rassegna italiana\". Giosu\u00e8 redasse l'anno successivo una lunga difesa, spiegando con toni oscillanti tra il risentito e l'ironico come mai la repubblica venisse nominata nelle poesie, n\u00e9 vi fosse stata in lui alcuna intenzione di aggredire la monarchia.\nCon decreto regio del 12 maggio 1881, Carducci fu nominato membro del Consiglio Superiore dell'Istruzione. In tale veste il poeta aveva la possibilit\u00e0 di concedere o negare la libera docenza ai candidati che si presentavano. Dette in questo contesto prova del proprio temperamento incorruttibile e volto unicamente al bene della scuola del futuro. Per questo, spesso e volentieri, respingeva personaggi caldamente raccomandati dalle Facolt\u00e0 di appartenenza e particolarmente \"protetti\". Non risparmiava neppure gli amici: neg\u00f2 infatti anche il sussidio richiesto da Tommaso Casini, Salomone Morpurgo e Albino Zenatti, i tre redattori della \"Rivista critica della letteratura italiana\".\nIn tutti questi anni la produzione poetica e prosastica fu molto ricca, e numerose le edizioni venute alla luce. Nell'aprile 1880 presso la collezione elzeviriana vi \u00e8 la pubblicazione di \"Juvenilia\", comprendente un numero di poesie quasi doppio rispetto alle due stampe barberiane. Carducci ridusse invece la quantit\u00e0 di testi presenti in \"Levia Gravia\" (settembre 1881, Zanichelli), espungendone gli scritti precedenti il 1881 e quelli seguenti il 1887. Le poesie politiche e civili del quinquennio 1867-72 confluirono nei \"Giambi ed Epodi\" (ottobre 1882, sempre Zanichelli) assieme ai \"Decennali\" e ai testi, tra le \"Nuove Poesie\" imolesi, di analogo argomento civile e polemico.\nOltre alla collaborazione sommarughiana, pubblic\u00f2 le \"Nuove Odi Barbare\" (marzo 1882) e lesse il famoso discorso \"Per la morte di Garibaldi\" (1882). Le \"Nuove Odi Barbare\" erano venti, e il volume comprendeva inoltre la traduzione de \"La Lirica\" del Platen e due traduzioni klopstockiane.\nLicenziate le tre edizioni definitive delle maggiori raccolte poetiche, pens\u00f2, sin dal principio del 1885, ad un volume che inglobasse infine tutte le poesie in rima rimanenti, quelle tra le \"Nuove Poesie\" rimaste escluse dai \"Giambi ed Epodi\" e quelle composte o terminate dopo il 1872. Il progetto si concretizz\u00f2 solo nel giugno 1887 con la stampa delle \"Rime Nuove\".\nIl corso che tenne all'Universit\u00e0 nel 1888 sul poema \"Il giorno\" di Parini produsse l'importante saggio \"Storia del \"Giorno\" di Giuseppe Parini\", edito da Zanichelli nel 1892. Nel 1889, dopo la pubblicazione della terza edizione delle \"Odi Barbare\", il poeta inizi\u00f2 ad assemblare l'edizione delle sue \"Opere\" in venti volumi.\nQuanto al Sommaruga, per quanto stilasse l'elenco delle opere carducciane che a breve sarebbero uscite (molte rimasero allo stadio di semplici intenzioni), l'arresto del 1\u00ba marzo 1885 con l'accusa di tentativi di ricatto lo convinse, dopo essere stato rilasciato, a prendere la via delle Americhe. Rimase cos\u00ec incompiuto il volume di \"Vite e Ritratti\" che Giosu\u00e8 stava preparando per l'editore.\nPrimi soggiorni alpini e primi problemi di salute.\nDall'estate 1884 Carducci inaugur\u00f2 l'usanza di trascorrere l'estate in localit\u00e0 alpine. Quell'anno soggiorn\u00f2 a Courmayeur, dove scrisse la barbara \"Scoglio di Quarto\", ispirata dalla visita genovese che precedette l'arrivo in montagna. L'aria salubre dovette rivelarsi una necessit\u00e0 ancor pi\u00f9 forte negli anni successivi, dopo che nel 1885 fu colto per alcuni istanti da una semiparalisi del braccio destro mentre era intento agli studi quotidiani.\nNon era una cosa grave, ma i medici gli imposero di prendere un periodo di riposo. Fu cos\u00ec che si rec\u00f2 per la Pasqua a casa della figlia Beatrice, a Livorno, e tornando a Bologna fece tappa a Castagneto, ritrovando i luoghi maremmani dell'infanzia, che continuavano a conservare nella sua fantasia un aspetto mitico. Assieme a un gruppo di amici banchett\u00f2 allegramente a Donoratico, \u00abcirconfuso di calore e di luce, l\u00ec all'ombra della fiera torre, in un bosco fresco di lecciuoli e di giovani querce\u00bb.\nCerto non bastarono i medici a far cambiar vita al Carducci: tornato a Bologna riprese la vita abituale. Alla fine dell'anno scolastico fu a Desenzano del Garda come commissario d'esami, e a met\u00e0 luglio prese la via della Carnia. Il mese e mezzo passato a Piano d'Arta fu un vero toccasana. Immerso nella natura e lontano dallo stress cittadino, pot\u00e9 dedicarsi a letture di semplice diletto. La fantasia e l'ispirazione poetica ne ebbero uguale giovamento: scrisse in quei giorni due celebri poesie: \"In Carnia\" e \"Il comune rustico\". Memore inoltre del maggio maremmano, volle rivedere quelle terre anche in ottobre. Pass\u00f2 quindi, assieme a Giuseppe Chiarini e Leopoldo Barboni, altri piacevoli momenti.\nL'anno seguente si spost\u00f2 sulle Prealpi Venete. Nelle lettere inviate da Caprile manifestava tutta la propria meraviglia per la grandezza della natura, l'incanto di fronte a montagne belle come opere d'arte. Furono giorni di letture shakespeariane, cui si affianc\u00f2 un nuovo momento creativo. Fin\u00ec la celebre \"Davanti San Guido\" - rimasta interrotta sin dal 1874 - assieme ad altre poesie che entrarono poi a far parte delle \"Rime nuove\".\nNella primavera del 1886, al Carducci fu nuovamente chiesto di concorrere per un seggio alla Camera dei deputati. Del tutto restio ad accettare, e lontano anni luce dal guazzabuglio della politica militante, si trov\u00f2 tuttavia stavolta in una situazione diversa. Era la sua gente a chiederglielo, erano i maremmani. Vinsero la sua resistenza le parole contenute nella lettera che Agostino Bertani, suo grande amico, scrisse poco prima di morire, esortando la nazione a reagire di fronte a una classe dirigente corrotta e traditrice delle conquiste risorgimentali.\n\u00abObbedisco alla voce che mi viene d'oltre la tomba, obbedisco alla voce che mi suona di riva al mio mare. E obbedisco alla voce, che mi comanda dentro, del dovere\u00bb, scrisse in modo chiaro e conciso nel maggio 1886.\nTenne cos\u00ec qualche giorno dopo, al Teatro Nuovo di Pisa, un discorso feroce nei confronti del settimo governo Depretis. Neanche questa volta tuttavia, il Carducci fu eletto, e salvi furono cos\u00ec i suoi studi.\nIl 3 luglio 1887 una legge istituiva una cattedra dantesca presso l'Universit\u00e0 di Roma. Da pi\u00f9 parti spinsero il Carducci a ricoprirla, ma l'obiettivo latente - quello di porre l'autore dell\"Inno a Satana\" in una posizione da cui potesse combattere il potere del Vaticano -, era troppo \"spettacolare\" perch\u00e9 egli potesse accettare. Espresse quindi il proprio rifiuto in una lettera dell'esteso carteggio con l'amico Adriano Lemmi pubblicata sulla \"Gazzetta dell'Emilia\" il 23 settembre 1887. L'8 ottobre adduceva poi all'amico Chiarini altre ragioni per la scelta: il poeta si sentiva stanco e aveva bisogno di rimanere a Bologna, laddove oramai aveva trovato un ambiente che, per quanto a volte pesante, gli permetteva di gestire il proprio stile di vita nel modo migliore.\nMichele Coppino, allora Ministro dell'Istruzione, pens\u00f2 di porre rimedio al fallimento creando un ciclo di letture dantesche. Questa volta Carducci ader\u00ec al progetto, tenendo a Roma la prima lettura l'8 gennaio 1888 e, sporadicamente, qualche altra nei mesi successivi.\nIl 21 gennaio 1888 fu insignito del 33\u00ba e ultimo grado del Rito scozzese antico e accettato.\nIntanto, anche la secondogenita Laura era convolata a nozze: il 20 settembre 1887 aveva infatti sposato Giulio Gnaccarini, col quale dimor\u00f2 poi sempre a Bologna.\nLa nomina a senatore.\nIl poeta stesso cominci\u00f2 a riordinare tutti i suoi scritti con l'intento di pubblicare la propria opera omnia. Saranno i venti volumi zanichelliani della prima monumentale edizione delle \"Opere\" e saranno necessari vent'anni per portare a compimento il progetto: il primo tomo fu pubblicato il 30 gennaio 1889, il ventesimo uscir\u00e0 postumo nel 1909.\nAltri importanti avvenimenti venivano naturalmente a sovrapporsi, letterari e non: il 2 settembre Libert\u00e0, l'ultimogenita, si spos\u00f2, mentre il 31 ottobre fu la volta delle \"Terze Odi barbare\", che al loro interno contenevano una nuova poesia in lode della regina, \"Il liuto e la lira\". N\u00e9 si dimentichi la vita politica di Giosu\u00e8; entrato nel Consiglio vent'anni prima, vi era stato sempre rieletto, ma quell'anno la votazione fu straordinaria. Il 10 novembre le elezioni comunali lo premiarono, vedendogli ricevere 7965 preferenze su 10128. I bolognesi volevano evidentemente ricambiare l'affetto del poeta, che aveva sempre respinto le sirene capitoline preferendo rimanere nella citt\u00e0 petroniana, da cui non avrebbe ormai pi\u00f9 saputo distaccarsi. In maggio, dopo quattordici anni abbandon\u00f2 l'abitazione di strada Maggiore e si trasfer\u00ec nella terza e ultima dimora felsinea, lungo le mura nel tratto tra Porta Maggiore e Porta Santo Stefano, all'altezza di via Dante, nella piazzetta oggi denominata \"Carducci\". Vi rimase fino alla morte, in quella oggi nota come Casa Carducci, in cui si trova il museo a lui dedicato e si conservano la biblioteca e l'archivio privato dello scrittore.\nIl 4 dicembre 1890 venne nominato senatore e negli anni del suo mandato sostenne la politica di Crispi, che attuava un governo di stampo conservatore. Allo statista siciliano si sentiva da qualche anno particolarmente legato, e l'onore ricevuto non pot\u00e9 che accrescere il vincolo. La nomina a senatore rese le visite carducciane nella citt\u00e0 eterna ancora pi\u00f9 frequenti. Nell'Urbe riceveva sempre ospitalit\u00e0 presso qualche amico; poteva trattarsi del Chiarini, da anni insegnante in un liceo capitolino, di Ugo Brilli o di Edoardo Alvisi, il bibliotecario della Casanatense, assiduamente frequentata dal Carducci.\nIl Carducci era incorreggibile; anche nelle mattine in cui si recava in Senato soleva rinchiudersi in biblioteca per studiare. Durante la pausa pranzo, poi, passava qualche momento in compagnia degli amici in una trattoria di via dei Sabini o, quando aveva pi\u00f9 tempo, in un locale \u00abveramente incantevole, che ha di fronte il Palatino e ai tre lati le Terme di Caracalla e Monte Mario. La tavola era allora pi\u00f9 numerosa, i discorsi pi\u00f9 vari e meno intimi\u00bb. La sera mangiava invece presso il proprio anfitrione, prima di andare alla birreria \"Morteo\" in via Nazionale, dove incontrava tra gli altri Adriano Lemmi, Felice Cavallotti, il conte Luigi Ferrari e, pi\u00f9 raramente, Ulisse Bacci.\nNei primi giorni di febbraio del 1891 fece tappa a Roma un ex-scolaro del Carducci, Innocenzo Dell'Osso, che aveva saviamente preferito darsi al negozio dei tortellini anzich\u00e9 all'insegnamento delle lingue morte. Giosu\u00e8 fu per l'occasione invitato, assieme a pochi intimi, presso la trattoria \"La torretta di Borghese\", in piazza Borghese, e la serata trascorreva nell'ilarit\u00e0 generale, essendo il Carducci di ottimo umore. Dalla Camera giunse per\u00f2 a un tratto Luigi Lodi, che diede la notizia dell'imminente caduta del governo Crispi (cercando di celare la propria soddisfazione). L'ilare chiasso si trasform\u00f2 in un silenzio tombale. Carducci tacci\u00f2 i parlamentari italiani di vigliaccheria, poich\u00e9 votavano contro l'unico italiano in grado di guidare il paese. Per il resto della serata non apr\u00ec pi\u00f9 bocca.\nIl mese di marzo lo vide protagonista, suo malgrado, di una spiacevole disavventura che ebbe molta risonanza nella cronaca dell'epoca. Fu chiesto a Francesco Crispi di fare da padrino alla bandiera del Circolo monarchico universitario, ma, siccome rifiut\u00f2, fu Carducci ad accettare l'incarico. I repubblicani non avevano ancora perdonato le simpatie monarchiche di quello che era stato il poeta dei \"Giambi ed Epodi\", n\u00e9 si erano mai preoccupati di comprenderle. Pi\u00f9 che altro, la perdita di una personalit\u00e0 come Carducci doveva costituire per loro un brutto colpo.\nQuando un gruppo di studenti repubblicani particolarmente accesi venne a sapere dell'incarico assunto dal professore, ci fu una violenta reazione. La sera del 10 marzo qualche decina di loro si present\u00f2 sotto le finestre della nuova abitazione del poeta e cominci\u00f2 ad insultarlo. Giosu\u00e8 per\u00f2 non era in casa, e i giovani rimandarono la contestazione al giorno seguente. Circa cinquecento di essi si insediarono nell'aula universitaria aspettando l'arrivo del docente. Non appena questi fece il proprio ingresso, cominciarono a gridargli di tutto.\nCarducci, imperterrito, cercava di farsi largo tra la folla per guadagnare la cattedra, scatenando con la propria indifferenza una rabbia ancor maggiore. Salito allora in piedi sulla cattedra affinch\u00e9 tutti lo vedessero, esclam\u00f2: \u00ab\u00c8 inutile gridiate abbasso, perch\u00e9 la natura mi ha messo in alto. Dovreste piuttosto gridare: A morte!!\u00bb.\nLa contestazione degener\u00f2 quindi, provocando il ferimento di alcuni ragazzi, e solo l'intervento di altri professori - tra cui Olindo Guerrini - riusc\u00ec a sottrarre il Carducci alla calca, dato che questi, imperturbabile, dichiarava che non se ne sarebbe andato prima di loro, le cui manifestazioni defin\u00ec poi con disprezzo \u00abprolungata esercitazione nelle imitazioni animalesche\u00bb. Giosu\u00e8 fu fatto salire in automobile, dove qualcuno tent\u00f2 di aggredirlo senza successo. L'evento provoc\u00f2 una sospensione delle lezioni di due settimane e molti strascichi polemici (due giorni dopo monarchici e repubblicani vennero alle mani in pieno centro), ma Carducci, ormai avvezzo ai fanatismi e alle critiche, non vi diede, n\u00e9 allora n\u00e9 poi, grande importanza. Si rec\u00f2 pochi giorni dopo a Genova, dove incontr\u00f2 Giuseppe Verdi, e riprese quindi le lezioni senza minimamente accennare all'accaduto.\nNegli anni in cui fu senatore il Carducci prese solo tre volte la parola davanti all'illustre consesso. Nel 1892 difese animosamente gli insegnanti delle scuole secondarie, allora criticati da pi\u00f9 parti. Si mostr\u00f2 sensibile alla loro causa, e attacc\u00f2 lo Stato che, tra promesse non mantenute e disinteresse mal celato, lasciava lavorare i professori in condizioni pessime, con stipendi ridicoli e senza sostenerli con le necessarie riforme. Riaffiora dunque la preoccupazione sempre costante, nel Carducci, per il futuro della scuola, e la sua convinzione di quanto questa istituzione rappresentasse un perno cruciale da cui dipendeva il miglioramento della societ\u00e0 italiana.\nGli altri due discorsi tenuti in Senato furono quello di cinque anni pi\u00f9 tardi per Candia (aprile), e quello del marzo 1899 per la convenzione universitaria di Bologna.\nNuovi soggiorni alpini, celebrazioni e \"La chiesa di Polenta\".\nProseguivano intanto le estati alpine; nel 1891 fu a Madesimo, e si narra che mentre soggiornava, come far\u00e0 le numerose volte in cui vi torner\u00e0, all\"Albergo della Cascata\", gli fu riferito che sarebbe arrivata la regina Margherita di Savoia alla stazione di Chiavenna: il poeta si present\u00f2 accompagnato dalla banda musicale del paese. Attese invano: era uno scherzo orchestrato dai repubblicani chiavennesi a chi un tempo era stato repubblicano e ora era monarchico. Il 1892 lo vide a Pieve di Cadore, ad Auronzo e a Misurina, dove compose l'ode \"Cadore\". Ovunque andasse, il Carducci si dedicava allo studio della storia e della letteratura del luogo, e cos\u00ec fu anche durante questo soggiorno. Raccolse le \"Antiche laudi cadorine\" e le diede alle stampe quell'anno stesso, con una prefazione di suo pugno. L'anno seguente villeggi\u00f2 nei dintorni di Bologna, a Castiglione dei Pepoli, ma si rec\u00f2 ugualmente sulle Alpi per qualche giorno. Tornato nella citt\u00e0 felsinea, si dedic\u00f2 a due saggi sul teatro tassesco, uno avendo come soggetto il \"Re Torrismondo\" e l'altro l\"Aminta\". Sempre nel 1893, cominciando ad accusare la stanchezza dopo tanti anni d'insegnamento, ottenne di essere affiancato dal discepolo e amico Severino Ferrari.\nDal 1894 Madesimo assurse a rango di localit\u00e0 di ristoro preferita, dal momento che fu scelta in cinque estati su sei, essendo il Carducci tornato a Courmayeur nel 1895.\nLa scena politica italiana non aveva cessato di vivere esperienze tumultuose. Alla caduta del governo Giolitti sembrava dovesse diventare Presidente del Consiglio l'onorevole Giuseppe Zanardelli, ma Umberto I si oppose incaricando Crispi di formare per la terza volta il gabinetto. La stampa dell'epoca si scagli\u00f2 senza piet\u00e0 contro lo statista siciliano, indignando Giosu\u00e8 che non perdeva occasione di dimostrargli il proprio sostegno, scrivendo anche un'ode per il matrimonio della figlia di Crispi, avvenuto il 10 gennaio 1895, attirando su di s\u00e9 critiche e polemiche, cui non manc\u00f2 di replicare nella \"Gazzetta dell'Emilia\".\nDa anni si pensava ad una grande festa per il professore, che, rinunciando nel 1887 alla cattedra dantesca capitolina, aveva dato ai bolognesi la dimostrazione d'affetto definitiva. Si era pensato al 1890, in cui cadeva il trentesimo anniversario dall'arrivo a Bologna, ma si decise di ritardare per fare le cose in grande. Alle due del pomeriggio, il 6 febbraio 1896, Carducci venne solennemente festeggiato nella sala maggiore dell'Archiginnasio, alla presenza di un pubblico molto numeroso, al cui interno c'erano naturalmente le personalit\u00e0 pi\u00f9 significative della citt\u00e0. Parlarono in lode del Nostro il sindaco Alberto Dallolio, il preside di Lettere Francesco Bertolini, Giovanni Battista Gandino - che insegnava letteratura latina - e il sindaco di Pietrasanta, venuto a presentare l'omaggio dei borghigiani del luogo nat\u00eco.\nQualche giorno prima, il 24 gennaio, gli studenti avevano offerto a Giosu\u00e8 un albo in cui si erano premurati di raccogliere i nomi di tutti gli studenti che in trentacinque anni avevano beneficiato dell'insigne guida. Nelle parole carducciane di ringraziamento \u00e8 ravvisabile il manifesto della sua concezione dell'insegnamento e dell'arte: \nDue gravi lutti colpirono il professore negli anni appresso. Il 25 agosto 1896 si spense Enrico Nencioni, della cui fraterna amicizia aveva goduto per quasi cinquant'anni, mentre due anni dopo mor\u00ec improvvisamente il genero Carlo Bevilacqua, che lasciava cos\u00ec la Bice vedova con cinque figli. Carducci accorse nella citt\u00e0 labronica e port\u00f2 figli e nipoti a Bologna, dove provvide alla loro sistemazione e a tutte le loro necessit\u00e0.\nIl 5 giugno 1897 segna invece un evento positivo, foriero di conseguenze umane e letterarie. Accompagnato dall'amico e allievo sanscritista Vittorio Rugarli, Carducci viene accolto con riguardo a \"Villa Sylvia\" (a Lizzano di Cesena), propriet\u00e0 dei conti Giuseppe e Silvia Pasolini Zanelli, con i quali il Nostro era legato da decennale amicizia. Aveva cominciato a frequentarli nell'inverno del 1887 quando, di passaggio in Romagna, fu invitato a cenare nella loro villa di Faenza, alla presenza di Marina Baroni Semitecolo, madre di Silvia, intima di Aleardo Aleardi e vecchia conoscenza dello stesso Carducci.\nNella primavera dello stesso 1887 Giosu\u00e8 aveva visitato per la prima volta la Pieve di San Donato in Polenta, a Bertinoro, dove secondo la tradizione pregarono Dante e Francesca da Polenta, immortalata nel quinto canto dell\"Inferno\". Nelle vicinanze sorgeva un cipresso secolare, legato dalla tradizione all'infelice moglie di Gianciotto Malatesta, che sarebbe nata a pochi metri di distanza. Accanto alla commozione ci fu per il poeta un motivo di grande dispiacere: la chiesa era in uno stato pietoso.\nL'amicizia con i Pasolini divenne ancor pi\u00f9 salda quando negli anni novanta vennero ad abitare a Bologna. Lo stato in cui si trovava la chiesa preoccupava sia Giosu\u00e8 che i Pasolini, e fu cos\u00ec che, in collaborazione con l'arciprete della Pieve, cominciarono a battersi perch\u00e9 fossero iniziati i restauri. Il campanile cadeva a pezzi e tutta la struttura andava rinnovata. Infine, grazie agli sforzi del conte Giuseppe, deputato a Cesena, e agli aiuti economici dei Pasolini e altre eminenti personalit\u00e0, fu possibile procedere al restauro.\nCos\u00ec, il giorno successivo all'arrivo a \"Villa Sylvia\", il 6 giugno 1897, il poeta venne accompagnato alla chiesa di Polenta. Carducci ebbe la gioia di vedere la chiesa parzialmente restaurata, e il mese successivo compose uno dei suoi testi pi\u00f9 celebri, l'ode \"La chiesa di Polenta\", comparsa il 15 settembre nell\"Italia\" di Roma e stampata in opuscoletto da Zanichelli il 9 ottobre. L'eco suscitata dal componimento, in cui si chiedeva di portare i lavori a compimento, fu lo sprone decisivo per riparare anche il cadente campanile.\nIl 21 luglio 1898 un fulmine abbatteva il cipresso della tradizione, suscitando nei Pasolini e nel poeta l'immediato desiderio di piantarne uno nuovo. Cos\u00ec, il 26 ottobre Giosu\u00e8 - accompagnato tra gli altri dal fratello Valfredo, che era divenuto direttore della Scuola Normale di Forlimpopoli - si rec\u00f2 sul colle di Conzano, dove fu piantato l'albero e costruita una piccola arca, all'interno della quale fu posta una pergamena a celebrazione dell'evento, recante in calce la frase latina \u00abQuod bonum felix faustumque sit\u00bb, scritta dal Carducci stesso, che si rallegr\u00f2 inoltre di vedere la riparazione del campanile gi\u00e0 avviata.\nIl medesimo giorno il sindaco Farini conferiva al cantore della chiesa polentana la cittadinanza bertinorese, omaggiandolo di un diploma la cui cornice era stata ricavata dal legno del cipresso abbattuto.\nGli ultimi anni di vita.\nCome si \u00e8 visto, non aveva quindi smesso di scrivere poesie. Nel 1898 riun\u00ec pertanto tutti i componimenti successivi alle \"Rime nuove\" e alle \"Terze Odi barbare\" in un volumetto elzeviriano: \"Rime e Ritmi\". \u00c8 l'ultima raccolta, e comprende \"La chiesa di Polenta\". La stampa fu completata il 15 dicembre, ma il libro reca come data il 1899, anno in cui scelse nuovamente Madesimo per il ristoro estivo.\nUno scritto licenziato da Alfredo Panzini per la \"Rivista d'Italia\" del maggio 1901 ci racconta come Carducci passasse le giornate durante il soggiorno, dimostrando una volta di pi\u00f9 come i costumi carducciani siano rimasti sempre immutati (Panzini aveva raggiunto il maestro nella localit\u00e0 lombarda). Apprendiamo che Giosu\u00e8 risiedeva, come negli anni innanzi, a \"Villa Adele\", e mangiava poi all\"Albergo della Cascata\", dove giungeva in ritardo rispetto agli altri commensali, in quanto costantemente impegnato nello studio. Pur avendo quasi raggiunto i 65 anni, Carducci lavorava ancora otto ore al giorno. Era stanco, ma anche stavolta riemp\u00ec di oneri il periodo che si \u00e8 soliti dedicare a rinfrancare la mente. Preparava una prefazione alla ristampa dei \"Rerum Italicarum Scriptores\" di Ludovico Antonio Muratori e uno studio su Alberto Mario, che sarebbe dovuto comparire nella seconda edizione dei suoi \"Scritti\" (la prima era uscita gi\u00e0 nel 1884).\nTornato a casa, aveva praticamente portato a termine la prima fatica, ma col Mario non era riuscito ad andare avanti. La vedova Jessie chiese di poter pubblicare il volume con la sola parte proemiale gi\u00e0 scritta e Carducci accett\u00f2. Il libro usc\u00ec nel 1901.\nLa mattina del 25 settembre 1899 fu colto da una nuova paralisi della mano destra; questa volta la portata dell'attacco fu maggiore e gli imped\u00ec un corretto uso delle articolazioni per alcuni mesi, tanto che, riuscendo a scrivere solo con grande fatica, dovette spesso ricorrere alla dettatura.\nBen pi\u00f9 drammatica era la situazione dei Pasolini: dopo aver perso due figli, il 28 dicembre 1898 era morto anche Pierino, l'ultimo rimasto. Lo strazio fu in qualche modo alleviato dalle cure del poeta, che cominci\u00f2 a recarsi a Lizzano con una certa frequenza. Invitato alla villa, la raggiunse assieme alla moglie Elvira nel maggio 1900. Quasi quotidianamente scendeva a Cesena per portare conforto agli sventurati genitori, che si erano stabilmente insediati nella loro villa di citt\u00e0, dato che dopo la morte di Pierino non avevano pi\u00f9 osato recarsi a Lizzano. Il Carducci dette loro coraggio, e tutti insieme salirono a piangere nei luoghi dove avevano visto crescere l'amato figlio.\nCarducci detter\u00e0 inoltre le parole per l'erma funeraria fatta scolpire in memoria di Pierino nel cimitero di Faenza (settembre 1901). I Pasolini accoglieranno il poeta pressoch\u00e9 ogni anno nel suo ultimo scorcio di vita; il 1902 fu l'occasione per visitare Longiano, il 1903 lo vide recarsi a Faenza e Modigliana, nell'anno 1904 fu a Cervia e Rimini, in quello successivo a Cesenatico, Cervia, Montiano e Carpineta e nella primavera del 1906 vide per l'ultima volta Bertinoro e la pieve polentana.\nDue generazioni e due poetiche si trovarono a confronto l'11 aprile 1901; Gabriele D'Annunzio era giunto a Bologna per la rappresentazione della sua \"Francesca da Rimini\", in programma al Comunale. Per l'occasione il pescarese e Carducci si incontrarono nella redazione de \"Il Resto del Carlino\" dove fu allestito un sontuoso banchetto e i due mangiarono insieme. La famosa scena fu immortalata da una caricatura del celebre pittore locale Nasica (pseudonimo di Augusto Majani), che era solito rappresentare nei propri bozzetti i momenti pi\u00f9 significativi della vita cittadina.\nCarducci aveva intanto mantenuto la propria fedelt\u00e0 nei riguardi di casa Savoia, e il rapporto con la regina era sempre rimasto cordiale, al punto che Margherita acquist\u00f2 nel 1902 la biblioteca privata dello scrittore, lasciandogliene tuttavia l'utilizzo.\nNel 1904 fu costretto a lasciare l'insegnamento per motivi di salute. L'impegno svolto gli valse la stessa pensione che fu data nel 1859 al Manzoni. Gli succedette Giovanni Pascoli. Nel 1906 l'Accademia Svedese gli confer\u00ec il Premio Nobel per la letteratura, ma il poeta, gi\u00e0 ammalato, non si rec\u00f2 a Stoccolma, limitandosi a ricevere in casa propria l'ambasciatore di Svezia in Italia.\nSi racconta che, sebbene stanco e malato, l'anziano poeta non avesse per\u00f2 perso la forza dialettica e il carattere deciso. Pare che, subito dopo aver ricevuto la visita del messo dell'Accademia di Svezia che gli portava la notizia del premio Nobel, come prima cosa abbia detto alla moglie: \"Hai visto che non sono un cretino come tu hai sempre sostenuto?\u201d\nLa morte (per cirrosi epatica) lo colse nella sua abitazione di Bologna il 16 febbraio 1907. Fu tumulato con esequie solenni alla Certosa di Bologna.\nTra gli onori e i monumenti che gli furono innalzati dopo la sua morte c'\u00e8 l'edizione nazionale delle \"Opere\" in 30 volumi (Bologna, N. Zanichelli, 1935-40) e delle \"Lettere\" in 22 volumi (Bologna, N. Zanichelli, 1939-68).\nPoetica e pensiero.\nL'amore per la patria al di sopra di tutto: se si comprende a fondo questo motto la poetica carducciana risulta gi\u00e0 spiegata nelle sue linee essenziali. Si aggiunga un innato amore per il bello, per la natura, un'incondizionata adesione alla vita nelle sue espressioni pi\u00f9 genuine, e il quadro potr\u00e0 dirsi completo. Le scelte di campo contingenti, i diversi schieramenti politici e ideologici cui dovette aderire nel tempo, sono solo una conseguenza del suo carattere schietto e impermeabile a ogni forma di doppiezza, e non contengono al loro interno alcuna contraddizione.\nPer questo con Carducci si ebbe una reazione al tardo romanticismo (Prati, Aleardi, Dall'Ongaro), perch\u00e9 il raggiungimento dell'unit\u00e0 nazionale richiedeva forza e virilit\u00e0, non l'abbandono a svenevoli malinconie. In particolare la sua reazione vide il ritorno ai classici e la ricerca di una lingua che avesse dignit\u00e0 letteraria. La poetica romantica andava sempre pi\u00f9 declinando verso una tenerezza piagnucolosa, verso il facile sentimentalismo e una sorta di languore del tutto contrari all'impetuoso temperamento carducciano, volto a ristabilire attraverso l'esempio antico un modello di societ\u00e0 in cui regnino la giustizia e la libert\u00e0.\nLa poetica del Carducci non fu mai antitetica rispetto a quella romantica. L'amore per la vita, per la natura, per il bello non hanno nulla di anti-romantico. Le polemiche giovanili avevano un senso nell'ottica della temperie risorgimentale, che portava il Carducci a demonizzare tutto ci\u00f2 che potesse frapporsi alla riconquista della libert\u00e0 che fece grande Roma e degni di imperitura gloria i Comuni italiani nel Medioevo (in questo senso va intesa l'idiosincrasia iniziale per le letterature straniere). Quando, a bocce ferme, si diede ad un'analisi puramente artistica della letteratura, impar\u00f2 ad amare i grandi scrittori e pensatori francesi, i grandi poeti tedeschi, e rivalut\u00f2 molti romantici, il Prati e il Manzoni in primo luogo.\nDei francesi trascur\u00f2 quelli saliti alla ribalta negli anni della sua giovinezza; non si entusiasm\u00f2 quindi per Taine o Flaubert, tanto per estrapolare due nomi soltanto dalla nutrita schiera di pensatori positivisti o scrittori naturalisti che avranno in Zola l'esponente pi\u00f9 maturo e culminante. Al contrario, gli ardori carducciani portavano il giovane ad infervorarsi per gli spiriti libertari e rivoluzionari di qualche anno prima; era in autori come Hugo, Proudhon, Michelet, Blanc, Thierry o Heine (che pu\u00f2 considerarsi francese d'adozione) che Carducci vedeva riflesse le proprie aspirazioni e i propri sogni, le proprie speranze in una societ\u00e0 dove l'uomo possa finalmente trovare libert\u00e0 e dignit\u00e0.\nAttraverso queste letture pot\u00e9 in maniera del tutto naturale innamorarsi di coloro che, a loro volta, le avevano ispirate: gli illuministi del XVIII secolo, Voltaire, Diderot e D'Alembert.\nIl sentimento della vita, con i suoi valori di gloria, amore, bellezza ed eroismo, \u00e8 senza dubbio la maggior fonte d'ispirazione del poeta, ma accanto a questo tema, non meno importante \u00e8 quello del paesaggio.\nUn altro grande tema dell'arte carducciana \u00e8 quello della memoria che non fa disdegnare al poeta vate la nostalgia delle speranze deluse e il sentimento di tutto quello che non c'\u00e8 pi\u00f9, anche se tutto viene accettato come forma della vita stessa. La storia, per\u00f2, governata da una legge imperscrutabile procede verso il meglio, ed \u00e8 attraverso la lezione dei classici prima, dei Comuni medioevali e del Risorgimento poi, che il presente deve esprimere una societ\u00e0 migliore.\nLa costruzione della poesia del Carducci fu di ampio respiro, spesso impetuosa e drammatica, espressa in una lingua aulica senza essere sfarzosa o troppo evidenziata. Carducci sent\u00ec vivamente il clima di fermo impegno morale del Risorgimento e volle, in un momento di crisi di valori, far rinascere quella forza interiore che aveva animato le generazioni del primo Ottocento. La ricostruzione storica per i romantici era pretesto di esortazione all'azione, mentre per lui \u00e8 solo ripensamento nostalgico di un tempo eroico che ormai non c'\u00e8 pi\u00f9 (per esempio esalta la civilt\u00e0 romana in \"Dinanzi alle terme di Caracalla\" o gli ideali del libero Comune medievale ne \"Il comune rustico\". Nel componimento \"Nell'annuale della fondazione di Roma\" mostra il suo spirito retorico, come nel verso \"cantici di gloria di gloria correran per l'infinito azzurro\").\nCarducci manifesta anche la concezione della nemesi storica, secondo cui le colpe dei tiranni sono scontate dai discendenti anche pi\u00f9 lontani (\"Per la morte di Napoleone Eugenio\"; \"Miramar\"). Nelle \"Rime nuove\" egli contempla la natura che gli appare ora irta e selvaggia (\"Traversando la Maremma toscana\"), ora dolcemente malinconica poich\u00e9 \u00e8 testimone di un tempo felice oramai trascorso (\"Nostalgia\"), ora luminosa e piena di forza e serenit\u00e0 (\"Santa Maria degli Angeli\").\nIl suo spirito fu veramente erede del primo Romanticismo, da cui riprese l'amore della libert\u00e0, la fede pugnace negli ideali, l'esaltazione gloriosa della storia medievale, la contemplazione commossa e nostalgica della natura, il rimpianto dei sogni giovanili, la pensosa meditazione sul destino umano e sulla morte. Non manca per\u00f2 anche un evidente legame con la cultura del positivismo: fiducia nella ragione, nella scienza e nel progresso, negazione di ogni prospettiva metafisica ed escatologica.\nBisogna tuttavia prestare molta attenzione circa il rapporto tra Carducci e la religione. Parlare di un Carducci ateo o antireligioso sarebbe un grave errore. Dopo la formazione cattolica ricevuta in famiglia e presso gli Scolopi, il poeta assunse un atteggiamento estremamente aggressivo nei confronti della Chiesa e dei preti, ma ci\u00f2 fu dovuto ad altri motivi, e potrebbe essere paradossalmente addirittura assunto a prova della sua profonda religiosit\u00e0 e di una naturale affinit\u00e0 con l'insegnamento di Cristo: insegnamento che vedeva sbeffeggiato proprio da coloro che lo predicavano.\nLa Chiesa era contraria alle ideologie risorgimentali e alla Rivoluzione francese, e in virt\u00f9 dell'alleanza con gli austriaci predicava una morale della rinuncia che costituiva un chiaro ostacolo sulla via dell'unit\u00e0 nazionale. In quanto tale Carducci, naturalmente innamorato dell'energia vitale dell'uomo, oltre che della storia d'Italia, non pot\u00e9 che avversarla. La missione morale e civile da lui affidata alla poesia, la necessit\u00e0 di conformare la propria vita a quanto predicato artisticamente e la profonda convinzione di un imperscrutabile motore della Storia (evidente pi\u00f9 che mai nelle \"Odi barbare\") sono per\u00f2 in totale sintonia con lo spirito cristiano, oltre che con gli amatissimi modelli classici.\nI motivi per cui Manzoni ammirava Virgilio o Orazio erano del tutto simili, e anche se sulla pagina scritta il giovane Giosu\u00e8 si scagli\u00f2 contro il romantico per antonomasia, i due professavano in realt\u00e0 la stessa cosa. Uno la poneva sul piano cristiano-cattolico, l'altro su quello pagano, ma gli obiettivi che si prefiggevano e che davano all'arte erano affatto sovrapponibili. Passati i fermenti storici e quelli della giovent\u00f9, lo stesso Carducci pot\u00e9 riconoscerlo in \"A proposito di alcuni giudizi su A.Manzoni\" (1873).\nSi rese anche conto di come il furore giovanile l'avesse portato ad associare clericalismo e spiritualit\u00e0, Chiesa e idea di Dio. Certo non si autodefin\u00ec mai credente nel senso tradizionale, ma ci\u00f2 accadde perch\u00e9 gli ideali carducciani, in fondo, sono rimasti immutati durante tutta la sua esistenza, e in realt\u00e0 non riusc\u00ec mai del tutto a distinguere la Chiesa dai suoi ministri. Carducci non fu mai contro il divino, contro Dio. Basti pensare alle composizioni giovanili, o, esempio ancor pi\u00f9 lampante, alle parole rivolte nel 1889 agli studenti dell'universit\u00e0 di Padova: \u00abIl Dio dell'amore e del sacrificio, il Dio della vita e dell'avvenire, il Dio delle genti e dell'umanit\u00e0 \u00e8 in noi, con noi e per noi\u00bb.\nMolti critici cattolici non poterono mai accettare il pensiero dell'autore dell\"Inno a Satana\", ed \u00e8 naturale che vi siano stati attriti. Non \u00e8 pi\u00f9 possibile tuttavia accettare, per le ragioni esposte sopra, commenti drastici come quello di Paolo Lingueglia, secondo cui Carducci non ebbe mai il senso del religioso, e si accontent\u00f2 di \u00abuna giustizia reboante e formale\u00bb.\nLa critica contro corrente.\nCarducci fu oggetto anche di critiche molto aspre. Fra le molte, \u00e8 da segnalare quella di Mario Rapisardi, repubblicano, che probabilmente non perdon\u00f2 a Carducci il \"tradimento\" degli ideali giovanili con l'adesione alla monarchia (si veda \"Lettera aperta a Benedetto Croce\", ed. G. Pedone Lauriel, Palermo 1915 della quale si pu\u00f2 leggere un estratto qui ).\nGi\u00e0 durante la vita del Carducci ci furono dunque forti reazioni. Non fu molto tenero nel 1892 neanche Alfredo Oriani; il Nostro sarebbe stato professore pi\u00f9 che poeta, avrebbe usato la testa pi\u00f9 che il cuore, senza poter diventare il poeta del popolo, troppo distante da esso a causa di una preparazione troppo classica e aliena dalla comprensione della vita popolana reale. \u00c8 ancora una polemica contenuta, pronunciata comunque da un amico che rientrer\u00e0 nella nutrita schiera di coloro che, nel numero di Capodanno de \"il Resto del Carlino\" del 1905, riserveranno un pensiero affettuoso per il poeta.\nPi\u00f9 dura ma anche pi\u00f9 soggettiva \u00e8 la critica piovuta addosso a Carducci nel 1896, quando sulla \"Gazzetta letteraria\" meneghino-torinese comparvero alcuni testi a condanna di Giosu\u00e8, firmati con lo pseudonimo di Guido Fortebracci, l'ultimo dei quali avente per titolo \"La necessit\u00e0 di averlo abbattuto\" (di aver abbattuto cio\u00e8 il Carducci). Quello che Oriani aveva lasciato intendere viene qui detto esplicitamente: ci troviamo di fronte a un professore, non a un poeta, un professore che ha scelto per di pi\u00f9 il momento sbagliato per manifestare i propri ardori politici (per il Fortebracci essi avrebbero avuto pi\u00f9 senso negli anni Ottanta, in mezzo ai tumulti post-unitari, quando invece la musa carducciana tacque), condannando i colpevoli (l'autore che si cela sotto il nome di Fortebracci era certamente un cattolico) pi\u00f9 che esaltando gli eroi del Risorgimento.\nL'impostazione soggettiva e spesso non organica di questi articoli fece s\u00ec che la loro risonanza fosse piuttosto contenuta. Maggior compattezza e acume critico dimostr\u00f2 invece Enrico Thovez quando nel 1910 mand\u00f2 fuori un libro in cui accusava Carducci di aver deviato dalla linea maestra che Leopardi aveva tracciato per rinnovare la poesia italiana. Thovez non prova, leggendo le poesie del maremmano, alcuna emozione, trovandovi una Weltanschauung che fa parte ormai di altre epoche - mentre il recanatese era a tutti gli effetti poeta del proprio tempo -; inoltre, anche laddove si parla d'amore, \u00abnemmeno il pi\u00f9 acceso degli erotomani pu\u00f2 credere che le Lidie, le Lalagi, le Dafni, le Line carducciane siano donne di carne e ossa\u00bb. Manca insomma la passione, imprigionata all'interno di schemi metrici che ne impediscono una libera espressione.\nAnche qui, comunque, prevale l'impronta soggettiva, e Benedetto Croce mostr\u00f2 come le affermazioni del Thovez, pur acute, movessero ancora da un'impostazione arbitraria e pretendessero di definire la poesia e la sua bellezza assecondando il proprio modo di sentire anzich\u00e9 fondarsi su considerazioni prettamente tecniche.\nPi\u00f9 tardi Natalino Sapegno defin\u00ec Carducci un \"poeta minore\".\nProduzione poetica.\nNon \u00e8 sempre facile seguire lo sviluppo della poesia del Carducci attraverso le raccolte da lui edite. Il poeta infatti organizz\u00f2 pi\u00f9 volte e in modo differente i suoi componimenti e ne diede una sistemazione definitiva solamente pi\u00f9 tardi nell'edizione delle \"Opere\" pubblicate per Zanichelli fra il 1889 e il 1909. Qui di seguito si fornisce l'elenco delle opere poetiche pubblicate in volume, poi risistemate nei 20 volumi delle \"Opere\".\nDi seguito i volumi poetici nelle \"Opere\". I volumi non corrispondono per\u00f2 all'ordine cronologico con il quale il poeta aveva pubblicato le prime raccolte, ma fanno riferimento pi\u00f9 che altro a distinzioni di generi e pertanto troviamo poesie di uno stesso periodo in raccolte diverse. Le raccolte seguono questo ordine:\n\"Juvenilia\".\nLa prima raccolta di liriche, che lo stesso Carducci raccolse e divise, dal titolo significativo \"Juvenilia\" (1850-1860), composta da sei libri, ha indubbiamente il carattere di un recupero della tradizione classica proprio del gruppo degli \"Amici pedanti\" che si era costituito in quel periodo con il proposito di combattere i romantici fiorentini. Nei versi della raccolta si coglie subito l'imitazione dei classici antichi, dello stilnovo, di Dante e di Petrarca e, tra i moderni, soprattutto quella di Alfieri, Monti, Foscolo e Leopardi.\nSi intravede per\u00f2 gi\u00e0 lo spirito carducciano, il suo amore per la bellezza dello stile, la purezza dei sentimenti e la dignit\u00e0 della patria, oltre che la capacit\u00e0 di apprezzare tutto ci\u00f2 che \u00e8 genuino, quindi anche la parlata popolare.\nIn seguito a questa prima esperienza il Carducci, che nel frattempo aveva allargato i suoi orizzonti culturali con le letture di Hugo, Barbier, Shelley, Heine e Von Platen, assorbe le esperienze della poesia romantica europea e le ideologie di tutti quei movimenti democratici nati dalla Rivoluzione francese diventando acceso repubblicano e mazziniano. Nasceranno in questo periodo di grande fervore ideologico \"Giambi ed Epodi\" che seguono il noto \"Inno a Satana\" e si intrecciano con le poesie di \"Levia Gravia\".\n\"Levia Gravia\".\nNella seconda raccolta, \"Levia Gravia\" (1861-1871), che accosta nel titolo due plurali senza congiunzioni come era nell'uso classico, vengono raccolte poesie di poca originalit\u00e0, di imitazione e spesso scritte per particolari occasioni secondo l'uso della retorica.\nIn molte di queste poesie si avverte la delusione di chi ha visto il compiersi dell'unit\u00e0 d'Italia. Tra le poesie maggiormente riuscite vi \u00e8 \"Congedo\", dove si vive lo stato d'animo nostalgico di chi ha visto la giovinezza tramontare, mentre importante dal punto di vista storico \u00e8 \"Per il trasporto delle reliquie di U. Foscolo in S. Croce \" e politicamente significativo il canto \"Dopo Aspromonte\", dove viene celebrato un Garibaldi ribelle e fiero.\n\"Giambi ed Epodi\".\nLa raccolta intitolata \"Giambi ed Epodi\" (1867-1879) viene citata dalla critica come il libro delle polemiche. In essa, pur non essendoci ancora la vera poesia carducciana, si coglie tutta la passione del poeta e vi sono tutti, anche se non ancora affinati, i temi della sua poesia. Si avverte nel titolo il desiderio di riproporre l'antica poesia polemico-satirica, come quella greca di Archiloco e quella latina di Orazio che nel suo \"Libro di epodi\" si ispira al poeta-soldato.\nIn Giambi ed Epodi vi \u00e8 l'esaltazione dei grandi ideali di libert\u00e0 e giustizia, il disprezzo per i compromessi dell'Italia unificata, la polemica contro il papato e contro molti aspetti di costume della vita italiana.\n\"Rime Nuove\".\nNella raccolta \"Rime nuove \" (1861-1887), che \u00e8 preceduta da un \"Intermezzo\", si colgono gli echi e i motivi di Hugo, von Platen, Goethe, Heine, Baudelaire e Poe. In essa i contenuti e le forme derivano in gran parte dai precedenti scritti ma maggiormente approfonditi e maturi.\nTra i temi che emergono nelle \"Rime nuove\" un posto rilevante \u00e8 assunto dal culto del passato e delle memorie storiche dove il sogno della realizzazione di una societ\u00e0 egualitaria e liberale si avverte soprattutto attraverso l'esaltazione dell'et\u00e0 dei comuni che vengono presi come esempio di sanit\u00e0 morale e di vita civile.\nUn altro esempio preso dal Carducci di espansione democratica \u00e8 la Rivoluzione francese che viene rievocata nei dodici sonetti del \"\u00c7a ira\".\nAccanto al sogno, sul piano storico, di un popolo libero e primitivo, corrisponde sul piano sentimentale quello di un'infanzia libera e ribelle che si riversa sul paesaggio maremmano, come nel caso del sonetto \"Traversando la Maremma toscana\", uno forse tra i pi\u00f9 belli e noti del poeta. Anche \"Pianto antico\" \u00e8 molto significativo.\n\"Odi barbare\".\nLe \"Odi barbare\" sono una raccolta di cinquanta liriche scritte tra il 1873 e il 1889. Rappresentano il tentativo del Carducci di riprodurre la metrica quantitativa dei Greci e dei Latini con quella accentuativa italiana. I due sistemi sono decisamente diversi, ma gi\u00e0 altri poeti prima di lui si erano cimentati nell'impresa, dal Quattrocento in poi, su tutti Leon Battista Alberti, Gabriello Chiabrera e specialmente Giovanni Fantoni. Egli pertanto chiama le sue liriche \"barbare\" perch\u00e9 tali sarebbero sembrate non solo ad un Greco o ad un Latino, ma anche a molti Italiani.\nPredominano nelle \"Odi barbare\" il tema storico e quello paesaggistico con accenti pi\u00f9 intimi, come nella poesia \"Alla stazione in una mattina d'autunno\". E ancora una volta i temi fondamentali della poesia carducciana sono gli affetti familiari, l'infanzia, la natura, la storia, la morte accettata con virile tristezza come nella poesia \"Nevicata\".\n\"Rime e Ritmi\".\nNella raccolta \"Rime e Ritmi\" (1889-1898), formata da 29 poesie, le composizioni in metrica tradizionale si affiancano a quelle in metrica barbara, come sottolinea lo stesso titolo; in esse vengono ricapitolati i motivi gi\u00e0 presenti nelle precedenti opere, non senza delle interessanti novit\u00e0.\nSe le odi storiche e celebrative, da \"Piemonte\" a \"Cadore\", un tempo famose, non incontrano pi\u00f9 il gusto dei lettori moderni, alcune altre liriche godono oggi di una notevole fortuna, mostrando un Carducci pi\u00f9 intimo e sensibile ai cambiamenti di gusto che segnano la fine dell'Ottocento.\nMolto apprezzate, in particolare, sono le liriche che vanno sotto il nome di \"Idillii alpini\", ossia \"L'ostessa di Gaby\", \"Esequie della guida E. R.\", \"In riva al Lys\", \"Sant'Abbondio\" e l\"Elegia del monte Spluga\", alle quali va aggiunto l'incantevole \"Mezzogiorno alpino\". \"Presso una Certosa\" \u00e8 invece una sorta di testamento ideale, nel quale, di fronte alla morte, Carducci riafferma la sua fede nei valori della poesia. Significative sono anche le tristi elegie \"La moglie del gigante\" e \"Jaufr\u00e9 Rudel\" (Jaufr\u00e9 Rudel).\n\"Della canzone di Legnano\", parte I (\"Il Parlamento\") (1879).\nFa parte a s\u00e9 \"Il Parlamento\", frammento de \"La canzone di Legnano\" che \u00e8 senza dubbio uno dei capolavori del Carducci e dove si trova l'ispirazione maggiore delle maggiori raccolte.\nOpere.\nEdizioni, antologie e commenti.\nDi seguito le edizioni originali di poesie e di prose comparse in volume:"}
{"id": "2070323", "revid": "280255", "url": "https://it.wikipedia.org/wiki?curid=2070323", "title": "Alpi Retiche Orientali", "text": ""}
{"id": "2070324", "revid": "79968", "url": "https://it.wikipedia.org/wiki?curid=2070324", "title": "DMCA", "text": ""}
{"id": "2070327", "revid": "1833487", "url": "https://it.wikipedia.org/wiki?curid=2070327", "title": "Pignatta (cucina)", "text": "La pignatta \u00e8 un tipo di pentola in terracotta. Pu\u00f2 avere molte misure ma la sua forma \u00e8 sempre panciuta, con il fondo piatto e uno o due manici. L'interno, e spesso anche l'esterno, \u00e8 smaltato per garantire l'impermeabilit\u00e0 ed evitare che gli alimenti impregnino la porosit\u00e0 della terracotta lasciando odori e sapori. Se \u00e8 a bordi bassi e con un solo manico si chiama tegame di terracotta. \nReperti risalenti al neolitico testimoniano come le pentole in terracotta (olle), con quelle in pietra ollare, furono i primi contenitori usati per cucinare. Era ampiamente diffusa nel passato tra i ceti popolari, e il suo utilizzo \u00e8 espressamente richiesto per la cottura di molti piatti tradizionali italiani."}
{"id": "2070328", "revid": "984922", "url": "https://it.wikipedia.org/wiki?curid=2070328", "title": "Paul Azinger", "text": "Il suo principale successo \u00e8 la vittoria nel PGA Championship, uno dei tornei major del circuito, ottenuta nel 1993.\nTra il 1988 e il 1994 \u00e8 stato per oltre 300 settimane tra i primi dieci giocatori dell'Official World Golf Rankings.\nNel 2008 \u00e8 stato nominato capitano della squadra statunitense di Ryder Cup e ha condotto la squadra ad una vittoria che mancava dal 1999.\nComplessivamente in carriera ha vinto 15 tornei."}
{"id": "2070330", "revid": "767487", "url": "https://it.wikipedia.org/wiki?curid=2070330", "title": "H\u00e9ctor N\u00fa\u00f1ez", "text": "\u00c8 scomparso nel 2011 all'et\u00e0 di 75 anni dopo lunga malattia.\nCarriera.\nGiocatore.\nN\u00fa\u00f1ez inizia la sua carriera nel calcio a 19 anni con la maglia del Nacional di Montevideo. Le sue buone prestazioni gli consentono di disputare la Copa Am\u00e9rica 1959.\nTrasferitosi in Spagna, al Valencia, vince due Coppe delle Fiere consecutive. Dopo il trasferimento al Mallorca e al Levante, chiude la carriera nel 1966.\nAllenatore.\nHa allenato sette club in Spagna, tra cui il Valencia, nel quale ha giocato, e il Granada per tre stagioni. Ha allenato la nazionale di calcio costaricana nel 1992. Incaricato di guidare la nazionale di calcio dell'Uruguay, la porta alla vittoria nella Copa Am\u00e9rica giocata in casa, rimanendo in carica fino al 1997. La sua ultima esperienza come allenatore \u00e8 stata con l'Al-Nasr."}
{"id": "2070331", "revid": "287204", "url": "https://it.wikipedia.org/wiki?curid=2070331", "title": "Il mistero di Torino", "text": "Il mistero di Torino \u00e8 un saggio degli scrittori e giornalisti italiani Vittorio Messori e Aldo Cazzullo.\nContenuto.\nIn questo libro, diviso in due parti, gli autori fanno una rivisitazione della citt\u00e0 di Torino con stretti collegamenti al periodo in cui vi hanno vissuto. Il testo non \u00e8 e non vuole essere strutturato in maniera esaustiva e organica: piuttosto \u00e8 composto da liberi descrizioni e aneddoti che permettono, specialmente a chi conosce bene Torino, di ritrovare personaggi e avvenimenti che hanno determinato il cambiamento della citt\u00e0.\nC'\u00e8 il mondo industriale con la Fiat, i sindacati, i due Giovanni Agnelli, Valletta, Romiti; il mondo politico con Togliatti, Gramsci, Sogno, i vari sindaci di Torino (per esempio Diego Novelli); il mondo cattolico con la Sindone, Don Bosco, Cottolengo, i cardinali torinesi; il mondo letterario e giornalistico, con Bobbio, Pavese, Arpino, Fruttero, Lucentini, Carlo Casalegno, Giulio De Benedetti; Il mondo sportivo con la Juventus, il Torino, Omar S\u00edvori, Giampiero Boniperti, Platini e ancora la Torino del mistero con Nostradamus, Rol, i simboli nelle chiese e nelle vie.\nIl tutto viene collegato con frequenti riferimenti al mondo del passato, tra cui i Savoia, Cavour, D'Azeglio, Napoleone I e Napoleone III, gli architetti torinesi. Un bel viaggio nella citt\u00e0 senza la quale - come dice Umberto Eco - \"l'Italia sarebbe molto diversa\"."}
{"id": "2070335", "revid": "643494", "url": "https://it.wikipedia.org/wiki?curid=2070335", "title": "Stuart Baird", "text": "Carriera.\nPer i lavori in Superman nel 1978, \u00e8 stato nominato per l'Oscar al miglior montaggio. Ha ricevuto un'altra nomination per l'editing di \"Gorilla nella nebbia\" fatto nel 1988. Prima del suo rapporto di lavoro con Richard Donner, Baird lavor\u00f2 come assistente regista. Baird lavor\u00f2 con Russell su cinque grandi film. Lavor\u00f2 inoltre come assistente di redazione di Russell nel film \"I diavoli\" realizzato nel 1971. Nel 1989 accett\u00f2 una posizione di personale a tempo pieno dal redattore Warner Bros. Con Warner Bros. supervision\u00f2 il montaggio sui film \"58 minuti per morire - Die Harder\" fatto nel 1990 e \"Robin Hood - Principe dei ladri\" nel 1991."}
{"id": "2070338", "revid": "1543377", "url": "https://it.wikipedia.org/wiki?curid=2070338", "title": "Fans of Adult Media and Entertainment Awards", "text": "I Fans of Adult Media and Entertainment (F.A.M.E.) Awards sono stati creati nel 2006 dalla rivista pornografica Genesis, da Adam &amp; Eve, WantedList.com e Adult Video News Magazine come concorso in cui il pubblico potesse votare direttamente per i protagonisti preferiti della scena pornografica.\nLe votazioni avvengono in due turni: nel primo si formano le nomination, nel secondo si vota tra gli otto candidati che hanno accumulato pi\u00f9 preferenze nel primo turno.\nNell'edizione 2007 sono stati superati i 100.000 voti.\nLa premiazione si svolgeva durante l\"Erotica LA show\". L'ultima edizione fu quella del 2010."}
{"id": "2070339", "revid": "13945", "url": "https://it.wikipedia.org/wiki?curid=2070339", "title": "F.A.M.E awards", "text": ""}
{"id": "2070343", "revid": "13945", "url": "https://it.wikipedia.org/wiki?curid=2070343", "title": "F.A.M.E. awards", "text": ""}
{"id": "2070348", "revid": "827882", "url": "https://it.wikipedia.org/wiki?curid=2070348", "title": "Tom Kite", "text": "Il suo successo pi\u00f9 rilevante \u00e8 la vittoria all'U.S. Open, uno dei tornei Major del circuito, ottenuta nel 1992.\nTra il 1989 e il 1994 \u00e8 stato per 175 settimane tra i primi dieci giocatori dell'Official World Golf Rankings.\nNel 1981 e nel 1989 ha vinto la classifica dei premi in denaro del PGA Tour\nHa fatto parte per sette volte della squadra statunitense di Ryder Cup tra il 1979 e il 1993, mentre nel 1997 ne \u00e8 stato il capitano non giocatore.\nNel 2004 \u00e8 stato introdotto nella World Golf Hall of Fame.\nComplessivamente in carriera ha vinto 37 tornei.\nAttualmente disputa il Champions Tour il circuito PGA per la categoria senior."}
{"id": "2070351", "revid": "115316726", "url": "https://it.wikipedia.org/wiki?curid=2070351", "title": "Dolomiti di Sesto, di Braies e d'Ampezzo", "text": "Le Dolomiti di Sesto, di Braies e d'Ampezzo (dette anche \"Dolomiti Nord-orientali\", \"Sextner, Pragser und Ampezzaner Dolomiten\" in tedesco) sono una parte delle Dolomiti, poste in Italia (Regione Veneto e Regione Trentino-Alto Adige), che costituiscono la parte nord-orientale delle Dolomiti stesse, con la vetta pi\u00f9 alta rappresentata dall'Antelao, in Cadore, che raggiunge i 3.264 .\nDelimitazioni.\nConfinano:\nRuotando in senso orario i limiti geografici sono: Sella di Dobbiaco, Valle di Sesto, Passo di Monte Croce di Comelico, torrente Padola, fiume Piave, torrente Boite, Forcella Forada, Val Fiorentina, torrente Cordevole, Passo di Campolongo, Val Badia, Val Pusteria, Sella di Dobbiaco.\nClassificazione.\nLa SOIUSA le definisce come una sottosezione alpina e vi attribuisce la seguente classificazione:\nSuddivisione.\nLa SOIUSA le suddivide in cinque supergruppi, ventidue gruppi e quarantadue sottogruppi:\nLe Dolomiti di Sesto si trovano nella parte nord-orientale delle Dolomiti di Sesto, di Braies e d'Ampezzo; le Dolomiti di Braies si collocano nella parte nord-occidentale; le Dolomiti Orientali di Badia sono ad occidente; le Dolomiti Ampezzane sono a sud-ovest ed, infine, le Dolomiti Cadorine si trovano a sud-est.\nVette principali.\nLe montagne principali sono:"}
{"id": "2070359", "revid": "13945", "url": "https://it.wikipedia.org/wiki?curid=2070359", "title": "F.A.M.E. Awards", "text": ""}
{"id": "2070361", "revid": "773636", "url": "https://it.wikipedia.org/wiki?curid=2070361", "title": "Chiesa della Madonna delle Grazie (Porrona)", "text": "La chiesa della Madonna delle Grazie \u00e8 una chiesa situata a Porrona, frazione del comune di Cinigiano nella provincia di Grosseto.\nLa sua ubicazione \u00e8 all'esterno delle mura di Porrona, essendo situata ai piedi del borgo, rispetto alle quali sorge in posizione settentrionale pi\u00f9 bassa, lungo la strada che conduce verso Sant'Angelo Scalo.\nStoria.\nLa chiesa fu costruita durante il XVII secolo, quando sorse come cappella rurale ai piedi del centro di Porrona, lungo la strada che conduceva verso l'interno del borgo.\nDurante i secoli successivi l'edificio fu utilizzato anche per la celebrazione di funzioni religiose e non soltanto come luogo di sosta per le preghiere. Tuttavia, durante il XX secolo l'edificio \u00e8 andato incontro ad un lungo periodo di degrado che ne ha determinato perfino la chiusura. Recentemente \u00e8 stato interamente restaurato.\nDescrizione.\nLa chiesa della Madonna delle Grazie si presenta come un semplice edificio religioso con planimetria a croce latina, con elementi stilistici riconducibili al barocco senese. Davanti alla chiesa \u00e8 situato un prato ove sono sepolti i caduti porronesi durante la prima guerra mondiale: ogni cipresso presente venne piantato in onore di ciascuna persona.\nLa facciata anteriore si caratterizza per la presenza del portale d'ingresso, preceduto da una coppia di gradini, di forma rettangolare con robuste modanature laterali su cui trova appoggio quella superiore come base per l'architrave appena abbozzato. Lateralmente, il portale \u00e8 affiancato su ciascuna delle due parti da una robusta finestra modanata di forma quadrangolare, che in passato consentiva di partecipare alle preghiere e ai riti religiosi anche dall'esterno della chiesa. Sopra la finestra sinistra \u00e8 collocata una lapide con iscrizione, mentre nella parte superiore della facciata si apre centralmente un piccolo rosone di forma circolare, che consente in parte l'illuminazione naturale dell'interno. La struttura \u00e8 coperta da un tetto a capanna, che internamente presenta in alcuni punti le capriate a vista.\nL'interno, a navata unica con transetto appena abbozzato e area absidale, si caratterizza per la presenza di un imponente altare."}
{"id": "2070365", "revid": "76963", "url": "https://it.wikipedia.org/wiki?curid=2070365", "title": "Charlie Kosei", "text": "\u00c8 soprattutto famoso per aver cantato tre sigle originali della serie \"Le avventure di Lupin III\". Ha cantato per il videogioco inglese Katamari Damacy la canzone \"Que Sera Sera\". Inoltre ha eseguito la traduzione giapponese della canzone \"Secret Agent Man\"."}
{"id": "2070366", "revid": "1543377", "url": "https://it.wikipedia.org/wiki?curid=2070366", "title": "Alberta Brianti", "text": "Carriera.\nAl momento ha vinto un titolo in singolo nel circuito WTA e due tornei di doppio. Nel circuito ITF vanta 9 vittorie in singolare e 11 in doppio. Nelle prove del Grande Slam ha giocato nel 2007 e nel 2010 il 1\u00ba turno del tabellone principale in tutti e quattro i tornei. La sua posizione pi\u00f9 alta in classifica WTA \u00e8 stata la 55a, raggiunta nel 2011.\nNel 2009, ripartendo dalla 173\u00aa posizione, si \u00e8 resa protagonista di una buona stagione, in cui \u00e8 risalita tra le migliori 100 del mondo attraverso diversi bei risultati. Tra questi, spicca la semifinale a Portorose, in cui si arrende a Dinara Safina. \u00c8 inoltre in grado, a gennaio, di superare per la prima volta il primo turno agli Australian Open, impresa ancora pi\u00f9 importante se si considera che era partita dalle qualificazioni. A settembre raggiunge la prima finale della sua carriera nel torneo di Canton, in Cina, che perde contro l'israeliana Shahar Peer 6-3 6-4\nNel 2010 ottiene il risultato pi\u00f9 importante in carriera a livello di Slam, raggiungendo il terzo turno agli Australian Open, battuta dalla beniamina di casa Samantha Stosur. A Palermo vince il suo primo WTA nella categoria di doppio, assieme a Sara Errani. Infine vince un torneo ITF in Cina da 100.000\u00a0$, un torneo importante e ventunesimo successo a livello professionistico tra singolo e doppio. Chiude l'anno tra le prime cento giocatrici del mondo per la seconda stagione consecutiva.\nIl 24 aprile 2011, sconfiggendo in finale a F\u00e8s la rumena Simona Halep, vince il suo primo titolo WTA. Il 27 agosto 2011, insieme alla rumena Sorana C\u00eerstea, vince la prima edizione del Texas Open in doppio, battendo in finale la coppia francese formata da Aliz\u00e9 Cornet e Pauline Parmentier, con il punteggio di 7-5, 6-3.\nHa l'occasione della vita al primo turno del Roland Garros 2012; il 28 maggio fallisce due opportunit\u00e0 per portarsi 7-6, 5-0 contro la numero uno del mondo Viktoryja Azaranka. Sciupata l'occasione, cede 4-6, 2-6 i restanti set. In carriera ha vinto un prize money di 1.130.437\u00a0$ . Si allena presso il TC Milano \"Alberto Bonacossa\" sotto la guida di Matteo Cecchetti."}
{"id": "2070368", "revid": "287204", "url": "https://it.wikipedia.org/wiki?curid=2070368", "title": "Ruiya", "text": "Ruiya \u00e8 una suddivisione dell'India, classificata come \"census town\", di 10.703 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 44' 32 N e 88\u00b0 23' 56 E.\nSociet\u00e0.\nEvoluzione demografica.\nAl censimento del 2001 la popolazione di Ruiya assommava a 10.703 persone, delle quali 5.576 maschi e 5.127 femmine. I bambini di et\u00e0 inferiore o uguale ai sei anni assommavano a 1.283, dei quali 659 maschi e 624 femmine. Infine, coloro che erano in grado di saper almeno leggere e scrivere erano 6.924, dei quali 3.940 maschi e 2.984 femmine."}
{"id": "2070370", "revid": "123214901", "url": "https://it.wikipedia.org/wiki?curid=2070370", "title": "W le donne (programma televisivo)", "text": "W le donne \u00e8 stato un programma televisivo italiano trasmesso a partire dal 1984 al 1986 dapprima su Canale 5 e poi su Rete 4.\nLa prima edizione \u00e8 andata in onda il venerd\u00ec sera dal 19 ottobre 1984 al 14 giugno 1985 (inizialmente su Canale 5 per 13 puntate per poi trasferirsi su Rete 4 per 20 settimane), e la seconda la domenica sera dal 4 ottobre 1985 al 25 maggio 1986 (35 puntate). In seguito, tutti i venerd\u00ec sera dal 6 giugno al 29 agosto 1986, fu trasmesso \"Le follie di W le donne\", un collage delle precedenti puntate con l'aggiunta di scene inedite.\nI conduttori del programma erano Amanda Lear e Andrea Giordana, con l'aggiunta, nella seconda edizione, del comico Maurizio Micheli che interpretava il ruolo di Susi, comare pugliese in fuga dal marito e dai figli per partecipare al programma. Le scenografie sono state ideate da Silvio Berlusconi.\nLo show, che ottenne ottimi ascolti, prevedeva che quattro concorrenti si sottoponessero ad alcune prove di abilit\u00e0, candid camera, seduzione e di capacit\u00e0 dialettiche per conquistare il titolo di \"donna pi\u00f9\" della settimana assegnato dal pubblico, che attribuiva alla vincitrice una pelliccia e un viaggio alle Maldive.\nTra le concorrenti si segnalano anche una ancora sconosciuta Simona Ventura, come pure Sabrina Salerno, la futura giornalista del TG5 Elena Guarnieri e l'esponente politica Daniela Santanch\u00e8, mentre valletta del programma era la pressoch\u00e9 esordiente Alba Parietti.\nLa sigla finale \"Ritmo Salsa\" della prima edizione, scritta da Cristiano Malgioglio, era cantata da Amanda Lear.\nLa sigla finale della seconda edizione, sempre cantata da Amanda Lear, era \"Women\". \nEsportazione del format.\nIl format, creato interamente in italia, venne esportato in Francia nel 1986, dove per alcuni mesi il programma and\u00f2 in onda su La Cinq il sabato sera alle 20:30 con il titolo \"Cherchez la femme\", sempre condotto da Lear affiancata da Christian Morin. La sigla finale dell'edizione francese, cantata da Amanda Lear, era \"Les Femmes\". Le registrazioni avvenivano nel medesimo studio della versione italiana a Cologno Monzese ma con ospiti e concorrenti francesi."}
{"id": "2070371", "revid": "599013", "url": "https://it.wikipedia.org/wiki?curid=2070371", "title": "Stadio Alfredo Giraud", "text": "Lo stadio Alfredo Giraud \u00e8 un impianto calcistico di Torre Annunziata. Di propriet\u00e0 del Comune di Torre Annunziata, ospita le gare interne del .&lt;br&gt;\nIn precedenza le gare di calcio fino al 1928, si svolsero presso campi aperti senza strutture fisse, quali il Campo Montagnelle e il Campo Oncino e dal 1929 a tutto il 1955 presso il Campo Formisano.\nStoria.\nIl primo progetto per la costruzione di un nuovo stadio a Torre Annunziata risale ai primi anni cinquanta, il progetto prevedeva la realizzazione di un semiovale con due tribune scoperte raccordate da una curva sul lato del piazzale. Tuttavia all'atto dell'inaugurazione avvenuta il 25 gennaio 1962 risultava pronto soltanto il settore \"Distinti\" con relativo settore \"Ospiti\", oltre a una palazzina con i servizi per il campo e gli spogliatoi. Mancavano completamente sia la tribuna principale che la curva.\nNel 1982 fu intitolato ad Alfredo Giraud, padre degli ex biancoscudati Raffaele, Michele e Giovanni Giraud, nonch\u00e9 vicepresidente del Savoia vicecampione d'Italia nel 1924.\nRestyling.\nI lavori di completamento dell'impianto sono ripresi nella seconda met\u00e0 degli anni novanta, quando il Comune provvide a realizzare la Tribuna coperta (capienza 3.250 posti a sedere) con annessa tribuna stampa e la Curva Sud (capienza 3.000 posti) al di sotto della quale fu realizzato un nuovo edificio con uffici, servizi, spogliatoi e palestra. La capienza del nuovo impianto fu quindi di 12.800 posti compreso il settore Distinti e il settore Ospiti.\nL'inaugurazione avvenne il 15 agosto 1999 con la gara di Coppa Italia tra Savoia e .\nNell'autunno del 2009, a seguito della carente manutenzione e da lavori non effettuati a regola d'arte nel precedente restyling, si rese necessario un nuovo intervento di ristrutturazione terminato negli ultimi giorni di agosto 2010 e costato circa 700.000 euro. In seguito a questo intervento fu leggermente modificata la struttura dello stadio: infatti il manto erboso classico fu sostituito da uno di tipo sintetico ed inoltre fu ridotta la capienza del settore Distinti, mentre nell'area circostante il terreno di gioco fu impiantata una pavimentazione in macadam, simile a quelle delle piste di atletica presenti in altri stadi italiani. Tali modifiche comportarono una riduzione da 12.800 a 10.750 posti.&lt;br&gt;\nNell'estate del 2014 ci fu l'adeguamento alle norme di sicurezza previste dalla Lega Pro con la numerazione dei posti a sedere e l'installazione della postazione GOS e del sistema di videosorveglianza.\nDal gennaio 2019, lo stadio Giraud \u00e8 stato interessato da un intervento infrastrutturale, ricadente nel piano di ristrutturazione degli impianti sportivi della Campania interessati dalle gare delle Universiadi del 2019.&lt;br&gt;\nIl comune di Torre Annunziata \u00e8 stato sovvenzionato dal comitato promotore con la somma di euro.\nCapienza.\nLo stadio pu\u00f2 ospitare fino a 10.750 spettatori, suddivisi nei seguenti settori:\nPer motivi di sicurezza e contenimento dei costi di gestione la capienza effettiva \u00e8 bens\u00ec limitata a spettatori.\nIncontri calcistici di rilievo.\nOltre alle gare casalinghe del Savoia, pi\u00f9 di 15 campionati di Serie C, il campionato di Serie B 1999-2000 e tre edizioni di Coppa Italia, del 1997-1998, 1999-2000 e 2000-2001, l'impianto ha ospitato i seguenti eventi calcistici:\nCollegamenti.\nL'impianto \u00e8 servito dai seguenti collegamenti:"}
{"id": "2070372", "revid": "287204", "url": "https://it.wikipedia.org/wiki?curid=2070372", "title": "Rishra (citt\u00e0 censita)", "text": " \nRishra \u00e8 una suddivisione dell'India, classificata come \"census town\", di 12.225 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Rishra assommava a 12.225 persone, delle quali 6.217 maschi e 6.008 femmine. I bambini di et\u00e0 inferiore o uguale ai sei anni assommavano a 1.182, dei quali 575 maschi e 607 femmine. Infine, coloro che erano in grado di saper almeno leggere e scrivere erano 9.743, dei quali 5.239 maschi e 4.504 femmine."}
{"id": "2070373", "revid": "767487", "url": "https://it.wikipedia.org/wiki?curid=2070373", "title": "Baia di Quiberon", "text": "La baia di Quiberon \u00e8 una baia che si trova nell'Oceano Atlantico orientale, situata sulla costa meridionale del Morbihan in Bretagna (Francia).\nDescrizione.\nEssa \u00e8 limitata a nord dal continente e del golfo del Morbihan, ad ovest dall'omonima penisola, a sud dalla linea segnata dalla punta meridionale della penisola di Quiberon e dalle isole di Houat e di H\u0153dic.\nLa baia di Quiberon \u00e8 una zona ben protetta dai venti, dai marosi e dalle onde lunghe oceaniche. La presenza di numerose destinazioni crocieristiche intorno alla baia (Belle-\u00cele-en-Mer, il golfo del Morbihan, Houat, Ho\u00ebdic\u2026) ha favorito il sorgere lungo le sue coste dei porti turistici di Port Haliguen, Le Crouesty, La Trinit\u00e9-sur-Mer.\nStoria.\nPresso la baia di Quiberon si sono svolte epiche battaglie navali:"}
{"id": "2070374", "revid": "287204", "url": "https://it.wikipedia.org/wiki?curid=2070374", "title": "Rishra", "text": " \nRishra \u00e8 una suddivisione dell'India, classificata come \"municipality\", di 113.259 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 42' 51 N e 88\u00b0 20' 52 E e ha un'altitudine di 15 .\nSociet\u00e0.\nEvoluzione demografica.\nAl censimento del 2001 la popolazione di Rishra assommava a 113.259 persone, delle quali 62.602 maschi e 50.657 femmine. I bambini di et\u00e0 inferiore o uguale ai sei anni assommavano a 11.838, dei quali 6.177 maschi e 5.661 femmine. Infine, coloro che erano in grado di saper almeno leggere e scrivere erano 84.252, dei quali 49.503 maschi e 34.749 femmine."}
{"id": "2070375", "revid": "122694890", "url": "https://it.wikipedia.org/wiki?curid=2070375", "title": "Oliver Wood", "text": "Biografia.\nFra i film per cui ha lavorato si possono ricordare \"Face/Off\", la trilogia di \"Jason Buorne\", \"I fantastici quattro\" e \"Ricky Bobby - La storia di un uomo che sapeva contare fino a uno\". \u00c8 stato anche nominato ai premi BAFTA come miglior fotografia nel 2008 per \"The Bourne Ultimatum\"."}
{"id": "2070376", "revid": "287204", "url": "https://it.wikipedia.org/wiki?curid=2070376", "title": "Ratibati", "text": " \nRatibati \u00e8 una suddivisione dell'India, classificata come \"census town\", di 4.370 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 39' 33 N e 87\u00b0 02' 33 E.\nSociet\u00e0.\nEvoluzione demografica.\nAl censimento del 2001 la popolazione di Ratibati assommava a 4.370 persone, delle quali 2.393 maschi e 1.977 femmine. I bambini di et\u00e0 inferiore o uguale ai sei anni assommavano a 572, dei quali 294 maschi e 278 femmine. Infine, coloro che erano in grado di saper almeno leggere e scrivere erano 2.466, dei quali 1.598 maschi e 868 femmine."}
{"id": "2070377", "revid": "287204", "url": "https://it.wikipedia.org/wiki?curid=2070377", "title": "Yuji Ono", "text": ""}
{"id": "2070378", "revid": "287204", "url": "https://it.wikipedia.org/wiki?curid=2070378", "title": "Davis Love III", "text": "Tra il 1992 e il 2004 \u00e8 stato per oltre 450 settimane tra i primi dieci giocatori dell'Official World Golf Rankings, raggiungendo la terza posizione come risultato migliore e diventando cos\u00ec uno dei giocatori pi\u00f9 popolari del PGA Tour.\nNel 1997 ha vinto il PGA Championship, uno dei quattro tornei major del circuito.\nComplessivamente in carriera ha vinto 34 tornei."}
{"id": "2070382", "revid": "327773", "url": "https://it.wikipedia.org/wiki?curid=2070382", "title": "Dolomiti di Zoldo", "text": "Le Dolomiti di Zoldo (dette anche \"Dolomiti Sud-orientali\" o \"Dolomiti Agordine\") sono uno dei gruppi montuosi che formano le Dolomiti, poste in Provincia di Belluno (Regione Veneto, Italia), costituendo la parte sud-orientale delle Dolomiti: prendono il nome dalla Val di Zoldo intorno alla quale maggiormente si sviluppano, con la vetta pi\u00f9 alta rappresentata dal Monte Civetta che raggiunge i 3.220 .\nDelimitazioni.\nConfinano:\nRuotando in senso orario i limiti geografici sono: Forcella Forada, torrente Boite, fiume Piave, fiume Cordevole, Val Fiorentina, Forcella Forada.\nClassificazione.\nLa SOIUSA definisce le Dolomiti di Zoldo come una sottosezione alpina con la seguente classificazione:\nSuddivisione.\nSi suddividono in due supergruppi e sette gruppi (tra parentesi sono indicati i codici SOIUSA dei supergruppi, gruppi e sottogruppi):\nLe Dolomiti Settentrionali di Zoldo sono divise dalle Dolomiti Meridionali di Zoldo dalla Val di Zoldo e dal Passo Duran.\nVette principali.\nI monti principali sono:"}
{"id": "2070383", "revid": "767487", "url": "https://it.wikipedia.org/wiki?curid=2070383", "title": "Los Fantasmas", "text": "Los Fantasmas \u00e8 il primo album del gruppo musicale portoricano Menudo, pubblicato nel 1977.\nLa formazione del gruppo \u00e8 quella originaria, con i fratelli Nefty e Fernando Sallaberry e i fratelli Carlos, Oscar e Ricky Mel\u00e9ndez."}
{"id": "2070385", "revid": "729019", "url": "https://it.wikipedia.org/wiki?curid=2070385", "title": "Standing NATO Maritime Group 2", "text": "Standing NATO Reponse Force Maritime Group 2 o SNMG2 \u00e8 uno dei comandi permanenti per la parte marittima della NATO Response Force, dipendente dall'Allied Maritime Command, composta principalmente da unit\u00e0 navali di stati del Mediterraneo, anche se vi operano pure unit\u00e0 navali del Nord Europa e della US Navy. Normalmente il gruppo \u00e8 composto da unit\u00e0 navali di Germania, Grecia, Italia, Paesi Bassi, Regno Unito, Spagna, Turchia e Stati Uniti, ed occasionalmente da unit\u00e0 navali di altri stati della NATO ed ha come zona operativa il Mediterraneo.\nGeneralmente il gruppo \u00e8 composto da quattro-otto unit\u00e0 tra fregate e cacciatorpediniere ed una nave da rifornimento.\nStoria.\nLa forza inizialmente era stata attivata il 30 aprile 1992 con la denominazione di Standing Naval Force Mediterranean, o STANAVFORMED come erede della \"NATO Naval On-Call Force Mediterranean\", o NAVOCFORMED, formazione navale disponibile a richiesta nel Mediterraneo, nata a sua volta il 28 maggio 1969.\nNel corso degli anni novanta, STANAVFORLANT \u00e8 stata fortemente coinvolta nel Mare Adriatico nell'operazione Maritime Monitor (luglio 1992-novembre 1992), nell'Operazione Maritime Guard (novembre 1992-giugno 1993) e Operazione Sharp Guard (giugno 1993-ottobre 1996), per garantire il controllo dell'embargo marittimo delle armi alla Jugoslavia in conformit\u00e0 alle risoluzioni 713, 715, 787, 820 e 943 delle Nazioni Unite. Tra il novembre 1992 e il giugno 1996 furono intercettate circa 74.000 navi, quasi 6.000 furono ispezionate in mare e pi\u00f9 di 1.400 furono dirottate e ispezionato in porto.\nDal 6 ottobre 2001, in seguito agli Attentati dell'11 settembre STANAVFORMED \u00e8 stata dislocata nel Mediterraneo Orientale, impiegata nell'ambito dell'Operazione Active Endeavour nella lotta contro il terrorismo o al traffico di armi di distruzione di massa.\nDal 1\u00ba gennaio 2005 ha assunto l'attuale denominazione \"Standing NATO Maritime Group 2\".\nDa giugno 2009 ad agosto 2009 SNMG2 \u00e8 stato schierato dalla NATO al largo delle coste somale per condurre l'operazione Allied Protector, per difendere e proteggere le navi del Programma alimentare mondiale (WFP) dalla minaccia di pirateria e rapina a mano armata, consentendo cos\u00ec al WFP di compiere la sua missione di fornire aiuti umanitari.\nDall'agosto 2009, SNMG2 fornisce navi per la missione antipirateria della NATO Ocean Shield nel Golfo di Aden.\nOrganizzazione.\nSNMG2 \u00e8 una componente della NATO Response Force (NRF) la forza di risposta rapida della NATO alle dipendenze del Comando marittimo alleato di Northwood. Il suo scenario operativo \u00e8 di solito il Mediterraneo, anche se negli ultimi anni, con la partecipazione all'operazione Allied Protector e all'Ocean Shield, la forza ha operato anche al largo delle coste della Somalia nel Golfo di Aden.\nIl suo attuale comandante \u00e8 il contrammiraglio Manuel Aguirre Alderegu\u00eda della Marina Militare Spagnola.\nAttualmente il gruppo navale \u00e8 composto da:"}
{"id": "2070389", "revid": "24443", "url": "https://it.wikipedia.org/wiki?curid=2070389", "title": "Dolomiti Agordine", "text": ""}
{"id": "2070390", "revid": "287204", "url": "https://it.wikipedia.org/wiki?curid=2070390", "title": "Federazione cestistica della Serbia", "text": "La Ko\u0161arka\u0161ki Savez Srbije (acronimo KSS; serbo \"\u041a\u043e\u0448\u0430\u0440\u043a\u0430\u0448\u043a\u0438 \u0421\u0430\u0432\u0435\u0437 \u0421\u0440\u0431\u0438\u0458\u0435\") \u00e8 l'ente che controlla e organizza la pallacanestro in Serbia.\nLa federazione gestisce ed organizza inoltre le attivit\u00e0 delle . Ha sede ad Belgrado e l'attuale presidente \u00e8 Dragan \u0110ilas.\n\u00c8 affiliata alla FIBA dal 1936 e organizza il campionato di pallacanestro serbo."}
{"id": "2070395", "revid": "33689", "url": "https://it.wikipedia.org/wiki?curid=2070395", "title": "Giovanni Vincenzo Della Monica", "text": "Appartenente ad una famiglia attiva da generazioni nel campo dell'edilizia; il nonno, Santillo Della Monica, fu un dei sedici firmatari allo statuto per la creazione della \"Corporazione dei pipernieri, fabbricatori e tagliamonti\" avvenuta nel 1508. Sicuramente Giovanni Vincenzo Della Monica, prima di diventare uno degli ingegneri maggiori del regno, divenne dapprima piperniere e successivamente capomastro. Durante questa prima fase lavor\u00f2 nei cantieri di alcuni importanti architetti, come Giovanni Francesco Di Palma e Giovanni Benincasa.\nIl suo nome \u00e8 documentato intorno alla met\u00e0 del XVI secolo ed \u00e8 legato indissolubilmente a quello di alcune delle pi\u00f9 rilevanti fabbriche della citt\u00e0.\nUno dei primi edifici \u00e8 il Palazzo Pignatelli di Monteleone, la cui costruzione risale al 1561 e dove il Della Monica rientepreta il linguaggio del Di Palma. Oggi il palazzo risulta trasformato dagli interventi del Settecento ad opera di Ferdinando Sanfelice. A Napoli, nella citt\u00e0 in cui risiedeva, elabor\u00f2, insieme al romano Giovan Battista Cavagna, un progetto di rifacimento per il complesso della chiesa di San Gregorio Armeno, dove il cavese avrebbe realizzato il convento tra il 1572 e il 1579 (anno della consacrazione dell'edificio).\nFu il tecnico di fiducia dei Pignatelli e per loro realizz\u00f2 alcune planimetrie per il piano di lottizzazione dell'area attorno alla basilica dello Spirito Santo e attorno alla chiesa di Santa Maria Materdomini. Sempre in quell'area l'ingegnere pianific\u00f2, insieme ad un altro ingegnere cavese Pignaloso Cafaro, lo sfruttamento edilizio della zona, erigendo abitazioni da affittare. Progett\u00f2 inoltre i due monasteri di Santa Maria Donnaromita e dei Santi Marcellino e Festo tra il 1567 e il 1595."}
{"id": "2070397", "revid": "92723", "url": "https://it.wikipedia.org/wiki?curid=2070397", "title": "Duomo di Vasto", "text": "Il duomo di Vasto, intitolato a San Giuseppe, \u00e8 la concattedrale dell'arcidiocesi di Chieti-Vasto. Dell'antica chiesa medievale intitolata a Santa Margherita resta solo la facciata con il portale ed il rosone trecenteschi. Nel XVII secolo venne intitolata a Sant'Agostino e nel 1808 a San Giuseppe. Venne elevata a cattedrale nel 1853. Nel 1986 \u00e8 divenuta concattedrale.\nStoria.\nIl primo impianto risale al XIII secolo. Originariamente, la chiesa conventuale era intitolata a Sant'Agostino, poi, nel decennio francese prese il nome attuale, e fino a questo periodo la chiesa rimase con l'aspetto originario. Secondo lo schema delle chiese degli ordini mendicanti del XIII-XIV secolo la chiesa era a navata unica con soffitto a capriate ed abside a volta. La chiesa fu ampliata nel XIX e nel XX secolo. Della chiesa originaria rimane solo una monofora con conci nel lato nord e dei pochi altri vaghi elementi si pu\u00f2 supporre che il coronamento fosse orizzontale. Nel 1895 vi furono dei lavori di ristrutturazione. Negli anni ottanta del XX secolo furono distrutte con cariche di dinamite delle opere nel chiostro.\nDescrizione.\nIl rosone, le cornici marcapiano ed il portale sono in pietra. Il portale, cos\u00ec come i pilastri e l'architrave, inoltre, constano di materiale di spoglio di epoca romana. La torre campanaria fu ricostruita nel XVIII secolo, tuttavia dell'epoca medioevale rimane la base con arco a sesto acuto, nelle cornici marcapiano e nelle pareti a scarpa. L'interno, a navata unica con transetto, \u00e8 dipinto in stile neo-medievale in due colori a finti conci di pietra dipinti affrescati da Achille Carnevale nel 1923.\nFacciata.\nLa facciata risale al XIII secolo ed \u00e8 la parte originale della vecchia chiesa. Il portale gotico ha strombature ed ha arco a tutto sesto con una lunetta senza dipinto. Alla sinistra vi \u00e8 una lapide che recita in latino la storia breve della fondazione della chiesa medievale di Santa Margherita. Il portale fino al 1905 possedeva uno stemma dei D'Avalos sulla lunetta, in seguito rubato.\nIl rosone superiore \u00e8 stato restaurato nel Novecento perch\u00e9 distrutto dai turchi e dalle intemperie dei secoli. In una incisione del 1898 era mostrato completamente bucato. Oggi ha lo stile originario con corone floreali e dentellature alla cornice del perimetro.\nCon la ricostruzione barocca la facciata terminava come un rettangolo, essendo stati aggiunti elementi di fortificazione all'estremit\u00e0 danneggiata. Oggi per\u00f2 la facciata si mostra in cima incompleta, terminante a capanna, mostrando lo strato preparatorio in muratura.\nCampanile e pianta della cattedrale.\nIl campanile, una torre con pianta in pietra e il resto in muratura, fu costruito nel Medioevo, giudicando l'arco a sesto acuto, ma poi distrutto e ricomposto. La parte della torre con la cella campanaria \u00e8 la pi\u00f9 interessante: degli obl\u00f2 un tempo cavi sono posti in ogni lato, mentre ciascun angolo e lato ha pilastri a forma di colonne con.piccoli capitelli. Si sale al cornicione che circonda la sommit\u00e0. Sul lato della facciata vi \u00e8 un orologio. La sommit\u00e0 ha una ringhiera e doveva terminare con una cuspide. Probabilmente il lavoro non fu compiuto, vedendosi soli la base di tale pinnacolo, oppure fu distrutto da un fulmine. Dal Settecento \u00e8 sicuro che la cuspide fosse stata sostituita con una celletta campanaria per suonare le ore, lavorata in ferro battuto.\nLa pianta planimetrica della cattedrale \u00e8 a basilica, sebbene ricostruita. Le forme del transetto e della piccola cappella a sinistra sono della scuola neogotica. Le finestre sono alte e slanciate, piccole dentellature sono sotto la cornice del tetto, in ogni angolatura e lato del duomo; la cappella ha due finestre monofore e una croce sopra esse.\nInterno.\nL'interno originale era barocco, ed era fornito di sei altari laterali e di una cappella dedicata alla Madonna Addolorata. Bench\u00e9 a navata unica, \u00e8 stato rielaborato in stile neogotico nel 1853. La copertura \u00e8 geometrica e piana (solo la volta del transetto \u00e8 a crociera), le colonne portanti sono striate di verde, con capitelli corinzi. Dai capitelli esse si innalzano formando arcate: in tutto ci sono tre per ogni lato. Sotto queste ci sono altre piccole arcate sono presenti affreschi di Achille Carnevale del 1923 raffiguranti scene della vita di San Giuseppe. Pregevole \u00e8 il \"Trittico di Cona a Mare,\" proveniente dalla scomparsa chiesa della Cona di Mare, crollata a seguito di una frana nel 1816. L'opera, del 1505, realizzata da Michele Greco da Valona, si compone di tre ante, in cui sono dipinti la Madonna con Bambino affiancata da Santa Caterina e San Nicola. Il presbiterio \u00e8 stato ristrutturato nel 2009, in cui si \u00e8 provveduto a rimuovere le balaustre che prima lo delimitavano e ad aggiungere un altare ed un ambone di fattura moderna. Alle spalle sono presenti un polittico ottocentesco con \"Cristo in gloria tra quattro angeli musicanti\" e la settecentesca statua di San Giuseppe portata in processione ogni 25 anni. Ai lati dell'altare si aprono due cappelle: quella di destra, dedicata al Sacro Cuore, mentre quella di sinistra alla Madonna di Lourdes, in cui sono presenti anche le statue di San Pio X e di Santa Liberata. In controfacciata \u00e8 stato installato nel 2002 un grande organo affiancato dalle cinquecentesche statue di Sant'Agostino e Santa Monica, un tempo collocate nel presbiterio."}
{"id": "2070398", "revid": "287204", "url": "https://it.wikipedia.org/wiki?curid=2070398", "title": "Federazione cestistica della Slovacchia", "text": "La Slovensk\u00e1 basketbalov\u00e1 asoci\u00e1cia (acronimo HKSBA) \u00e8 l'ente che controlla e organizza la pallacanestro in Slovacchia.\nLa federazione controlla inoltre la nazionale di pallacanestro della Slovacchia. Ha sede ad Bratislava e l'attuale presidente \u00e8 \u013dubom\u00edr Ry\u0161av\u00fd.\n\u00c8 affiliata alla FIBA dal 1993, a seguito della scissione dalla defunta Federazione cecoslovacca (dovuta alla divisione della Cecoslovacchia in Repubblica Ceca e Slovacchia) ed organizza il campionato di pallacanestro slovacco."}
{"id": "2070399", "revid": "162719", "url": "https://it.wikipedia.org/wiki?curid=2070399", "title": "SNMG2", "text": ""}
{"id": "2070400", "revid": "162719", "url": "https://it.wikipedia.org/wiki?curid=2070400", "title": "STANAVFORMED", "text": ""}
{"id": "2070402", "revid": "599013", "url": "https://it.wikipedia.org/wiki?curid=2070402", "title": "Jake Delhomme", "text": "Carriera universitaria.\nHa giocato con i Louisiana-Lafayette Ragin' Cajuns squadra rappresentativa dell'universit\u00e0 della Louisiana-Lafayette.\nCarriera professionistica.\nNew Orleans Saints.\nAl draft NFL 1997 non \u00e8 stato selezionato ma poi \u00e8 stato preso dai Saints dai \"rookie\" non scelti. Dopo i primi due anni senza mai scendere in campo e il suo passaggio transitorio prima negli Amsterdam Admirals e poi nei Frankfurt Galaxy nella NFL Europe, nel 1999 ritorna nella NFL. Ha debuttato il 24 dicembre 1999 contro i Dallas Cowboys indossando la maglia numero 12.\nNelle stagioni successive scende in campo solamente altre 4 partite.\nCarolina Panthers.\nCon i Panthers Delhomme cambia numero di maglia, passado al 17. Nella prima stagione porta i Panthers fino al Super Bowl, perdendolo contro i New England Patriots.\nNelle stagioni successive migliora notevolmente le sue prestazioni e le sue statistiche personali e di squadra.\nNella stagione 2006 salta le sue prime 3 partite per un infortunio al pollice. Nella stagione successiva solamente dopo 3 partite si infortuna contro gli Atlanta Falcons al gomito. Questo infortunio gli costa tutta la stagione.\nIl 23 aprile 2009 firma un contratto di 5 anni per un totale di 42,5 milioni di dollari di cui 20 garantiti. La stagione inizia molto male per Delhomme che viene sostituito subito nella prima partita. Durante le partite successive non riesce pi\u00f9 a mantenere i risultati delle stagioni passate e nello scontro con i New York Jets si rompe un dito. A causa di questo infortunio il 24 dicembre 2009 viene messo sulla lista infortunati per la seconda volta nella sua carriera.\nIl 5 marzo 2010 viene svincolato.\nCleveland Browns.\nIl 13 marzo 2010 dopo esser diventato \"unrestricted free agent\" ha firmato un contratto di due anni con i Browns. Parte come quarterback titolare indossando sempre il numero 17. La sua stagione viene minata da due infortuni alla stessa caviglia che gli costano ben 11 partite. Il 28 luglio 2011 viene rilasciato.\nHouston Texans.\nIl 29 novembre 2011 firma con i Texans come quarterback di riserva del rookie T.J. Yates, giocando solamente una partita."}
{"id": "2070406", "revid": "287204", "url": "https://it.wikipedia.org/wiki?curid=2070406", "title": "Federazione cestistica della Slovenia", "text": "La Ko\u0161arka\u0161ka Zveza Slovenije (acronimo KZS) \u00e8 l'ente che controlla e organizza la pallacanestro in Slovenia.\nLa federazione gestisce ed organizza le attivit\u00e0 delle . Ha sede a Lubiana e l'attuale presidente \u00e8 Sesok Dusan.\n\u00c8 affiliata alla FIBA dal 1992 e organizza il campionato sloveno di pallacanestro."}
{"id": "2070407", "revid": "1486495", "url": "https://it.wikipedia.org/wiki?curid=2070407", "title": "La squadra del tempo", "text": "La squadra del tempo (\"Time Squad\") \u00e8 una serie televisiva animata statunitense del 2001, creata da Dave Wasson.\nSegue le avventure di Otto Sattutto, Bruto Diligente e il robot Larry 3000, un trio di sfortunati \"poliziotti del tempo\" che vivono in un lontano futuro e che viaggiano indietro nel tempo nel tentativo di correggere il corso della storia. Durante le loro avventure, si imbattono in importanti personaggi storici come Giulio Cesare, Abraham Lincoln, Sigmund Freud, Leonardo da Vinci, i padri fondatori e Montezuma, che hanno preso un corso di vita drasticamente diverso da quello che la storia impone. La missione della squadra del tempo \u00e8 guidare queste figure sulla strada giusta e garantire l'integrit\u00e0 del futuro.\nLa serie \u00e8 stata trasmessa per la prima volta negli Stati Uniti su Cartoon Network dall'8 giugno 2001 al 26 novembre 2003, per un totale di 26 episodi (e 53 segmenti) ripartiti su due stagioni. In Italia la serie \u00e8 stata trasmessa su Cartoon Network dal 2001.\nTrama.\nLa serie racconta le avventure di tre agenti della famosa \"Squadra del Tempo\", gruppo di poliziotti \"temporali\" con il compito di salvaguardare il normale corso della Storia impedendone capovolgimenti o intoppi. La sezione protagonista del cartone \u00e8 composta da Bruto Diligente, culturista dal quoziente di intelligenza assai basso e da Larry 3000, un sofisticato robot super intelligente a tratti un po' snob, che oltre a sopportare l'incompetenza di Bruto \u00e8 costretto anche a fargli da balia, assolvendo tutti i compiti normalmente sarebbero diretta competenza di una donna delle pulizie. Nel primo episodio si aggiunger\u00e0 a loro Otto \"Sattutto\", divenuto in seguito agente onorario della Squadra del Tempo (normalmente divisa in Sezioni composte da un solo tempo-poliziotto umano ed un tempo poliziotto-robot). L'incontro con il bimbo avviene casualmente nell'orfanotrofio dove egli \u00e8 confinato e sfruttato, assieme agli altri compagni, dall'avida ed insensibile Suor Spinosa. Bruto e Larry, per colpa di un errore di coordinate del primo, finiscono infatti nel cadente e malandato istituto credendo di trovarvi Eli Whitney. Corretto il madornale errore grazie alla cultura di Otto, i tempo-poliziotti spiegano al bimbo qual \u00e8 la loro missione: intervenire ogni qual volta viene segnalata un'anomalia del corso della Storia e viaggiare a ritroso nel tempo per correggerla. In sostanza, le anomalie sulle quali sono chiamati ad intervenire consistono nei comportamenti bizzarri di un personaggio storico, il quale decide di divenire famoso non per quello per il quale verr\u00e0 consacrato e ricordato, ma per tutt'altro. In quel determinato caso, Larry e Bruto avrebbero dovuto convincere Eli Whitney ad inventare e realizzare la sgranatrice di cotone, dato che l'uomo sembrava pi\u00f9 interessato ad altro. Grazie al preziosissimo aiuto di Otto, il quale si dimostra un genio precoce ed un grande esperto di Storia nonch\u00e9 un ragazzino molto furbo ed astuto, i tempo-poliziotti portano a termine con successo la loro missione, decidendo di salvare il trovatello dal suo triste destino reclutandolo a bordo come agente onorario, portandolo cos\u00ec a vivere nella loro Centrale. Da quel momento Otto verr\u00e0 catapultato in mondi ed epoche diverse, alle continue prese con assurdit\u00e0 di ogni genere: dalla volont\u00e0 di Ludwig Van Beethoven di divenire un campione di Wrestling ai sentimenti animalisti del pirata Barbanera, passando per un Napoleone costretto da sua moglie a rinunciare alla sua \"carriera\" di conquistatore per stare ai fornelli e a badare ai suoi figli. Sar\u00e0 compito del nostro terzetto di eroi indirizzare questi personaggi sulla retta via e fare di loro gli uomini che i libri di storia ricordano!"}
{"id": "2070408", "revid": "287204", "url": "https://it.wikipedia.org/wiki?curid=2070408", "title": "Federazione cestistica della Svezia", "text": "La Svenska Basketbollf\u00f6rbundet \u00e8 l'ente che controlla e organizza la pallacanestro in Svezia.\nLa federazione controlla inoltre la nazionale di pallacanestro della Svezia. Ha sede ad Stoccolma e l'attuale presidente \u00e8 Jan Jacobsen.\n\u00c8 affiliata alla FIBA dal 1952 e organizza il campionato di pallacanestro svedese."}
{"id": "2070416", "revid": "339392", "url": "https://it.wikipedia.org/wiki?curid=2070416", "title": "F\u00e9d\u00e9ration Suisse de Basketball", "text": ""}
{"id": "2070418", "revid": "1305772", "url": "https://it.wikipedia.org/wiki?curid=2070418", "title": "John Markoff", "text": "Biografia.\nCresciuto a Palo Alto, si laurea all'universit\u00e0 dell'Oregon nel 1976. Tornato in California, inizia a scrivere per \"The Nation\", \"Mother Jones\" e la \"Saturday Review\", specializzandosi quindi in articoli e libri dedicati all'informatica. Dal 1988 collabora con il New York Times.\nNel 1993 scrisse uno dei primi articoli sul World Wide Web, nell'ottobre 2006 introduce il concetto di Web 3.0."}
{"id": "2070422", "revid": "1442080", "url": "https://it.wikipedia.org/wiki?curid=2070422", "title": "Un disco per l'estate 1973", "text": "La decima edizione di Un disco per l'estate inizi\u00f2 luned\u00ec 9 aprile 1973.\nPrima fase (dal 9 aprile).\nLe canzoni in gara erano 54.\nLa lista definitiva dei brani in gara fu pronta solo a pochi giorni dall'inizio delle trasmissioni radiofoniche, tanto che il \"Radiocorriere\" pubblic\u00f2 nel primo articolo di presentazione della rassegna una tabella provvisoria dei partecipanti, poi aggiornata con le ultime variazioni la settimana successiva.\nDi seguito l'elenco definitivo dei partecipanti in ordine alfabetico.\nFase eliminatoria (21-27 maggio).\nLa fase eliminatoria si svolge dal 21 al 27 maggio e seleziona le 26 canzoni finaliste. Al 54\u00ba ed ultimo posto si classifica Francesco De Gregori con \"Alice\", un esito incredibile se considerato a posteriori.\nSerate finali (14-16 giugno).\nLe serate finali si svolgono a Saint Vincent dal 14 al 16 giugno. Come gi\u00e0 era accaduto a Sanremo pochi mesi prima, la RAI trasmette in TV solo l'ultima serata, mentre le prime due vanno in onda soltanto alla radio. Il presentatore \u00e8 Corrado, con la partecipazione di Isabella Biagini (la quale inscena con il conduttore romano una parodia de \"La corrida\" radiofonica) e, come ospiti, di Walter Chiari e Raffaella Carr\u00e0.\nAl termine della prima serata, Iva Zanicchi abbandona Saint Vincent, ritirandosi cos\u00ec dalla gara, sostenendo che l'orchestra non si era sufficientemente preparata per accompagnarla nella sua esibizione.\nAlla serata di sabato 16 giugno vengono ammesse 14 canzoni, suddivise in due gruppi. I primi due classificati di ogni gruppo partecipano alla successiva volata finale, che si conclude con la proclamazione dei vincitori.\nI quattro superfinalisti sono Camaleonti, Gianni Nazzaro, Mino Reitano ed I Vianella.\nVetrina di un disco per l'estate.\nLe 26 canzoni finaliste tornano alla radio dal 17 giugno ai primi giorni di settembre negli appositi spazi intitolati \"Vetrina di un disco per l'estate\"."}
{"id": "2070423", "revid": "767487", "url": "https://it.wikipedia.org/wiki?curid=2070423", "title": "Genesis (rivista)", "text": "Genesis \u00e8 una rivista pornografica statunitense fondata nel 1973.\nPubblica quasi esclusivamente servizi, interviste, recensioni, ecc. che hanno come soggetto le star affermate dell'industria del porno, da cui il sottotitolo della rivista, \"The Home of Porn's Hottest Stars\".\n\"Genesis\" \u00e8 pubblicato da Magna Publishing Group, che d\u00e0 alle stampe anche \"Swank\", \"Gent\", \"Velvet\" e molte altre pubblicazioni per adulti.\n\"Genesis\" ha nella propria redazione star del cinema per adulti come Tera Patrick, Houston, Jasmin St. Claire, Mari Possa, Carmen Luvana, Tyler Faith e le gemelle Love.\nGenesis \u00e8 anche noto nel campo per il suo concorso fotografico amatoriale, \"Sex Star Hunt\", gi\u00e0 noto come \"Friends and Lovers\".\nAnnualmente pubblica una classifica delle prime 100 star del porno.\nLa rivista \u00e8 tra i creatori del premio annuale Fans of Adult Media and Entertainment Awards."}
{"id": "2070424", "revid": "93556", "url": "https://it.wikipedia.org/wiki?curid=2070424", "title": "Basilica di San Gereone", "text": "La basilica di San Gereone, in tedesco \"Basilika Sankt Gereon\"; risalente al IV secolo \u00e8 la pi\u00f9 antica chiesa di Colonia, in Germania.\nDal 1920 \u00e8 basilica minore.\nStoria e descrizione.\nIn origine era un antico \"martyrium\", sacello cristiano, legato alla storia di Gereone di Colonia, il Santo a cui \u00e8 dedicata la chiesa. Le fonti raccontano che Gereone fosse un soldato romano della legione tebana composta da circa 50 uomini. Rifiutandosi di uccidere dei cristiani, e quindi disobbedendo agli ordini dell'imperatore Massimiano, essi furono uccisi.\nLa leggenda vuole che il sacello, a pianta ovale, venne fondato nel IV secolo da Sant'Elena, madre di Costantino il Grande e che faceva parte del palazzo di Graziano e Valentiniano II.\nLa chiesa fu voluta dal vescovo Anno nel 1069, che inizi\u00f2 la trasformazione dell'edificio con la costruzione della parte orientale, terminata con l'abside semicircolare stretta fra due torri, eretta fra il 1156 e li 1191.\nDal 1219 si pose mano al corpo centrale, ampliando e sopraelevando fino ai 48 metri attuali la base decagonale a nove absidiole di epoca romana. Il cantiere fu realizzato a pi\u00f9 riprese fino al 1227 e rappresenta un capolavoro dell'architettura tardo-romanica. \u00c8 considerato il miglior esempio di costruzione a pianta centrale dopo la Basilica di Santa Sofia a Costantinopoli e prima della Cupola del Brunelleschi.\nDescrizione.\nEsterno.\nL'edificio \u00e8 incentrato sul corpo centrale decagonale dalla copertura conica. \u00c8 fiancheggiato da quattro torrette cilindriche, probabilmente a sostegno della navata unica, e spessi contrafforti con archi rampanti.\nSul lato est vi \u00e8 un lungo presbiterio terminante con abside semicircolare decorata da due ordini di arcature cieche e coronata da una galleria. La dominano due torri quadrate gemelle.\nSul lato ovest l'ingresso \u00e8 preceduto da un nartece.\nInterno.\nL'interno tutto focalizzato sul corpo centrale, \u00e8 diviso in quattro livelli. Sopra le absidiole romane corre il matroneo con aperture ora a bifore ora a trifore. Pi\u00f9 in alto sono due ordini di finestre con vetri policromi, pi\u00f9 piccole quelle basse, decisamente pi\u00f9 slanciate e gotiche quelle alte. Anche le absidiole al piano terra portano finestre gotiche dalle grate ferree molto elaborate. \nI pilastri a fascio tra le absidiole formano alti archi ogivali al terzo livello, e salgono fino a raccordarsi ai costoloni della volta.\nLa grande volta costolonata, dipinta in rosso, presenta la forma decagonale della pianta ed ha le dimensioni di 21 metri per 16,9 ed \u00e8 alta 34,55 metri.\nIl colore della pietra \u00e8, di base, ocra ma pietre pi\u00f9 scure grigie o rosse sono disseminate su tutte le superfici, colonne e lesene.\nIl presbiterio, a navata unica coperta da volte a crociera, termina nell'abside a due ordini di arcate cieche. Nel catino \u00e8 un affresco raffigurante \"Cristo in Maest\u00e0\" e nelle arcate \"San Gereone e i Martiri della Legione tabella\", della seconda met\u00e0 del XII secolo.\nSotto il presbiterio, rialzato, si apre la cripta divisa in tre navate e due parti distinte che custodisce le reliquie dei re Magi.\nNella parte orientale, dell'XI secolo, \u00e8 un pregevole pavimento in mosaico del XII secolo con scene della \"Storia di Sansone e Dalila\"\nOrgani a canne.\nNel matroneo del corpo decagonale della chiesa si trova l'organo a canne Josef Weimbs Orgelbau \"opus 277\", costruito nel 2001. A trasmissione mista, meccanica per i manuali e il pedale, elettrica per i registri, ha 36 registri su tre manuali e pedale.\nUn secondo strumento \u00e8 collocato nella terza campata del coro, in due corpi sovrapposti aggettanti, \"opus 1070\" della ditta Klais, risalente al 1954; a trasmissione elettropneumatica, ha 16 registri su due manuali e pedale.\nNella cripta vi \u00e8 un altro organo, realizzato nel 1967 da Franz Breil e dotato di 8 registri su due manuali e pedale; \u00e8 a trasmissione meccanica ed \u00e8 collocato a pavimento all'inizio della navata laterale destra.\nOrgano corale.\nSulla parete destra del coro si trova un secondo organo, pi\u00f9 piccolo di quello maggiore, anch'esso costruito nel 2001 dalla ditta organaria Josef Weimbs Orgelbau. A trasmissione mista, meccanica per i manuali e il pedale, elettrica per i registri, ha tre tastiere di 58 note ciascuna ed una pedaliera di 30. La sua disposizione fonica \u00e8 la seguente:"}
{"id": "2070430", "revid": "339392", "url": "https://it.wikipedia.org/wiki?curid=2070430", "title": "Matochkin'\u0161ar'", "text": ""}
{"id": "2070431", "revid": "162719", "url": "https://it.wikipedia.org/wiki?curid=2070431", "title": "STANAVFORLANT", "text": ""}
{"id": "2070434", "revid": "188323", "url": "https://it.wikipedia.org/wiki?curid=2070434", "title": "Honda RS 250 RW", "text": ""}
{"id": "2070435", "revid": "228587", "url": "https://it.wikipedia.org/wiki?curid=2070435", "title": "Dolceluna", "text": " \u00e8 un anime \"mah\u014d sh\u014djo\", prodotto da Ashi Production e trasmesso in Giappone su TV Tokyo tra il maggio 1990 e il marzo 1991. In Italia \u00e8 stato trasmesso su Canale 5 tra il settembre 1991 e il gennaio 1992, con un totale di 46 dei 47 episodi trasmessi.\nTrama.\nDolceluna, principessa del regno della magia, al compimento del suo dodicesimo compleanno viene mandata sulla Terra per volont\u00e0 del re Felice e della regina Lilly, suoi genitori, per riportare i sogni fra gli esseri umani al fine di salvare il regno dalla distruzione. Viene accolta dalla zia Tilde trasferitasi sulla Terra da diversi anni, dove gestisce un piccolo negozietto chiamato Happy Shop. Qui, Dolceluna, seguita dalla sua fedele mascotte, il pinguino blu Cippi, fa la conoscenza di tanti amici, in particolare di Leo e Gaia, due ragazzi che insieme al piccolo Pepito sono i soli a conoscere il segreto di Dolceluna.\nAnime.\nL'anime, prodotto da Ashi Production, \u00e8 composto da 47 episodi, andati in onda su TV Tokyo dal 2 maggio 1990 al 27 marzo 1991.\nIn Italia \u00e8 stato acquistato da Mediaset ed \u00e8 stato trasmesso su Canale 5 dal 18 settembre 1991 al 1\u00ba gennaio 1992 a giornate alterne all'interno del contenitore \"Bim Bum Bam\". La versione italiana presenta, oltre al cambio dei nomi dei personaggi, qualche censura, volta principalmente a tagliare brevi sequenze che contenevano scritte in giapponese. L'episodio 36 non \u00e8 mai stato trasmesso in nessuna delle messe in onda italiane.\nColonna sonora.\nLa sigla italiana, scritta da Alessandra Valeri Manera con la musica di Piero Cassano e di Paolo Marino ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura. Il brano \u00e8 stato poi incluso in alcuni album della cantante, ovvero \"Fivelandia 9 \u2013 Le pi\u00f9 belle sigle originali dei tuoi amici in TV\" (1991), \"Amiche del cuore\" (1999) e \"Ma che magia\" (2007).\nManga.\nIn contemporanea alla trasmissione dell'anime, tra il luglio e il settembre 1990, \u00e8 stato pubblicato in Giappone sulla rivista \"Nakayoshi\" un adattamento manga in 2 volumi editi dalla K\u014ddansha, ad opera di Akira Okeya.\nCD e DVD.\nTra il 1990 e il 1991 sono usciti da parte della Youmex diversi CD contenenti le canzoni dell'anime e le sue sigle. Alcuni brani sono contenuti in CD non strettamente legati alla serie, come nelle discografie personali delle cantanti dell'anime. La EMI Toshiba si \u00e8 occupata di raccogliere la serie in LD e VHS, mentre la Starchild ha curato l'uscita in DVD.\nLibri.\nSono stati pubblicati da Shogakukan due libri di 17 pagine ciascuno.\nTrasmissioni e adattamenti nel mondo.\nL'anime \u00e8 stato trasmesso, oltre che in Giappone e in Italia, anche in diversi Paesi in tutto il mondo. In Spagna \u00e8 stata trasmessa la stessa edizione mandata in onda in Italia, poich\u00e9 la rete televisiva Telecinco \u00e8 di propriet\u00e0 di Mediaset; la sigla utilizzata \u00e8 cantata da Soledad Pilar Santos. La sigla in Corea del Sud segue lo stesso arrangiamento dell'originale, traducendone solo il testo."}
{"id": "2070436", "revid": "188323", "url": "https://it.wikipedia.org/wiki?curid=2070436", "title": "Honda RS250RW", "text": ""}
{"id": "2070443", "revid": "15200", "url": "https://it.wikipedia.org/wiki?curid=2070443", "title": "CAF Awards", "text": ""}
{"id": "2070445", "revid": "123684413", "url": "https://it.wikipedia.org/wiki?curid=2070445", "title": "Arianrhod", "text": "Arianrhod \u00e8 un personaggio della mitologia gallese, figlia della dea madre D\u00f4n e sorella di Gwydion e Gilfaethwy. Dea della morte, governava il destino degli uomini e la Luna. Arianrhod \u00e8 una delle protagoniste del quarto ramo del Mabinogion, dove si racconta della magica nascita dei suoi due figli, Dylan Ail Don e Lleu Llaw Gyffes.\nCaratteristiche.\nIl nome \"Arianrhod\", dal gallese \"arian\" che significa argento, e \"rhod\" traducibile come ruota.\nTra i suoi compiti principali vi era quello di guidare le anime dei morti nel suo castello, soprattutto in concomitanza delle aurore boreali. Ed in quel luogo accadeva uno dei fenomeni caratterizzanti i culti celtici, ossia la ruota della rinascita.\nLa festa di Arianrhod viene celebrata il 31 ottobre ed ormai nota universalmente come la festa di Halloween. Secondo un'antica credenza gli spiriti dei morti circolano sulla terra con intenzioni che oscillano tra la benevolenza e la malignit\u00e0, ed \u00e8 proprio per propiziarli e calmarli che anticamente si usava fare offerte di cibo e vino. Non \u00e8 un caso se, ancora oggi, i praticanti vadano di casa in casa per ottenere dolci.\nUn'altra usanza prevede una sorta di scrittura con l'aldil\u00e0. Il foglio deve essere bruciato ed il suo fumo trascina le parole dell'adepto nel regno dei morti."}
{"id": "2070446", "revid": "158913", "url": "https://it.wikipedia.org/wiki?curid=2070446", "title": "Timore di Dio", "text": "Il timore di Dio \u00e8 l'atteggiamento secondo cui il fedele vive costantemente considerandosi sotto lo sguardo del Signore, preoccupato di piacere pi\u00f9 a lui che agli uomini. Dio \u00e8 quindi giudice delle azioni dell'uomo, ma non come un funzionario che cerca di cogliere qualcuno in fallo, ma come un padre che desidera il vero bene del figlio. Il timore di Dio \u00e8 quindi l'atteggiamento del figlio che vuole corrispondere all'amore del padre, piuttosto che quello del suddito che non vuole essere colto a trasgredire la legge\n. Il timore di Dio per il credente non \u00e8 avere paura di Dio, ma rispetto di Dio.\nIl timore di Dio \u00e8 la consapevolezza che Dio \u00e8 sempre l'Iddio Altissimo l'antico di giorni, consapevolezza da cui deriva, per il credente, il dovere morale di onorare Dio con la propria condotta.\nEbraismo.\nDiversamente dalla paura o dal timore delle persone, il timore di Dio, in ebraico \u05d9\u05e8\u05d0\u05ea \u05e9\u05de\u05d9\u05dd (\"Shamaim\" pu\u00f2 anche essere inteso come uno tra i Nomi di Dio nella Bibbia), riguarda l'onore e la consapevolezza della Magnificenza divina e del suo Giudizio. Esso \u00e8 spesso anche stretto all'osservanza dei precetti ed alla loro accettazione nel giogo della Torah e del Regno celeste; nella spiritualit\u00e0 ebraica il timore di Dio \u00e8 la capacit\u00e0 necessaria a vivere il rispetto, l'amore e l'ubbidienza dei comandamenti e delle Mizvot di Dio.\nCi si riferisce all'amore ed al timore per Dio con l'espressione allegorica \"le \"ali\" della fede\".Nachman di Bratzlav afferm\u00f2 che \"la vera paura \u00e8 il timore di Dio\".\nNel Sefer haZohar (\"189-191\") \u00e8 scritto che \"il Mondo intero \u00e8 basato su questa Mitzvah\"; esistono quindi tre modalit\u00e0 di timore di Dio: per le [possibili] punizioni in \"questo Mondo\", per le [possibili] punizioni nel Mondo a venire e per Dio; le prime sono connesse con quest'ultimo, anche se di maggior importanza. Tra essi il pi\u00f9 semplice \u00e8 quello per le punizioni, come l'amore per i meriti acquisiti; poi quello secondo la coscienza della superiore Volont\u00e0 divina che tutto controlla e governa; infine quello legato all'amore incondizionato dinanzi alla Grandezza divina. Anche la Bont\u00e0 e la Misericordia di Dio che perdona grazie alla Teshuvah suscitano il timore nei Suoi confronti. Spesso il timore \u00e8 alimentato dal rischio di non mantenere il legame con Dio o diminuirne la qualit\u00e0.Ancora nel Sefer haZohar viene confermato il legame tra il timore del peccato e di Dio e la Simchah: \"...poich\u00e9 \u00e8 felice colui che vive nel timore\".\nSecondo l'insegnamento che afferma che \"lo stolto non ha timore del peccato\" anche il timore del peccato \u00e8 un'ulteriore prova della fede in Dio che permette di assumere il comportamento pi\u00f9 consono alle prescrizioni della Torah, sia etiche che pratiche: \"senza sapienza non c'\u00e8 timore\".\nAlcuni maestri hanno asserito che l'uomo che teme il proprio prossimo, \"portandogli\" cos\u00ec rispetto che non mancherebbe anche senza, dovrebbe soffermarsi maggiormente e con attenzione sul timore che deve essere rivolto a Dio ed imparare dal primo per il secondo.\nQualche volta, non per mancanza di sollecitudine, non per incapacit\u00e0, non per apparente disorientamento interiore, n\u00e9 per timidezza, succede che per timore di Dio si esiti ad intraprendere lo studio di un particolare testo sacro ebraico o a recitare una Tefillah (in quest'ultimo caso talvolta molti attendono un'ora circa di preparazione per la dedica a Dio in dedizione liturgica).\nEsempio di un uomo timoroso di Dio \u00e8 Mos\u00e8, come evidente nell'episodio del roveto ardente (). Mos\u00e8 chiamato da una voce proveniente da un roveto che bruciava senza consumarsi, riconosce la chiamata di Dio e subito risponde. Mos\u00e8 mostra il timor di Dio che si manifesta come rispetto reverenziale e fiducioso. Anche Avraham venne benedetto e trov\u00f2 grazia dinanzi a Dio per il timore vissuto soprattutto nella prova del sacrificio di Isacco suo figlio, anch'egli esempio del timore di Dio.\nIn tutto il Tanakh il timore di Dio \u00e8 legato alla capacit\u00e0 del fedele di ascoltare le parole di Dio e di desiderare ci\u00f2 che il Signore chiede. Riguarda inoltre il comportamento consono che, se tale alla presenza di \"un re in carne ed ossa\", tanto pi\u00f9 \u00e8 di fronte a Dio.\nEsiste una preghiera ebraica con cui si richiede a Dio di avere e timore \"interno\" e timore \"esterno\" di Lui.\nNella Qabbalah la Sefirah legata al timore \u00e8 Ghevurah, appunto rappresentata dall'ebreo Isacco.\nNel Sefer haBahir \u00e8 paragonato alla luce celeste:\nCome \u00e8 scritto in Deuteronomio nella Parashah di Shofetim, anche il Mashiach teme Dio: .\nCristianesimo.\nSecondo la teologia cattolica \u00e8 uno dei sette doni dello Spirito Santo.\nSecondo la dottrina cristiana il timore di Dio \u00e8 la capacit\u00e0 necessaria per seguire gli insegnamenti di Ges\u00f9, per riconoscere che Dio va incontro all'uomo con amore e che Ges\u00f9 \u00e8 il salvatore.\nNel nuovo Testamento il timore di Dio \u00e8 spesso messo in relazione con la fede, ad esempio quando Ges\u00f9 dopo aver sedato la tempesta, chiede ai suoi discepoli: \"Perch\u00e9 siete cos\u00ec paurosi? Non avete ancora fede?\" ().\nInoltre proprio dall'insegnamento di Ges\u00f9, che ha insegnato ai suoi discepoli ad identificare Dio come un padre misericordioso, il timore di Dio \u00e8 pi\u00f9 chiaramente il timore di rompere una relazione di amore, piuttosto che la punizione per non aver obbedito a certe prescrizioni."}
{"id": "2070454", "revid": "167080", "url": "https://it.wikipedia.org/wiki?curid=2070454", "title": "Ab urbe condita libri", "text": ""}
{"id": "2070457", "revid": "1226", "url": "https://it.wikipedia.org/wiki?curid=2070457", "title": "Campbell Award", "text": ""}
{"id": "2070459", "revid": "287204", "url": "https://it.wikipedia.org/wiki?curid=2070459", "title": "Copa Sul-Minas", "text": "La Copa Sul-Minas (Coppa del Sud-Minas in italiano) era una competizione calcistica brasiliana a cui vi partecipavano squadre della regione meridionale del Brasile e del Minas Gerais.\nDal 2000 al 2002, il vincitore della Copa Sul-Minas si qualificava alla Copa dos Campe\u00f5es.\nLa competizione rimpiazz\u00f2 la Copa Sul, che dur\u00f2 solo un'edizione e era disputata solo dalle squadre della regione sud."}
{"id": "2070464", "revid": "123649949", "url": "https://it.wikipedia.org/wiki?curid=2070464", "title": "Michael Higgins (attore)", "text": "Biografia.\nHiggins apparve sia in film che su palcoscenici ed \u00e8 conosciuto per il suo ruolo principale nell'opera teatrale \"Equus\", a Broadway.\nHiggins debutt\u00f2 in teatro in et\u00e0 adolescenziale, intraprendendo una carriera teatrale. Su suggerimento del padre, recit\u00f2 la sua prima tragedia tratta da un racconto di William Shakespeare. Serv\u00ec nell'Esercito statunitense in Italia, durante la Seconda guerra mondiale, dove guadagn\u00f2 una Bronze Star Medal.\nDopo essere ritornato dal servizio militare, Higgins fece il suo primo vero esordio a Broadway, il 18 febbraio 1946, nella produzione \"Antigone\" in un piccolo ruolo, insieme a Katharine Cornell e Cedric Hardwicke.\nRiapparve a Broadway nella produzione originale di \"Equus\" di Peter Shaffer nel ruolo di Frank Strang, insieme a Peter Firth, Frances Sternhagen ed Anthony Hopkins.\nFra i suoi spettacoli di Broadway vengono ricordati:\nHiggins vinse due Obie Awards e un Drama Desk Award, nel 1978, per i suoi lavori a Broadway.\nTra i film dove apparve, vi sono: \"La fabbrica delle mogli\" (1975), \"Robinson Crusoe - La storia vera\" (1989), \"Synecdoche, New York\" (2008) e molti altri.\nHiggins mor\u00ec all'et\u00e0 88 anni, il 5 novembre 2008, per infarto."}
{"id": "2070466", "revid": "1121152", "url": "https://it.wikipedia.org/wiki?curid=2070466", "title": "Il caso Wagner", "text": "Il caso Wagner (\"Der Fall Wagner,\" in lingua tedesca) \u00e8 un'opera di Friedrich Nietzsche, originariamente pubblicato nel 1888, con il sottotitolo \"Il problema di un musicista.\" \u00c8 una critica a Richard Wagner reo \u2014 a parere di Nietzsche \u2014 di essersi lasciato coinvolgere eccessivamente dal movimento v\u00f6lkisch e dall'antisemitismo. La sua musica non \u00e8 pi\u00f9 rappresentata come un \"affetto filosofico\", e Wagner \u00e8 ironicamente paragonato a Georges Bizet. Nondimeno, Wagner \u00e8 presentato solo come un particolare sintomo di una pi\u00f9 vasta \"malattia\" infettante l'Europa, ossia il nichilismo. Al di l\u00e0 degli aspetti pi\u00f9 schiettamente polemici, Nietzsche si rivela in quest'opera quale competente critico musicale, e vi si rinvengono altres\u00ec le premesse fondative di ulteriori riflessioni sulla natura dell'arte e sulla sua relazione con la futura salute dell'umanit\u00e0.\nIl ripensamento.\nIl lavoro in questione \u00e8 in netto contrasto con \"La nascita della tragedia,\" in cui Nietzsche acclamava Wagner come colui che incarnava la necessit\u00e0 nella musica di superarne la concezione puramente analitica e spassionata. Prima del \"Caso Wagner\" Nietzsche aveva iniziato ad allentare il suo rapporto con l'ex amico e mentore gi\u00e0 in \"Wagner a Bayreuth\" (una parte delle \"Considerazioni inattuali).\" Uno degli ultimi scritti di Nietzsche ritorn\u00f2 sul tema critico che qui commentiamo. In \"Nietzsche contra Wagner,\" Nietzsche assembla vari estratti delle sue opere per dimostrare di aver avuto coerentemente sempre una medesima visione della musica, ancorch\u00e9 distortamente applicata a Wagner nelle proprie prime composizioni letterarie in proposito."}
{"id": "2070468", "revid": "74801", "url": "https://it.wikipedia.org/wiki?curid=2070468", "title": "Robert Maxwell Ogilvie", "text": "Fu un noto studioso scozzese di storia romana.\nBiografia.\nOgilvie fu professore di \"Antichit\u00e0 classiche\" alla University of St Andrews. \u00c8 conosciuto in particolare per la sua edizione commentata dei primi cinque libri dell'opera di Livio \"Ab urbe condita\" e per il suo commento sull\"'Agricola\" di Tacito."}
{"id": "2070473", "revid": "86343", "url": "https://it.wikipedia.org/wiki?curid=2070473", "title": "Agusan del Sur", "text": ""}
{"id": "2070474", "revid": "228587", "url": "https://it.wikipedia.org/wiki?curid=2070474", "title": "Non-Essere", "text": ""}
{"id": "2070475", "revid": "1005847", "url": "https://it.wikipedia.org/wiki?curid=2070475", "title": "Antonio Spinelli di Scalea", "text": "Biografia.\nAppartenente a una famiglia dell'aristocrazia napoletana, si dedic\u00f2 alla Diplomatica. Con decreto del 12 aprile 1820 fu nominato direttore del Grande archivio di Napoli. Il 16 dicembre 1826 pass\u00f2 poi all'incarico di Soprintendente generale degli Archivi, succedendo a Giuseppe Ceva Grimaldi Pisanelli di Pietracatella. Sugli archivi del regno delle Due Sicilie nel 1845 stese un importante \"Ragionamento\".\nLiberale convinto, rivest\u00ec la carica di ministro di Agricoltura e Commercio dal novembre 1847 al gennaio 1848 nel ministero Pietracatella. Nominato \"pari\" dopo la concessione della Costituzione napoletana del 1848, si ritir\u00f2 a vita privata dopo lo scioglimento delle camere (15 maggio 1848) e visse per dodici anni al di fuori della vita pubblica. Il 25 giugno 1860, nel pieno della spedizione dei Mille, Francesco II gli affid\u00f2 l'incarico di presiedere un governo costituzionale col compito di arrestare l'avanzata garibaldina e fare uscire il Regno delle Due Sicilie dall'isolamento internazionale. Uomo di grande dirittura d'animo, Spinelli accett\u00f2 l'incarico sperando di poter salvare il Regno borbonico al di qua del Faro quanto meno come confederato col Piemonte. Non ebbe il tempo di riuscirvi, incalzato dagli eventi. Quando Francesco II part\u00ec da Napoli, Spinelli si ritir\u00f2 dalla vita pubblica rifiutando di aver rapporti con lo stato unitario."}
{"id": "2070478", "revid": "599013", "url": "https://it.wikipedia.org/wiki?curid=2070478", "title": "John Kasay", "text": "Carriera professionistica.\nSeattle Seahawks.\nStagione 1991\nPreso come 98 scelta dai Seattle Seahawks gioca 16 partite realizzando 25 su 31 field goal con il pi\u00f9 lungo di 54 yard, ha fatto 27 su 28 extra point convertiti.\nStagione 1992\nHa giocato 16 partite realizzando 14 su 22 field goal con il pi\u00f9 lungo di 43 yard, ha fatto 14 su 14 extra point convertiti, 43 kickoff per 2625 yard di cui 9 in touchback e 34 ritornati.\nStagione 1993\nHa giocato 16 partite realizzando 23 su 28 field goal con il pi\u00f9 lungo di 55 yard, ha fatto 29 su 29 extra point convertiti, 69 kick off per 4242 yard di cui 3 terminati fuori dal campo di gioco, 15 in touchback e 50 ritornati con un touchdown.\nStagione 1994\nHa giocato 16 partite realizzando 20 su 24 field goal con il pi\u00f9 lungo di 50 yard, ha fatto 25 su 26 extra point convertiti, 68 kick off per 4085 yard di cui uno terminato fuori dal campo di gioco, 3 in touchback,60 ritornati e 5 onside kick di cui nessuno recuperato.\nCarolina Panthers.\nStagione 1995\nPassa ai Carolina Panthers giocando 16 partite realizzando 26 su 33 field goal di cui 2 bloccati con il pi\u00f9 lungo di 52 yard, ha fatto 27 su 28 extra point convertiti un punt per 32 yard finito nelle 20 yard avversarie, 70 kick off per 3974 yard di cui 2 usciti fuori dal campo di gioco, 3 in touchback, 61 ritornati e 4 \"onside kick\" di cui nessuno recuperato.\nStagione 1996\nHa giocato 16 partite realizzando 37 su 45 field goal\"record personale\" con il pi\u00f9 lungo di 53 yard, ha fatto 34 su 35 extra point convertiti, un punt per 30 yard finito in \"touchback\", 88 kick off per 5698 yard\"record personale\" di cui 3 terminati fuori dal campo di gioco, 12 in touchback, 71 ritornati e 2 \"onside kick\" non recuperati.\nStagione 1997\nHa giocato 16 partite realizzando 22 su 26 field goal di cui uno bloccato con il pi\u00f9 lungo di 54 yard, ha fatto 25 su 25 extra point convertiti, 65 kick off per 4106 yard di cui uno terminato fuori dal campo di gioco, 7 in touchback, 55 ritornati con un touchdown e 2 \"onside kick\" non recuperati.\nStagione 1998\nHa giocato 16 partite realizzando 19 su 26 field goal di cui uno bloccato con il pi\u00f9 lungo di 56 yard\"record personale\", ha fatto 35 su 37 extra point convertiti, 75 kick off per 4731 yard di cui 2 terminati fuori dal campo di gioco, 5 in touchback, 65 ritornati con un touchdown e 3 \"onside kick\" di cui uno recuperato.\nStagione 1999\nHa giocato 13 partite realizzando 22 su 25 field goal con il pi\u00f9 lungo di 52 yard, ha fatto 33 su 33 extra point convertiti. 69 kick off per 4280 yard di cui uno terminato fuori dal campo di gioco, 7 in touchback, 60 ritornati e un \"onside kick\" non recuperato.\nStagione 2000\nSi infortuna e non gioca nessuna partita.\nStagione 2001\nHa giocato 16 partite realizzando 23 su 28 field goal con il pi\u00f9 lungo di 52 yard, ha fatto 22 su 23 extra point convertiti, 27 kick off per 1708 yard di cui tutti ritornati e un tackle da solo.\nStagione 2002\nHa giocato solo 2 partite realizzando 2 su 5 field goal di cui uno bloccato con il pi\u00f9 lungo 27 yard, ha fatto 5 su 5 extra point convertiti.\nStagione 2003\nHa giocato 16 partite realizzando 32 su 38 field goal con il pi\u00f9 lungo di 53 yard, ha fatto 29 su 30 extra point convertito, un punt per 33 yard finito nelle 20 yard avversarie, 74 kick off per 4620 yard di cui 4 in touchback e 69 ritornati, un tackle da solo.\nStagione 2004\nHa giocato 14 partite realizzando 19 su 22 field goal di cui uno bloccato con il pi\u00f9 lungo di 54 yard, ha fatto 27 su 28 extra point convertiti, 2 punt per 51 yard di cui uno in touchback e uno abbassato dai compagni, 56 kick off per 3355 yard di cui uno terminato fuori dal campo di gioco, 2 in touchback, 51 ritornati e un \"onside kick\" non recuperato.\nStagione 2005\nHa giocato 16 partite realizzando 26 su 34 field goal di cui uno bloccato con il pi\u00f9 lungo di 52 yard, ha fatto 43 su 44 extra point convertiti, un punt per 36 yard finito in \"touchback\", 81 kick off per 5137 yard di cui 2 terminati fuori dal campo di gioco, 3 in touchback, 76 ritornati e un \"onside kick\" non recuperato.\nStagione 2006\nHa giocato 16 partite realizzando 24 su 27 field goal con il pi\u00f9 lungo di 54 yard, ha fatto 28 su 28 extra point convertiti, un punt per 25 yard poi ritornato per 8 yard, 57 kick off per 3592 yard di cui 2 terminati fuori dal campo di gioco, 5 in touchback, 50 ritornati e un \"onside kick\" non recuperato.\nStagione 2007\nHa giocato 16 partite realizzando 24 su 28 field goal con il pi\u00f9 lungo di 53 yard, ha fatto 27 su 27 extra point convertiti, 2 punt per 60 yard di cui uno \"downed\" nelle 20 yard avversarie e uno ritornato per 94 yard in touchdown, 53 kick off per 3205 yard di cui 5 terminati fuori dal campo di gioco, 2 in touchback, 46 ritornati e 3 \"onside kick\" .\nStagione 2008\nHa giocato 16 partite realizzando 28 su 31 field goal con il pi\u00f9 lungo di 50 yard, ha fatto 46 su 46 extra point\"record personale\", 2 kick off per 41 yard di cui uno terminato fuori dal campo di gioco e uno ritornato.\nStagione 2009\nHa giocato 16 partite realizzando 22 field goal su 27, di cui 2 bloccati, con il pi\u00f9 lungo di 50 yard e ha convertito 31 su 32 extra point di cui uno bloccato."}
{"id": "2070480", "revid": "1305772", "url": "https://it.wikipedia.org/wiki?curid=2070480", "title": "Antonio Spinelli", "text": "&lt;onlyinclude&gt;* Antonio Spinelli (teatino) (\u2020 1706), chierico teatino e confessore di Enrichetta Adelaide di Savoia"}
{"id": "2070484", "revid": "767487", "url": "https://it.wikipedia.org/wiki?curid=2070484", "title": "Winspeare", "text": "I Winspeare sono i rappresentanti di una famiglia anglonapoletana, originari dello Yorkshire. Lasciarono le isole britanniche in seguito all'esclusione dei cattolici dalla vita pubblica inglese.\nNel XVIII secolo si trasferirono nel Regno di Napoli con David Winspeare (Londra 1704-Napoli 1764)\nTale casata, che si divise in due rami nel XIX secolo, entr\u00f2 a far parte dell'aristocrazia nel 1808, grazie al titolo di barone assegnato, da Gioacchino Murat, alla persona di David Winspeare (1775 \u2013 1847) ed esteso ai discendenti dei due rami con Decreto reale del 17 dicembre 1816. Tuttavia, il titolo non fu riconosciuto dai Borbone dopo la Restaurazione. La famiglia ne ottenne il riconoscimento solo da parte del governo italiano, con Decreto ministeriale del 20 marzo 1917, riconfermato, con sovrana concessione \"motu proprio\", il 17 agosto 1942. Gli esponenti di uno dei due rami, ossia i discendenti di Antonio (1840-1913), figlio di Edoardo, sono stati autorizzati, con Regio Decreto 14 gennaio 1943, all'aggiunta del cognome Guicciardi.\nEsponenti principali.\nFra i principali esponenti della famiglia si ricordano:\nFino al XX secolo, la famiglia Winspeare possedeva innumerevoli propriet\u00e0 nella citt\u00e0 di Napoli (tra cui il Palazzo Acquaviva d'Atri, acquistato agli inizi dell'Ottocento), e, in particolare, quelle ereditate dalla duchessa di Salve, sulla collina del Vomero (Villa Leonetti, Villa Salve).\n\u00c8 tuttora proprietaria di un castello a Depressa, in provincia di Lecce. Appartiene a questa famiglia anche il regista Edoardo Winspeare."}
{"id": "2070488", "revid": "1386670", "url": "https://it.wikipedia.org/wiki?curid=2070488", "title": "Gorla Primo", "text": ""}
{"id": "2070491", "revid": "1772325", "url": "https://it.wikipedia.org/wiki?curid=2070491", "title": "Safrax", "text": "Storia.\nIn seguito alla morte di re Vitimero avvenuta nel 376, e in seguito alla guerra contro gli Unni, guid\u00f2 il proprio popolo verso il Danubio unendosi ai Visigoti di Alateo. Insieme a questi combatt\u00e9 nella battaglia di Adrianopoli del 378."}
{"id": "2070493", "revid": "339392", "url": "https://it.wikipedia.org/wiki?curid=2070493", "title": "Adventus Saxonum", "text": ""}
{"id": "2070496", "revid": "399", "url": "https://it.wikipedia.org/wiki?curid=2070496", "title": "Dazio", "text": "Il dazio in campo economico \u00e8 una barriera artificiale ai flussi di beni e/o fattori tra due o pi\u00f9 paesi, che nasce da esigenze di politica economica di un singolo Stato (o gruppo di Stati) e si manifesta in manipolazioni amministrative dei flussi di beni in entrata e in uscita dallo stato stesso. \nDal punto di vista politico, il dazio costituisce uno strumento di protezione di alcuni settori economici nazionali, quando questi non possono competere con la concorrenza estera. L'uso sistematico di questo strumento si chiama protezionismo. Nella maggior parte dei casi il dazio viene riscosso attraverso una dichiarazione doganale, pagata dall'importatore. Le entrate monetarie date dai dazi costituiscono per lo Stato un introito fiscale.\nStoria.\nDurante il Medioevo il dazio costituiva una delle principali fonti di introito fiscale ed era associato ad una tassa che gravava sulle merci che transitavano da un comune all'altro. Il frazionamento politico dell'epoca feudale e lo sviluppo dei rapporti commerciali resero sempre pi\u00f9 complesso il movimento delle merci, fino a quando furono presi provvedimenti atti a ridurre l'impatto dei dazi sul commercio territoriale mediante l'istituzione di periodi di sospensione coincidenti con le fiere cittadine.\nCon l'avvento del mercantilismo e la formazione delle signorie e degli stati mut\u00f2 la politica doganale e lo sviluppo dei trattati commerciali e dei porti franchi port\u00f2 ad una sempre maggiore liberalizzazione dei mercati che ebbe come conseguenza il progressivo abbandono dei dazi interni e la nascita di un sistema di dogane di confine.\nDescrizione.\nIl calcolo.\nIl calcolo del dazio avviene in sede di dichiarazione doganale e pu\u00f2 essere stabilito in vari modi: sul valore della merce in arrivo (valore teorico della merce al momento dell'entrata nello stato/comunit\u00e0 di stati, cio\u00e8 valore di fattura aumentato o diminuito del costo del trasporto in base ai termini di resa concordati in base all'Incoterms), sulla quantit\u00e0 di merce introdotta (tassazione in base ad un'unit\u00e0 di misura specifica) o in modo misto tra i due metodi precedenti. In Italia in passato l'entit\u00e0 dei dazi interni era spesso determinata pesando su un peso pubblico le merci che entravano in un determinato territorio.\nL'uso prevalente \u00e8 per\u00f2 quello in importazione con l'applicazione di una specifica tassa su alcuni determinati beni in entrata, quasi sempre per avvantaggiare la produzione nazionale rispetto a quella estera.\nIl \"Drawback\".\nIl drawback \u00e8 un'agevolazione che pu\u00f2 essere applicata da uno Stato per evitare che i dazi doganali gravino sui costi delle materie prime, con un conseguente aggravio dei costi dei prodotti finiti delle imprese nazionali; in questi casi lo Stato pu\u00f2 rimborsare il dazio pagato su di esse se e quando il prodotto finito viene riesportato.\nL'oggetto.\nI dazi possono consistere anche in tasse sulle esportazioni; tipico \u00e8 l'esempio dei paesi a basso livello di reddito pro-capite ma con ingenti ricchezze naturali: applicando un dazio sulle esportazioni delle proprie materie prime aumentano le loro entrate erariali. Il dazio \u00e8 direttamente legato alla classificazione internazionale della merce, ottenuta utilizzando la tariffa doganale, ed \u00e8 applicato ai beni provenienti da nazioni con cui non siano stati stipulati accordi preferenziali."}
{"id": "2070501", "revid": "1305772", "url": "https://it.wikipedia.org/wiki?curid=2070501", "title": "Almanacco letterario Bompiani", "text": "L'Almanacco letterario Bompiani \u00e8 un periodico annuale che venne pubblicato nel 1925 dalla casa editrice Bompiani e diretto da Valentino Bompiani.\nL'almanacco, che al momento della pubblicazione portava il titolo di \"Almanacco letterario\", nacque con l'intento di far conoscere ad un pubblico specializzato i pi\u00f9 importanti temi letterari e artistici contemporanei.&lt;br&gt; Esso venne sospeso nel 1943 e ripreso solamente nel 1959 per essere rinominato nel 1971 come \"Almanacco Bompiani\"."}
{"id": "2070509", "revid": "12109", "url": "https://it.wikipedia.org/wiki?curid=2070509", "title": "Der Fall Wagner", "text": ""}
{"id": "2070515", "revid": "767487", "url": "https://it.wikipedia.org/wiki?curid=2070515", "title": "Bayugan", "text": "Bayugan \u00e8 una municipalit\u00e0 di Prima classe delle Filippine, situata nella Provincia di Agusan del Sur, nella Regione di Caraga.\nIl \"Republic Act\" N. 9405 aveva concesso a Bayugan lo \"status\" di citt\u00e0; il 18 novembre 2008 la Corte Suprema delle Filippine ha per\u00f2 accolto un ricorso della \"Lega delle Citt\u00e0 delle Filippine\" annullando la trasformazione in citt\u00e0 di 16 municipalit\u00e0, tra cui Bayugan.\nBayugan \u00e8 formata da 43 baranggay:"}
{"id": "2070516", "revid": "446353", "url": "https://it.wikipedia.org/wiki?curid=2070516", "title": "Forze navali militari mondiali", "text": "Una marina militare, detta anche forza navale, \u00e8 l'insieme degli uomini, dei mezzi e delle infrastrutture necessari all'esercizio del potere marittimo di uno Stato. Tipicamente \u00e8 costituita come forza armata indipendente.\nQuesta lista raccoglie in ordine alfabetico i nomi attuali e storici con i relativi jack e bandiere delle forze navali istituite nelle nazioni che si sono dotate di una forza navale militare, siano esse forze armate indipendenti, servizi navali o guardie costiere. Alla fine della pagina si trova una lista di nazioni non pi\u00f9 esistenti, che hanno costituito una marina militare. I nomi in \"corsivo\" indicano i casi in cui la nazione non \u00e8 internazionalmente riconosciuta come stato sovrano, ma \u00e8 comunque presente una forza navale indipendente.\nO.\n\"Per l'Olanda, si veda Paesi Bassi alla sezione P sotto.\""}
{"id": "2070517", "revid": "181699", "url": "https://it.wikipedia.org/wiki?curid=2070517", "title": "IntraCorp", "text": "IntraCorp \u00e8 stato un editore di videogiochi di Miami, Florida, Stati Uniti, fondato nel 1984.\nHa dichiarato bancarotta e terminato le attivit\u00e0 nel 1996 insieme alla sua principale filiale Capstone Software. IntraCorp ha sviluppato e pubblicato giochi di vario genere.\nL'ultimo gioco prodotto, \"Fate\", non fu mai pubblicato. Fu distribuita al pubblico solo una versione dimostrativa giocabile, nel 1996, contenente 4 livelli."}
{"id": "2070518", "revid": "767487", "url": "https://it.wikipedia.org/wiki?curid=2070518", "title": "Bunawan", "text": "Bunawan \u00e8 una municipalit\u00e0 di Seconda classe delle Filippine, situata nella Provincia di Agusan del Sur, nella Regione di Caraga.\nBunawan \u00e8 formata da 10 baranggay:"}
{"id": "2070519", "revid": "287204", "url": "https://it.wikipedia.org/wiki?curid=2070519", "title": "Durga N. Bhagvat", "text": "\u00c8 ricordata come una scrittrice indiana in lingua marathi di massimo rilievo, come ricercatrice della cultura e letteratura nazionale, sociologa, antropologa, studiosa della religione buddhista, onorata studiosa e autrice della letteratura e campionessa del pensiero del movimento di liberazione nazionale. \u00c8 stata editrice della \"Marathi Encyclopedia\".\nLa sua preparazione scolastica e accademica si \u00e8 svolta nelle citt\u00e0 di Bombay (oggi Mumbai), Nagar, Nashik, Dharavad e Pune. Diplomatasi al liceo nel 1927 a Mumbai, intraprese gli studi universitari presso l'universit\u00e0 di San Xavier nella stessa citt\u00e0. Interruppe gli studi nel 1929 per prendere parte attiva nel movimento di liberazione nazionale del Mahatma Gandhi. Ripresi gli studi, nel 1932 si qualific\u00f2 prima nei corsi di sanscrito e inglese all'Universit\u00e0 di Mumbai e nel 1935 vi divent\u00f2 Membro dell'Universit\u00e0.\nPer due anni (1958-60) fu capo del Dipartimento di sociologia all'Istituto Gokhale di giurisprudenza, Pune. Inoltre, fu editrice per un anno (1957) per il mensile Cooperativo Letterario. Con queste eccezioni si teneva libera dagli impegni in modo da potersi dedicare alla scrittura e alla ricerca.\nPer il dipartimento della Storia della cultura indiana scrisse una tesi di master intitolata \"La giurisprudenza del primo buddhismo\" nel 1938, che fu il suo primo libro in lingua inglese, pubblicato l'anno successivo. Per la tesi di dottorato condusse una ricerca su: \"Sintesi della cultura ind\u00f9 e tribale nelle provincie centrali dell'India\", tesi che per\u00f2 non port\u00f2 a compimento. Un capitolo di questa tesi, pubblicato, fu famoso all'estero per qualche tempo.\nIl suo primo libro in lingua marathi fu \"Rajarama Shastri Bhagavat: esame della sua personalit\u00e0 e scritti\" (1947), ma dal 1956 scrisse in marathi anche libri di letteratura d'evasione. Tra i libri che portano la sua firma valgono una particolare menzione gli studi di linguistica come \"Compendio di filologia comparata\" (1940) e, basata su traduzioni di storie romantiche che le erano note dallo studio della religione buddhista e giainista, \"Il romanzo nella cultura religiosa\" (1946).\n\u00c8 del 1950 un saggio in stile popolare che mirava ad indicare le azioni che si dovevano intraprendere in difesa della cultura dei popoli autoctoni dell'India, \"Un'introduzione all'antropologia\". Ha scritto anche una quantit\u00e0 notevole di critica della pittura. La Durga \u00e8 inoltre autrice di un commentario, \"L'induismo e la sua posizione nella nuova societ\u00e0 mondiale\" (1947), di un libro sociologico del dottor Ketkar.\nNel 1975 innalz\u00f2 uno striscione di protesta al podio dell\"Akhil Bharatiya Sahitya Sammelan\", organizzato quell'anno dall'allora ministro dell'Unione Y. B. Chavan, contro le misure d'emergenza del governo che intaccavano al cuore la libert\u00e0 di espressione. La sua protesta le cost\u00f2 l'arresto. Questa vicenda diede inizio al dibattito presso i circoli letterari marathi sul ruolo dei politici e dello stato nell'incontro annuale di letteratura.\nAlcuni personaggi che la Bhagvat ritenne importanti fonti di ispirazione includono: il Mahatma Gandhi, Tolstoj, David Henry Thoreau, Mill, Robert Browning, Rajaram Shastri Bhagavat e il dottor Ketkar.\nOpere.\nI suoi testi pi\u00f9 noti e diffusi fuori dell'India includono:\nTra i suoi testi sulla letteratura classica indiana \u00e8 rinomato:\nOpenlibrary elenca 35 libri dell'autrice, dal 1963 al 1988."}
{"id": "2070520", "revid": "287204", "url": "https://it.wikipedia.org/wiki?curid=2070520", "title": "Torin Francis", "text": "Centro di 210\u00a0cm per 116\u00a0kg, ha giocato in Serie A italiana con l'Orlandina Basket e la Pallacanestro Cant\u00f9 e in Israele con l'Hapoel Gerusalemme BC.\nCaratteristiche tecniche.\nTorin Francis ha una buona stazza, che gli permette di compiere dei movimenti molto efficaci nel ruolo di centro. Ha un buon salto e delle buone capacit\u00e0 a rimbalzo, tagliafuori e in difesa. Inoltre \u00e8 agile per la sua stazza ed \u00e8 anche un buon corridore. Viene definito un giocatore intelligente anche al di fuori del parquet.\nHa tuttavia dei problemi con gli infortuni, che lo hanno privato dell'esplosivit\u00e0 nelle gambe e lo hanno bloccato psicologicamente. Proprio questa sua debolezza non gli ha permesso di ripetersi al \"college\" dopo un primo anno straordinario. Ha preso parte a due raduni pre-\"draft\", ma gi\u00e0 allora sembrava difficile una sua eventuale scelta.\nCarriera.\nClub.\nTorin Francis \u00e8 il secondo dei sei figli di Byrnell Francis Smikle. Cresciuto nella Tabor Academy, \"high school\" di Boston, ha frequentato per quattro anni la University of Notre Dame. L\u00ec \u00e8 entrato a far parte della squadra di basket. Nel 2002, come \"freshman\", \u00e8 stato scelto per la squadra \"All-Big East Rookie\" ed \u00e8 stato il miglior rimbalzista dei Fighting Irish. Inizia in ritardo la stagione successiva per un problema alla schiena, ma \u00e8 ancora il miglior rimbalzista e gli viene concessa una \"Honorable Mention All-Big East\".\nAncora leader nei rimbalzi nel 2004-05, perde l'ultima parte del campionato a causa di un intervento per un'ernia del disco. Si dichiara quindi eleggibile per il Draft NBA 2005, per poi rinunciare. Conclude cos\u00ec la sua carriera universitaria da co-capitano, ancora al primo posto nella sua squadra come rimbalzi e stoppate. Al Draft NBA 2006, tuttavia, non viene scelto da alcuna squadra.\nGiunge cos\u00ec nel campionato italiano, firmando un contratto annuale con l'Orlandina Basket. Gioca 16 gare da titolare e ottiene una media di quasi 7 punti a partita, con 5 rimbalzi. Nel 2007-08 firma un altro contratto annuale con la Tisettanta Cant\u00f9. Trova pi\u00f9 spazio con in canturini, in quanto gioca tutte le partite della stagione regolare e dei play-off da titolare, con 10 punti di media, 7 rimbalzi e una valutazione media pari a 12,8.\nNel 2008-09 passa alla A1 Ethniki, con la maglia del PAE Athlitiki Enosi Larissa 1964. Nel marzo 2009 viene acquistato dall'Hapoel Gerusalemme BC.\nStatistiche.\nPresenze e punti nei club.\n\"Statistiche aggiornate al 30 giugno 2008\""}
{"id": "2070525", "revid": "767487", "url": "https://it.wikipedia.org/wiki?curid=2070525", "title": "I gusti del terrore", "text": "I gusti del terrore (\"Ice Cream Man\") \u00e8 un film del 1995 diretto e prodotto da Paul Norman.\nTrama.\nGregory Tudor \u00e8 un ragazzino di un tranquillo quartiere, grande degustatore di gelato, che riceve il trauma della propria vita assistendo all'omicidio del \"Re dei Gelati\", suo gelataio preferito. Diventato adulto, viene rinchiuso in una clinica psichiatrica in cui viene sottoposto a cure tanto terribili quanto controproducenti, dove i medici lo rassicurano dicendogli che \"non possono esistere cattive giornate\".\nDimesso dalla clinica, ma non rinsavito, Gregory diviene a propria volta un gelataio facendosi chiamare il \"Principe dei Gelati\", che idolatra il defunto Re dei Gelati. I suoi clienti sembrano del tutto ignari del fatto che i gelati di Gregory contengono bulbi oculari e altre parti umane, provenienti da vittime uccise brutalmente dal pazzo, e se qualcuno osa esprimere anche solamente un solo commento negativo sui gelati preparati da lui, Gregory li uccider\u00e0 e il loro destino sar\u00e0 quello di finire nel gusto del giorno: dopodich\u00e9 non verranno rivisti mai pi\u00f9. Oltretutto sul retro del suo furgoncino c'\u00e8 scritta una frase che risuona come un cupo e minaccioso monito: \"Watch Out, Children\" (\"Attenti, bambini\").\nTuttavia un gruppo di ragazzini iniziano ad accorgersi della pericolosit\u00e0 del maniacale gelataio, il quale comunque simpatizza con uno del gruppo, deriso spesso e volentieri. Una sera, il ragazzo viene portato dentro il furgoncino di Gregory. Venendo scoperto da un suo amico, il malefico Principe dei Gelati minaccia quest'ultimo di morte. Quel che \u00e8 peggio \u00e8 che la madre di Gregory lo ritenga del tutto rinsavito nonostante egli abbia ucciso il suo adorato cane e rivenduto il suo corpo spiaccicato come sciroppo all'amarena per i suoi gelati. Questa \u00e8 una dimostrazione lampante dell'ottusit\u00e0 e idiozia degli adulti nel film, comprovata ulteriormente dal fatto che, quando i giovani protagonisti avvertono i propri genitori della minaccia rappresentata da Gregory, essi non danno loro retta e lo invitano persino per \"consegne a domicilio\" della sua macabra mercanzia.\nLe vittime nel paese aumentano sempre pi\u00f9 e la polizia, facendo un sopralluogo nel furgoncino di Gregory, mette tutto a soqquadro. Non trovano nessuna prova per\u00f2 a carico dell'infido gelataio, che assieme alla sua ingenua custode persuade i poliziotti a togliere il disturbo. Poco dopo il ragazzo di prima, che si scopre essere ancora vivo, viene rassicurato da Gregory che non ha alcuna intenzione di fargli del male. Quando nota l'ambiente di lavoro del Principe dei Gelati completamente sconquassato dagli agenti, il ragazzino dice che per il sinistro gelataio \"\u00e8 stata una brutta giornata\", facendo riaffiorare il trauma della sua vita. Intanto gli amici del ragazzo, credendo che sia stato ucciso, fanno squadra per sconfiggere Gregory.\nIl gruppo appura che Gregory \u00e8 un grande ammiratore del defunto Re dei Gelati, e che attira a s\u00e9 le sue vittime in stile Pifferaio Magico: con una musichetta invitante proveniente dal suo furgoncino. Gregory cattura i ragazzi nel suo furgoncino ad uno ad uno, e soddisfa la sua sete di sangue uccidendo un uomo e i due poliziotti dell'inizio. Liberatisi dalle sue grinfie, decidono di ripagare il Principe con la stessa moneta: lo attirano nel suo furgoncino, di notte, con l'immagine del Re dei Gelati in un quadro, e dopo lo spingono nel trita-noci che, attivato da uno dei ragazzi, lo trucida all'istante. Uno del gruppo commenta la sua morte con una frase ad effetto quanto mai macabra: \"Chi \u00e8 il Pifferaio Magico adesso, Gelataio?\". Ora la citt\u00e0 \u00e8 salva dalla minaccia del maniaco, e anche i ragazzi. Nell'ultima scena, il \"piccolo pollo\" (come viene chiamato dai suoi amici il ragazzo che interagiva di pi\u00f9 con Gregory) si scopre essere in terapia per lo shock subito."}
{"id": "2070527", "revid": "156341", "url": "https://it.wikipedia.org/wiki?curid=2070527", "title": "Stoppate", "text": ""}
{"id": "2070528", "revid": "299089", "url": "https://it.wikipedia.org/wiki?curid=2070528", "title": "Durga Bhagvat", "text": ""}
{"id": "2070530", "revid": "104458", "url": "https://it.wikipedia.org/wiki?curid=2070530", "title": "Torrione di Torba", "text": ""}
{"id": "2070534", "revid": "34971", "url": "https://it.wikipedia.org/wiki?curid=2070534", "title": "Roger Balian", "text": "Figlio di un elettricista, immigrato armeno in Francia nel 1920, nacque a Lione nel 1933.\nBalian \u00e8 membro dell'Accademia francese delle scienze. \u00c8 coautore del Teorema di Balian-Low. \nBalian ha scritto \"From Microphysics to Macrophysics\" (ISBN 3-540-53266-8), basato sul suo corso di Fisica statistica tenuto all\"'\u00c9cole Polytechnique\".\nNel 1966 ha ottenuto il \"Prix Paul-Langevin\", premio creato nel 1956 ed attribuito ogni anno, a partire dal 1957, dalla \"Soci\u00e9t\u00e9 fran\u00e7aise de physique\" ad un fisico francese che si \u00e8 particolarmente distinto per i suoi lavori in fisica teorica."}
{"id": "2070541", "revid": "1543377", "url": "https://it.wikipedia.org/wiki?curid=2070541", "title": "Perfect Symmetry (singolo Keane)", "text": "Perfect Symmetry \u00e8 un singolo del gruppo musicale britannico Keane, pubblicato il 29 dicembre 2008 come terzo estratto dall'omonimo album.\nPubblicazione.\nIl 6 novembre 2008 il gruppo ha annunciato la pubblicazione di \"Perfect Symmetry\" come terzo singolo estratto dall'album omonimo, fissando la data al 29 dicembre dello stesso anno. In seguito all'annuncio, il 10 dello stesso mese \u00e8 stata rivelata la copertina.\nCon l'uscita del singolo il gruppo ha reso disponibile anche una versione remixata da Frankmusik.\nVideo musicale.\nIl videoclip \u00e8 stato presentato in anteprima il attraverso il sito ufficiale del gruppo e mostra il frontman Tom Chaplin inquadrato in una telecamera."}
{"id": "2070545", "revid": "712828", "url": "https://it.wikipedia.org/wiki?curid=2070545", "title": "Rickert", "text": ""}
{"id": "2070549", "revid": "481349", "url": "https://it.wikipedia.org/wiki?curid=2070549", "title": "Fantamondo", "text": ""}
{"id": "2070550", "revid": "131358", "url": "https://it.wikipedia.org/wiki?curid=2070550", "title": "Fortitudo Roma", "text": ""}
{"id": "2070552", "revid": "729019", "url": "https://it.wikipedia.org/wiki?curid=2070552", "title": "Battaglia di Barnet", "text": "La battaglia di Barnet fu una battaglia decisiva nella guerra delle due rose svoltasi il 14 aprile 1471 nei pressi della citt\u00e0 di Barnet, oggi sobborgo a nord di Londra.\nL'esito della battaglia segn\u00f2 la vittoria del re York Edoardo IV d'Inghilterra contro Richard Neville, XVI conte di Warwick il marchese Montague e John de Vere, tredicesimo conte di Oxford (1442 \u2013 1513), sostenitori del Lancaster Enrico VI d'Inghilterra. Circa 1500 uomini rimasero sul campo, tra cui gli stessi Warwick e Montague, dopo un combattimento durato tre o quattro ore.\nWarwick era stato a lungo alleato di Edoardo IV, ma i due si erano allontanati a seguito del matrimonio del re con Elisabetta Woodville che era stato celebrato segretamente che non aveva soddisfatto per nulla il conte che stava progettando nozze ben pi\u00f9 illustri. In prima battuta Warwick aveva sconfitto Edoardo ed aveva aiutato Margherita d'Angi\u00f2 a rimettere sul trono il marito Enrico VI d'Inghilterra, del Casato di Lancaster. Edoardo era dovuto fuggire e si era rifugiato presso Carlo I di Borgogna e lo aveva convinto a dargli uomini e mezzi per riconquistare l'Inghilterra. L'offensiva di Edoardo part\u00ec proprio da Barnet, col favore delle tenebre gli yorkisti andarono addosso ai lancasteriani, tuttavia John de Vere, XIII conte di Oxford riusc\u00ec a ricacciare indietro gli yorkisti comandati da William Hastings, I barone Hastings spingendoli fino a Barnet. Nel tornare sul campo gli uomini di Oxford furono erroneamente colpiti dagli alleati, guidati da John Neville, I marchese di Montagu che li scambiarono per yorkisti. Questo caus\u00f2 scompiglio e panico entro le file lancasteriane tanto che molti dei soldati abbandonarono il campo e Warwick venne ucciso durante la ritirata\nL'amicizia perduta.\nLa guerra delle due rose era scoppiata nel 1455 e vedeva contrapposti il Casato di Lancaster contro quello di York, il conflitto aveva raggiunto un punto di svolta nel 1461 quando Edoardo di York era salito al trono come Edoardo IV d'Inghilterra dopo aver spodestato il cugino Lancaster Enrico VI d'Inghilterra che circa cinque anni dopo fin\u00ec prigioniero nella Torre di Londra. La regina Margherita d'Angi\u00f2 insieme al figlio Edoardo di Lancaster ripar\u00f2 in Scozia per organizzare la resistenza. Edoardo soffoc\u00f2 ogni forma di resistenza, press\u00f2 la Scozia perch\u00e9 scacciasse la regina e il figlio e alla i due dovettero cercare asilo in Francia.\nUna volta ottenuto lo stretto controllo sull'Inghilterra Edoardo ricompens\u00f2 tutti coloro che lo avevano sostenuto a partire dal cugino Richard Neville, XVI conte di Warwick che ricevette in dono titoli nobiliari e terre confiscate ai nobili leali ai Lancaster.\nWarwick non cess\u00f2 di credere di dover continuare a guidare Edoardo e progett\u00f2 per lui un ricco matrimonio con Bona di Savoia allo scopo di rafforzare la posizione del re nella comunit\u00e0 internazionale e di creare un legame con il regno di Savoia. Tuttavia Edoardo avrebbe preferito legarsi alla Borgogna e nel 1464 fece ancora di pi\u00f9 infuriare Warwick quando scelse di sposare segretamente Elisabetta Woodville una donna proveniente dalla bassa nobilt\u00e0 e vedova di un lancasteriano. Warwick pens\u00f2 che non poteva esservi regina meno adatta per un sovrano yorkista e per sovramisura Edoardo don\u00f2, su richiesta della moglie, titoli e terre ai fratelli e sorelle di Elisabetta organizzando per loro matrimoni fra le pi\u00f9 influenti famiglie d'Inghilterra. Diversi giovani nobili finirono per sposare le ragazze Woodville minando il terreno di caccia che Warwick aveva pensato di battere per maritare le proprie figlie.\nDi questi matrimoni due dovettero urtare particolarmente Warwick, uno fu quello di John Woodville (1444circa-12 agosto 1469), uno dei fratelli della regina, con Katherine Neville (1400circa-dopo il 1483), sorella di Cecily Neville, una donna ricca e nobile nonch\u00e9 legata alla famiglia reale (essendo la nipote di Giovanni di Gand. L'altro fu il fidanzamento fra Anna Holland (1455 circa-fra il 26 agosto 1467 e il 6 giugno 1474) (nipote per parte di madre di Cecily Neville) con Thomas Grey, I marchese di Dorset, figlio di primo letto di Elisabetta Woodville.\nIl crescente potere dei Woodville fece sentire Warwick emarginato ed allontanato dal fianco di Edoardo e cap\u00ec che la sua influenza sul giovane re stava scemando, e pens\u00f2 che gli restassero solo due alternative o forzare le cose e tornare nelle grazie del re o cospirare contro di lui insieme al fratello minore di Edoardo, il giovane Giorgio Plantageneto, I duca di Clarence.\nI due insieme riuscirono ad aizzare diverse ribellioni al nord costringendo Edoardo a lasciare il sud, regione dove registrava il massimo supporto, portandolo in una terra in cui il sovrano si ritrov\u00f2 in decisa inferiorit\u00e0 numerica. Mentre Edoardo riparava verso sud apprese che Warwick e il fratello Giorgio stavano chiamando il paese alla rivolta, il 26 luglio 1469 i lancasteriani vinsero alla battaglia di Edgecote Moor e Edoardo si trov\u00f2 privo del supporto dei nobili fedegli agli York. Warwick intervenne per portarlo al Castello di Warwick per \"proteggerlo\" e i lancasteriani non persero tempo, consci che il re era pi\u00f9 o meno imprigionato rinfocolarono la guerra. Quel che Warwick forse non aveva previsto era che sebbene all'ultima battaglia i nobili non avessero appoggiato Edoardo non erano nemmeno pronti a correre alla chiamata alle armi del conte che si vide costretto a rilasciare il sovrano. Tornato a corte Edoardo non ag\u00ec direttamente contro Warwick, tuttavia egli sent\u00ec che il re teneva del rancore verso di lui e progett\u00f2 una nuova rivolta per detronizzare Edoardo e mettere Giorgio sul trono. Il 12 marzo 1470 i Lancaster vennero sconfitti alla battaglia di Losecoat Field e Warwick insieme a Giorgio fu costretto a riparare in Francia dopo che Edoardo ebbe scoperto, grazie ad alcune lettere e alle confessioni di alcuni prigionieri che Warwick e Giorgio lo avevano tradito. Luigi XI di Francia organizz\u00f2 un accordo fra i due e la deposta regina Margherita d'Angi\u00f2, Warwick e Giorgio si misero alla testa dell'esercito di Lancaster e nel mese di ottobre attraccarono in Inghilterra costringendo Edoardo a fuggire e a trovare asilo in Borgogna, mentre sul trono venne restaurato Enrico VI.\nIl 14 marzo 1471 Edoardo con gli uomini e i mezzi fornitigli da Carlo I di Borgogna torn\u00f2 in patria deciso a riprendere la corona.\nI fratelli di York.\nEdoardo si mise come al solito alla testa dell'esercito, il suo 1.90 mt, d'altronde, lo rendeva una figura accentratrice e d'ispirazione per gli uomini che combattevano con lui e che lo vedevano attaccare i nemici nella propria armatura dorata. I testi dell'epoca riportano la figura di un uomo di bell'aspetto e muscoloso, dalla personalit\u00e0 carismatica ed affascinante e che riusciva facilmente a convincere gli altri della giustezza della propria causa. In battaglia era capace di prendere decisioni rapide ed era un buon tatticista in grado di localizzare le debolezze delle linee nemiche e di sfruttarle a proprio vantaggio e nel 1471 era gi\u00e0 un capo militare rispettato. Le sue capacit\u00e0 di comando e il carisma lo avevano reso una felice alternativa al pi\u00f9 scialbo Enrico VI specialmente fra la gente comune, durante gli anni di governo aveva attuato politiche volte a proteggere ed espandere il commercio inglese riuscendo a conquistare anche i mercanti. Tuttavia nel 1469 buona parte di quel consenso era stato eroso, l'euforia per il nuovo sovrano era scemata e il popolo lo biasimava per aver fallito l'obiettivo di rendere grande l'Inghilterra e di non punire gli abusi perpetrati dai nobili yorkisti.\nQuando Edoardo torn\u00f2 in patria nel 1471 il supporto popolare era piuttosto scarso e non furono molti quelli che celebrarono apertamente il suo ritorno. A Barnet Edoardo si ricongiunse con il fratello minore Riccardo di Gloucester e con Giorgio che era tornato da lui, Riccardo a differenza di Giorgio era pi\u00f9 snello e sembrava molto pi\u00f9 delicato ed era solo diciottenne e Barnet fu il suo primo grande scontro. Il suo valore militare non era comunque in discussione e sono molti gli storici che lo considerano un leader valente e capace. Giorgio non era invece considerato quanto Riccardo soprattutto per quanto concerneva la lealt\u00e0 che negli anni era stata alquanto dubbia, quando Edoardo era salito al trono Giorgio era il suo naturale successore, ma la nascita di Edoardo e Riccardo lo aveva fatto retrocedere.\nDa quando aveva deciso di seguire Warwick Giorgio si era sposato con la figlia di lui, Isabella Neville, nella speranza di prendere il trono al fratello, salvo poi perdere fiducia in lui quando si era alleato ai Lancaster e aveva fatto sposare l'altra figlia Anna Neville ad Edoardo di Lancaster, figlio unico di Enrico VI. Quando Edoardo era ripartito alla conquista del paese Giorgio aveva accettato l'offerta di perdono e aveva raggiunto l'esercito yorkista presso Coventry il 2 aprile 1471. L'ultimo dei comandanti di York era William Hastings, I barone Hastings che era stato leale a Edoardo fin dall'inizio e che lo aveva seguito anche in esilio e ne aveva supportato il ritorno. La sua lealt\u00e0 era stata premiata con la luogotenenza di Calais ed era divenuto il suo principale consigliere.\nGli uomini di Margherita d'Angi\u00f2.\nIl conte di Warwick era stato per lungo tempo alleato degli York e aveva combattuto al fianco del cugino Edoardo in molte occasioni, la sua lealt\u00e0, i suoi trionfi militari e politici, la popolarit\u00e0 di cui godeva presso il popolo gli aveva fruttato la fiducia della casa reale di York facendo di lui un uomo importante e potente. La sua influenza era tale da essere chiamato il \"Creatore di re\" e i suoi contemporanei lo consideravano un genio militare, anche se nell'ultimo secolo il suo acume militare \u00e8 stato ridimensionato. Alcuni storici sostengono che in alcuni casi si sia trovato al momento giusto nel posto giusto, come nel caso della Prima battaglia di St Albans e che mancasse di una certa elasticit\u00e0 mentale e che giocasse troppo sulla difensiva.\nSuo fratello John Neville, I marchese di Montagu era meno ambizioso, ma tatticamente pi\u00f9 efficace, nel 1464 aveva comandato l'esercito di York, che, grazie a un'imboscata, aveva portato a casa la vittoria alla battaglia di Hedgeley Moor e alla battaglia di Hexham aveva vinto grazie a un attacco a sorpresa. Queste vittorie avevano rafforzato i domini dei Neville a nord ed Edoardo aveva donato loro il contado di Northumberland rendendoli una delle famiglie pi\u00f9 ricche del paese. Tali doni furono particolarmente gratificanti per i Neville che erano da lungo tempo impegnati in una schermaglia con i precedenti Conti di Northumberland, i Percy, che invece erano di fede lancasteriana. Nel marzo 1470 Edoardo, nel tentativo di accattivarsi i Percy, restitu\u00ec il contado a Henry Percy, IV conte di Northumberland e Neville come risarcimento fu insignito del titolo di \"Marchese di Montagu\", ma le terre che ricevette erano decisamente pi\u00f9 povere e le propriet\u00e0 pi\u00f9 ridotte di quelle che aveva perso. Neville vide il titolo di marchese come un insulto, una ricompensa iniqua e inadeguata per tanti anni di fedele servizio, tuttavia non segu\u00ec immediatamente Warwick, lo raggiunse solo nel momento in cui egli invase l'Inghilterra nel tardo 1470.\nDi John de Vere, XIII conte di Oxford, altro comandante lancasteriano, si conosce poco e i documenti scarseggiano fino a che non compare alla battaglia di Losecoat Field del 1470, suo padre era stato assassinato nel 1462 in seguito a un fallito attentato alla vita di Edoardo IV che aveva cercato di assicurarsi l'appoggio di John dandogli il titolo di cavaliere e perdonandogli gli errori paterni. Non ebbe successo, John rimase un lancasteriano convinto e si accod\u00f2 a Warwick nel tentativo di detronizzare Edoardo. Henry Holland, III duca di Exeter (27 giugno 1430-settembre 1475) era di sangue reale (perch\u00e9 discendeva da Giovanni di Gand e dalla moglie Bianca di Lancaster), ma era comunemente visto come poco pi\u00f9 di un criminale pronto alla violenza. Nemico giurato dei Neville e nutriva particolare astio nei confronti di Warwick perch\u00e9 era stato insignito al posto suo del grado di \"Lord High Admiral\" nel 1457. Nondimeno quando Warwick si un\u00ec ai Lancaster Exeter ubbid\u00ec a Margherita d'Angi\u00f2 e lo serv\u00ec durante l'invasione dell'Inghilterra. Nonostante supportasse i Lancaster Exeter aveva legami con gli York giacch\u00e9 era sposato con Anna di York, sorella di Edoardo.\nEdmund Beaufort, IV duca di Somerset era uomo di provata fede lancasteriana e un fidato consigliere di Margherita d'Angi\u00f2, i suoi rapporti con Warwick erano tutto meno che cordiali poich\u00e9 gi\u00e0 da molti anni litigavano circa le rispettive propriet\u00e0 che erano confinanti. A peggiorare le cose c'era anche la morte del padre di Edmund, Edmund Beaufort, II duca di Somerset, che era rimasto ucciso a St. Albans e la famiglia ancora covava rancore con Warwick per l'accaduto. Le cronache coeve riportano che Beaufort fosse a Barnet, ma alcuni storici tendono a credere che non fosse presente, taluni sostenendo che fosse a Londra per sorvegliare Enrico VI per ordine di Warwick o che fosse al sud ad accogliere Margherita d'Angi\u00f2, sulla base del fatto che i cattivi rapporti con il conte rendevano preferibile per lui andare a reclutare volontari per l'esercito di lancaster che combattere al suo fianco.\nIl dispiegamento.\nIl 14 marzo 1471 Edoardo arriv\u00f2 a Ravenspurn portandosi dietro un considerevole esercito e marci\u00f2 immediatamente verso York. All'inizio la marcia fu tranquilla e senza resistenze perch\u00e9 si svolse nei territori dei Percy e il Conte di Northumberland doveva a Edoardo la ritrovata propriet\u00e0 delle terre di famiglia. Per buona misura Edoardo annunci\u00f2 che tornava per reclamare il ducato paterno e non per la corona inglese, lo stratagemma funzion\u00f2 e il barone Montagu che ne sorvegliava l'avanzata non fu in grado di spingere i propri uomini contro Edoardo. Una volta raggiunto un sufficiente numero di uomini egli mise da parte l'ingann\u00f2 e gir\u00f2 verso sud, diretto verso la capitale, scacciati gli eserciti di Oxford ed Exeter Edoardo mise sotto assedio Warwick a Coventry sperando di potergli dare battaglia. Il conte dal canto suo stava aspettando Giorgio per unire le forze e sopraffare Edoardo che, intanto, aveva spedito l'altro fratello Riccardo per offrire una proposta di pace a Giorgio che fu prontatemente accettata. I tre fratelli riuniti assediarono Coventry costringendo Warwick alla resa, il conte fu cos\u00ec infuriato per il tradimento del genero che rifiut\u00f2 persino di parlargli, in ogni caso Edoardo non era nelle condizioni per abbattere definitivamente Warwick e continu\u00f2 a procedere verso sud.\nEntro pochi giorni Oxford ed Exeter furono in grado di dare man forte a Warwick e tutti e tre lo seguirono, la loro speranza era che Beaufort, che controllava Londra, chiudesse Edoardo e il suo esercito fuori dai cancelli permettendo loro di incontrarlo in campo aperto. Dopo quasi due anni per\u00f2 il clima era cambiato e Edoardo venne accolto se non con calore, almeno non con freddezza e l'assenza di Beaufort di certo non giov\u00f2 ai Lancaster, lo stesso Enrico mise la propria vita nelle mani del cugino certo che non avrebbe corso nessun pericolo. I ranger lancasteriani tentarono di esplorare la zona di Barnet, che si trovava a circa 12\u00a0km a nord di Londra, ma vennero respinti e il loro esercito prese posizione sul crinale di una collina a nord di Barnet preparandosi per la battaglia imminente. Warwick posizion\u00f2 i suoi uomini lungo una linea est-ovest dall'altro lato rispetto alla \"Great North Road\" che attraversava Barnet, mentre Oxford si pose sul lato est ed Exeter su quello ovest. Montagu si colloc\u00f2 al centro e Warwick infine si prepar\u00f2 a dare ordini dalle riserve e decise anche di spostare tutta la sua linea un poco verso ovest cos\u00ec da ostacolare gli uomini di Exeter se fossero stati respinti indietro.\nL'esercito di Warwick era di gran lunga pi\u00f9 numeroso di quello di Edoardo e per questo motivo egli si lanci\u00f2 in un attacco a sorpresa contro i lancasteriani e si port\u00f2 dietro anche Enrico VI per impedire loro di tentare di riprenderselo. Edoardo arriv\u00f2 in serata e senza conoscere bene l'esatta posizione degli avversari dispieg\u00f2 l'esercito ponendo Hastings sulla sinistra e Riccardo al comando della fila destra decidendo di tenere al proprio fianco Giorgio cos\u00ec che entrambi si trovassero al centro. \u00c8 probabile che tale decisione non venisse dalla fiducia nelle capacit\u00e0 belliche del fratello, ma dalla necessit\u00e0 di tenere d'occhio colui che per due volte lo aveva tradito. Un contingente di riserve fu posto alla retroguardia pronto a intervenire alla chiamata di Edoardo. Al calare della notte Edoardo decise il piano per l'attacco a sorpresa della mattina seguente e con l'ordine di marciare in assoluto silenzio l'esercito di York si avvicin\u00f2 furtivo a quello di Lancaster. Durante la notte nessuno dei comandanti lancasteriani individu\u00f2 gli yorkisti in avvicinamento, una cosa che fu decisiva al sorgere del sole.\nWarwick ordin\u00f2 che per tutta la notte i cannoni sparassero contro la zona in cui erano presumibilmente accampati gli avversari che tuttavia si erano avvicinati troppo per essere centrati dai colpi dei lancasteriani. Dal canto suo Edoardo ordin\u00f2 ai propri cannoni di tacere cos\u00ec che la loro posizione non venisse rivelata. Non appena le truppe andarono a riposare Montagu si avvicin\u00f2 al fratello per avvisarlo che gli uomini erano di umore basso suggerendogli che, in quanto capo dell'esercito, era meglio che egli combattesse a piedi in corpo a corpo e a fianco dei soldati invece che a cavallo giacch\u00e9 era diffusa la credenza che il combattere a cavallo inducesse i generali ad abbandonare il campo quando le cose si mettevano male. Il combattere a piedi avrebbe invece ispirato l'idea che egli sarebbe stato pronto a combattere fino alla morte e Warwick acconsent\u00ec, i cavalli vennero quindi spediti nelle retrovie.\nNella nebbia.\nAlle quattro del mattino gli eserciti si alzarono, Edoardo aveva pianificato un attacco sul presto e ingiunse agli uomini di prepararsi alla carica. Entrambi gli eserciti accesero i cannoni e le frecce prima di gettarsi gli uni verso gli altri ad armi inastate, quella mattina la nebbia era fitta e gli spostamenti notturni avevano traslato gli schieramenti l'uno rispetto all'altro. Nessuno dei gruppi fronteggiava l'altro essendo tutti deviati un poco verso destra il che significava che il margine destro dell'uno poteva aggirare l'altro avvolgendosi attorno al suo fianco sinistro. I lancasteriani furono i primi a usare tale vantaggio e gli uomini di Oxford presto finirono per avere la meglio su quelli Hastings che dovettero ripiegare verso Barnet inseguiti dagli uomini del conte. Qualche yorkista raggiunse addirittura Londra spargendo la voce che Edoardo aveva perso e Warwick vinto lo scontro, tuttavia gli uomini di Oxford si dispersero non appena si separarono per saccheggiare i bottini dei nemici e la citt\u00e0 di Barnet. Oxford fu costretto a inseguire e richiamare i propri soldati e riusc\u00ec a riportarne 800 sul campo di battaglia.\nA causa della nebbia fitta per\u00f2 nessuno si era accorto della vittoria di Oxford su Hastings co che il collasso dell'intera ala yorkista ebbe uno scarso effetto sul loro morale, intanto la battaglia ingaggiata fra Edoardo e Montagu era decisamente intensa e l'ala sinistra dei Lancaster stava ripiegando sotto i colpi di Riccardo che respingeva sempre pi\u00f9 indietro gli uomini di Exeter. I progressi di Riccardo erano piccoli perch\u00e9 stavano combattendo su un pendio in leggera pendenza, tuttavia la sua pressione lenta, ma costante fece ruotare l'intera linea di combattimento. Warwick vedendo quanto stava accadendo ordin\u00f2 alle riserve di alleviare la pressione intorno a Exeter e inviando i restanti a combattere al centro gradatamente la linea di combattimento s'inclin\u00f2 da nord-est a sud-ovest.\nIntanto Oxford stava ripercorrendo i propri passi per tornare a combattere arrivando inaspettatamente dietro le spalle di Montagu, nella nebbia fitta egli confuse l'emblema del conte fatto di stelle con raggi con il sole splendente di Edoardo, pensando che gli alleati fossero invece le riserve di Edoardo ordin\u00f2 su di loro una scarica di frecce. Oxford grid\u00f2 immediatamente al tradimento poich\u00e9 da lancasteriano di ferro era assai cauto circa il recente volta faccia di Montagu e ordin\u00f2 di rispondere all'attacco mentre si ritiravano. Le loro grida di tradimento si diffusero nelle file dei Lancaster precipitando gli uomini nel panico e nella confusione, non appena la nebbia si alz\u00f2 Edoardo vide che le file avversarie erano in rotta e mand\u00f2 su di loro le riserve accelerandone la caduta. La voce che Exeter era caduto sotto un'ascia yorkista risuon\u00f2 per tutto il campo e nella confusione Montagu venne ucciso, non si sa da un avversario o da uno degli uomini di Oxford.\nWarwick vide la morte del fratello e cap\u00ec che la battaglia era persa e tent\u00f2 di dirigersi verso i cavalli nel tentativo di ritirarsi, Edoardo comprese di avere vinto e comprese anche che Warwick valeva pi\u00f9 da vivo che da morto e mand\u00f2 dei soldati con l'ordine di portarglielo vivo. Taluni storici ritengono che Edoardo volesse convincere Warwick a rientrare in seno alla casa di York perch\u00e9 era un valente alleato, altri invece che volesse solo l'occasione per giustiziarlo pubblicamente.\nL'esercito di York era grande e forse perch\u00e9 ignorando gli ordini di Edoardo o forse perch\u00e9 ne erano inconsapevoli un gruppo di soldati mise le mani su Warwick, lo tirarono gi\u00f9 da cavallo e lo pugnalarono al collo, il suo corpo fu trovato dalle guardie di Edoardo, mutilato e privo delle proprie insegne.\nChi visse e chi mor\u00ec.\nLa battaglia in s\u00e9 dur\u00f2 circa tre ore e come tutte le battaglie port\u00f2 molti morti, circa 500 yorkisti e il doppio fra le file dei Lancaster. I corpi dei due fratelli Neville vennero riportati alla capitale e fu loro risparmiato il calvario di essere squartati ed appesi come monito ai cancelli della citt\u00e0, tuttavia Edoardo esib\u00ec i loro corpi nudi per tre giorni nella Cattedrale di St.Paul per mettere a tacere le voci che li volevano vivi, in seguito autorizz\u00f2 la loro sepoltura all'abbazia di Bisham.\nNonostante avesse vinto Edoardo era tutt'altro che tranquillo, Margherita d'Angi\u00f2 era arrivata a Weymouth il giorno della battaglia e attraverso una simulata marcia verso Londra stava reclutando uomini nel Galles e nelle Marche gallesi, ella rimasta scoraggiata dalla morte di Warwick, ma Beaufort le aveva suggerito che ora erano decisamente pi\u00f9 liberi. A dispetto della sconfitta i lancasteriani si erano rivolti alla regina nella speranza che ella rimettesse il marito sul trono, allertato dalle proprie spie Edoardo insegu\u00ec ed intercett\u00f2 l'esercito della regina ingaggiando guerra alla Battaglia di Tewkesbury, Margherita fu sconfitta e suo figlio ucciso.\nExeter venne ritenuto morto in battaglia, ma era vivo anche se gravemente ferito. I suoi uomini lo portarono all'Abbazia di Westminster e nonostante vi avesse chiesto asilo fu portato alla Torre di Londra dove visse quattro anni prima di sottomettersi a Edoardo.\nOxford scapp\u00f2 in Francia dandosi alla pirateria contro le navi inglesi e continuando ad opporsi al regno di Edoardo, venne infine catturato nel 1473 dopo aver conquistato l'isola di St Michael's Mount. Dodici anni dopo Oxford fugg\u00ec e raggiunse Enrico Tudor combattendo al suo fianco nella Battaglia di Bosworth Field."}
{"id": "2070553", "revid": "33689", "url": "https://it.wikipedia.org/wiki?curid=2070553", "title": "Faroaldo I", "text": "Biografia.\nLe uniche notizie certe su di lui sono quelle riportate da Paolo Diacono nella sua \"Historia Langobardorum\" che, pertanto, sono posteriori di circa due secoli ai fatti cui si riferiscono e sono inoltre prive sia di una precisa datazione cronologica sia di altre fonti a supporto. Stando dunque a Paolo Diacono e alla tradizione longobarda cui egli si rif\u00e0, Faroaldo I sarebbe stato il fondatore del ducato di Spoleto, dove govern\u00f2 per circa un ventennio sul finire del VI secolo, e per un certo periodo avrebbe anche comandato truppe bizantine prima di abbandonare l'imperatore per avviare una propria politica di potenza nell'Italia centrale.Intorno a queste limitate informazioni, gli studiosi hanno elaborato varie ricostruzioni storiche relative al primo \"dux\" (duca) spoletino. Se alcuni tendono a collocare gli insediamenti longobardi nell'Italia centrale e meridionale gi\u00e0 nel 569, la storiografia moderna ritiene che solo dopo la morte di Clefi (574 o 575), successore di Alboino, Faroaldo I abbia sfruttato il periodo di interregno che ne segu\u00ec, con la connessa libert\u00e0 d'azione per ciascun \"dux\", e sia sceso con i longobardi da lui comandati nel centro della penisola italiana, mentre Zottone conduceva i suoi pi\u00f9 a sud a fondare il ducato di Benevento. All'epoca Faroaldo, come molti altri comandanti longobardi, si sarebbe posto al servizio dell'Esarcato di Ravenna ma, dopo il disastroso fallimento della controffensiva bizantina guidata dal generale Baduario contro i longobardi (575-576), si sarebbe mosso in piena autonomia occupando vasti territori, o semplici piazzeforti, nel Piceno, nel Sannio e nell'Umbria meridionale. Costitu\u00ec in tal modo un proprio dominio (\"ducatus\") incentrato su Spoleto, da dove avrebbe poi guidato (forse nel 579) il saccheggio di Classe, il porto di Ravenna. \nSuccessivamente, tra il 584 ed il 588, Classe venne ripresa da Droctulfo, \"dux\" longobardo rimasto fedele ai bizantini.\nNel 591 o 592 a Faroaldo I succedette Ariulfo ma, alla morte di quest'ultimo, i figli di Faroaldo I combatterono per il ducato e nel 602 Teudelapio risult\u00f2 vittorioso."}
{"id": "2070557", "revid": "1226", "url": "https://it.wikipedia.org/wiki?curid=2070557", "title": "Agenzia Pinkerton", "text": ""}
{"id": "2070559", "revid": "26415", "url": "https://it.wikipedia.org/wiki?curid=2070559", "title": "Ferrovie della Bosnia-Erzegovina", "text": ""}
{"id": "2070562", "revid": "767487", "url": "https://it.wikipedia.org/wiki?curid=2070562", "title": "Il sangue dei vinti (film)", "text": "Il sangue dei vinti \u00e8 un film del 2008 diretto da Michele Soavi.\nAmbientato durante la seconda guerra mondiale e ispirato dall'omonimo romanzo storico di Giampaolo Pansa, il film \u00e8 stato presentato fuori concorso alla Festa del Cinema di Roma il 26 ottobre 2008.\nUna versione per la televisione \u00e8 stata trasmessa in due puntate su Raiuno nel dicembre 2009.\nTrama.\nIl commissario di polizia Francesco Dogliani deve indagare sull'omicidio di una donna e sui misteri di sua sorella gemella; ossessionato da questa ricerca vive il difficile e controverso periodo della fine della seconda guerra mondiale senza schierarsi come fanno invece i suoi fratelli Ettore, partigiano, e Lucia che si arruola con l'esercito della Repubblica Sociale Italiana.\nProduzione.\nIl film \u00e8 stato girato a Saluzzo a partire dal 9 luglio 2008 ed \u00e8 costato 9 milioni di euro, di cui 45.000 finanziati dalla Regione Piemonte.\nAnteprima.\nIl film \u00e8 stato presentato fuori concorso alla Festa del Cinema di Roma ed \u00e8 stato proiettato il 26 ottobre 2008.\nLa proiezione \u00e8 stata seguita da un dibattito a cui hanno partecipato Giampaolo Pansa, autore del libro che ha ispirato il film, insieme allo sceneggiatore Massimo Sebastiani, al protagonista Michele Placido, al senatore del PDL Maurizio Gasparri, al deputato e sindacalista della CISL Savino Pezzotta e alla politica e giornalista dell'Unit\u00e0 Miriam Mafai e alcuni rappresentanti di associazioni partigiane.\nIn precedenza il film era stato rifiutato dal Festival del Cinema di Venezia.\nInoltre il 7 febbraio 2009 \u00e8 stato presentato all'European Film Market di Berlino."}
{"id": "2070564", "revid": "179078", "url": "https://it.wikipedia.org/wiki?curid=2070564", "title": "Pista Mattei", "text": ""}
{"id": "2070592", "revid": "2082813", "url": "https://it.wikipedia.org/wiki?curid=2070592", "title": "Giohar", "text": "Giohar (altre dizioni: \"Jawhar\" e \"Johar\", gi\u00e0 Villaggio Duca degli Abruzzi poi Villabruzzi in italiano), \u00e8 una citt\u00e0 della Somalia capoluogo della regione del Medio Scebeli.\nStoria.\nFondata nel 1920 dal Duca Luigi Amedeo di Savoia-Aosta come colonia agricola con il nome \"Villaggio Duca degli Abruzzi\", ebbe uno sviluppo notevole negli anni trenta. Vi si insediarono alcune migliaia di coloni italiani nella seconda met\u00e0 degli anni trenta.\nIl Villaggio duca degli Abruzzi.\nLa cittadina, chiamata allora comunemente \"Villaggio Abruzzi\", o pi\u00f9 comunemente Villabruzzi, divenne il centro agricolo principale della Somalia italiana durante il Fascismo, con una modesta industria alimentare collegata.\nIl \"Villaggio Duca degli Abruzzi\" fu fondato a circa 90\u00a0km a nord di Mogadiscio, in una vallata fertile vicino al fiume Uebi Scebeli, e fu collegato alla capitale con una ferrovia (ora disattivata): la Ferrovia Mogadiscio-Villaggio Duca degli Abruzzi. Era situato ad 1\u00a0km a sud dell'antico villaggio di Giohar (che fin\u00ec inglobato negli anni venti con i suoi 300 abitanti). Nel 1926, la colonia comprendeva 16 villaggi, abitati da 3.000 somali e 200 italiani. Nel 1940, il Villaggio Duca degli Abruzzi (o semplicemente \"Villabruzzi\") aveva gi\u00e0 una popolazione di 12.000 abitanti, di cui circa 3.000 italiani (il 25% della popolazione totale).\nIl seguente breve saggio di Fernando Termentini sul \"Villaggio Abruzzi\" d\u00e0 un'idea dell'apporto italiano negli anni del colonialismo. Viene tratto dal suo scritto del 2005 intitolato: \"Somalia, una nazione che non esiste\" :\nspecialmente dopo l'inizio della guerra civile somala nel 1991.\nNel 2005 fu occupata da truppe etiopiche, che vi mantennero il legittimo \"Governo Transizionale Somalo\". Vi abitano ancora oltre 200 italo-somali, discendenti di coloni italiani e madri somale.\nRecentemente Giohar \u00e8 stata rioccupata dalle milizie islamiche e nel 2008 rimase incomunicata con il legittimo governo somalo, sostenuto dalle Nazioni Unite.\nNel gennaio 2009 il leader di una fazione moderata dell'Unione delle Corti Islamiche Sheikh Sharif Sheikh Ahmed \u00e8 stato eletto capo del \"Governo Federale di Transizione\" e le sue truppe controllano nuovamente la martoriata Giohar.\nGiohar nella Somalia indipendente.\nDopo la seconda guerra mondiale, con l'abbandono delle attivit\u00e0 da parte dei coloni italiani, la zona perse lentamente il proprio potenziale agricolo.\nIl Villaggio Duca degli Abruzzi (parzialmente spopolato negli anni cinquanta e divenuto un piccolo quartiere di periferia della crescente cittadina di Giohar) cambi\u00f2 nome e divenne anch'esso ufficialmente \"Jowhar\" nel 1960, quando il presidente Siad Barre inizi\u00f2 il processo di decolonizzazione della Somalia appena diventata indipendente.\nQuesto processo comport\u00f2 l'allontanamento di molti italo-somali dalla cittadina, con conseguente impoverimento dell'economia locale. Quando il regime socialista di Siad Barre prese il potere in Somalia, furono attuate nazionalizzazioni che minarono la produttivit\u00e0 agricola.\nInfatti la delibera del \"Co-operative Act n\u00b070\" del 1973, confisc\u00f2 le terre a molti coltivatori diretti e le assegn\u00f2 agli Enti statali (purtroppo male diretti e gestiti) \"Fanoole Rice Farm\", \"Mogambo Irrigation Project\" e \"Juba Sugar Complex\".\nNegli anni ottanta Jowhar divenne la capitale regionale del Banaadir, separandosi dall'amministrazione di Mogadiscio.\nDopo l'inizio della guerra civile in Somalia, nel 1991, il declino della citt\u00e0 acceler\u00f2. Jowhar divenne una delle sedi del governo del \"Transitional Federal Government\" nel 2004. Questo comport\u00f2 che la citt\u00e0 fosse teatro di scontri per il suo controllo tra le forze governative appoggiate dalle Nazioni Unite ed i ribelli islamici nel 2006.\nA partire dal 1992 l'Ospedale Regionale di Giohar \u00e8 supportato dalla ONG Italiana INTERSOS grazie a finanziamenti di: CEI e Caritas italiana, Commissione europea, Cooperazione italiana, UNICEF, Comune di Pescara, Fondo globale, Fondazione BNC, CGIL CISL UIL e Confservizi, ISC Japan, Mediafriends, Regione Abruzzo, Fondi privati.\nBattaglia di Giohar e avvenimenti successivi al 2006.\nLa battaglia di Giohar fu combattuta il 27 dicembre 2006 tra le forze governative del \"Governo Federale di Transizione\" della Somalia, appoggiato dagli Etiopi, e le milizie irregolari dell'Islamismo Fondamentalista, quasi tutte appartenenti all'Unione delle Corti Islamiche. Si risolse in una vittoria dei governativi, che riuscirono a liberare la citt\u00e0.\nIl 17 maggio 2009 le milizie del gruppo integralista islamico Al-Shabaab hanno occupato la citt\u00e0 imponendo regole draconiane, tra cui il divieto delle strette di mano tra uomini e donne.\nIl 9 dicembre 2012 l'esercito somalo, coadiuvato dalle truppe dell'AMISOM, ha ripreso la citt\u00e0 sconfiggendo i miliziani islamici.\nL'economia agricola di Jowhar, che era stata molto fiorente durante il colonialismo italiano, si trova quasi completamente distrutta e la citt\u00e0 \u00e8 stata quasi completamente danneggiata dagli scontri degli ultimi anni, soprattutto a partire dal 2006."}
{"id": "2070593", "revid": "2110845", "url": "https://it.wikipedia.org/wiki?curid=2070593", "title": "Antonio Olearo", "text": "Biografia.\nNel 1941, chiamato alle armi come geniere, al momento dell'armistizio si trovava in territorio francese, assieme ad altri commilitoni, rientr\u00f2 in Italia e si un\u00ec alle bande partigiane della Val di Susa. Per le sue doti fu designato al comando della VII Brigata Divisione Matteotti l'attivit\u00e0 partigiana si svilupp\u00f2 essenzialmente lungo la linea ferroviaria Asti-Casale.\nIl 13 gennaio 1945, alla testa di un gruppo di partigiani conosciuto come Banda Tom, si scontra nella zona di San Desiderio, con unit\u00e0 nemiche preponderanti, il gruppo riesce a fatica a sganciarsi e Olearo viene ferito nel tentativo di recuperare un compagno. Il gruppo mentre si sta ritirando cade in un'altra imboscata nei pressi di Casorzo, i partigiani catturati vengono condotti a Casale Monferrato e il giorno successivo fucilati.\nI corpi dei giustiziati furono lasciati per due giorni sul luogo della fucilazione come monito per la popolazione, prima di essere consegnati per la sepoltura.\nRiconoscimenti.\nIl comune di Casale Monferrato gli ha intitolato una via. Il gruppo musicale Yo Yo Mundi ha dedicato lui e alla sua \"Banda\" un cd live ed un DVD dal titolo \"Resistenza\", frutto dello spettacolo \"La Banda Tom e altre storie partigiane\"."}
{"id": "2070596", "revid": "228587", "url": "https://it.wikipedia.org/wiki?curid=2070596", "title": "Jeffrey Katzenberg", "text": "\u00c8 il cofondatore con Steven Spielberg e David Geffen della casa di produzione DreamWorks SKG, dove si occupa del dipartimento animazione grazie all'esperienza maturata sul campo presso la Walt Disney Pictures. La \"K\" del logo dello studio indica appunto il suo cognome, mentre la \"S\" indica Spielberg e la \"G\" Geffen.\nBiografia.\nDopo aver frequentato per un anno l'Universit\u00e0 di New York, comincia a svolgere lavori saltuari, tra cui l'organizzatore politico e il talent agent, per poi venire assunto dalla Paramount Pictures. In questo periodo conosce Michael Eisner, all'epoca presidente della Paramount, che lo accoglie sotto la sua ala protettiva. Inizialmente i suoi incarichi si limitano allo smistamento della posta, ma presto riesce a scalare i gradini dell'azienda e a divenire presidente della produzione cinematografica e televisiva. Nel 1984 seguir\u00e0 Eisner nel suo passaggio alla Walt Disney Animation Studios, all'epoca in forte crisi, divenendone junior partner. \nIl suo primo lavoro per l'azienda \u00e8 la supervisione del film \"Taron e la pentola magica\" del 1985 che, nonostante all'epoca della sua assunzione fosse gi\u00e0 in uno stato avanzato della produzione, viene totalmente bocciato da Katzenberg. Lo ritiene infatti troppo cupo, violento e spaventoso per un pubblico di bambini, e decide di rimontare personalmente tutta la pellicola per rimuovere le scene pi\u00f9 eccessive, tra il dissenso unanime dei produttori e dei registi. \nSotto la sua direzione, caratterizzata da una forte tendenza al taglio dei costi produttivi, Disney riesce a portare il fatturato da 2 miliardi di dollari a 22 miliardi, grazie soprattutto alla supervisione oculata delle produzioni animate e per adulti, rappresentata dalla divisione Touchstone Pictures. Fu infatti lui a concepire l'idea che un film in tecnica mista avrebbe potuto risollevare la Disney dal suo periodo di crisi, e in collaborazione con Steven Spielberg diede vita a \"Chi ha incastrato Roger Rabbit\", divenuto il film di maggior incasso del 1988. Tra i lungometraggi animati da lui curati figurano \"La Sirenetta\", \"La Bella e la Bestia\", \"Aladdin\" e \"Il Re Leone\", tutti film dall'enorme successo commerciale usciti nello stesso periodo, che prese poi il nome di \"Rinascimento Disney\".\nNonostante il suo eccellente lavoro, che ha contribuito a salvare la Disney dal fallimento, non gli venne concesso alcun riconoscimento da parte dell'azienda: era chiaro che Eisner e Roy E. Disney non gli avrebbero conferito alcuna promozione dopo la morte accidentale di Frank Wells, co-presidente di Walt Disney Productions, nell'aprile di quell'anno. Per questo motivo decise, nel 1994, di dimettersi e fondare con l'aiuto di Steven Spielberg (il regista che ha guadagnato di pi\u00f9 nella storia del cinema) e David Geffen (il fondatore di Geffen Records) una nuova societ\u00e0 di produzione e distribuzione: la DreamWorks SKG. Mentre Spielberg si occupa della produzione di film e Geffen della produzione musicale dello Studio, Katzenberg \u00e8 incaricato di dirigere il dipartimento DreamWorks Animation SKG. Tra le pellicole da lui supervisionate c'\u00e8 \"Shrek\", che ottenne un grandissimo successo economico e fu il primo lungometraggio a vincere il Premio Oscar per la migliore pellicola d'animazione dell'anno. Nel 2004 il ramo animazione di DreamWorks si scinde dagli altri e Katzenberg ne diviene l'unico gestore, pur rimanendo socio del ramo principale fino alla sua cessione alla Paramount nel 2006. \nKatzenberg cede la DreamWorks Animation nel 2016 alla NBC Universal per 3,8 miliardi di dollari, guadagnandone personalmente 400 milioni di dollari.\nNel 2018 fonda l'azienda Quibi, un servizio di streaming per smartphone, fallito successivamente a ottobre 2020 dopo 6 mesi dal lancio."}
{"id": "2070599", "revid": "297059", "url": "https://it.wikipedia.org/wiki?curid=2070599", "title": "Tricodinia", "text": "La tricodinia \u00e8 un disturbo che colpisce il cuoio capelluto, e consiste in un persistente fastidio o dolore localizzato sulla superficie dello stesso. \u00c8 una patologia che colpisce le donne in misura doppia rispetto agli uomini.\nL'origine del dolore \u00e8 una microinfiammazione dei follicoli piliferi, la cui causa non \u00e8 tuttavia ancora chiara. Secondo alcune interpretazioni, essa accompagna la fase di telogen, ovvero di caduta dei capelli, e quindi pu\u00f2 essere sintomo di un fenomeno di alopecia; spesso il fenomeno sembra associato anche a pettinature troppo strette o acconciature, effettuate con gel o spume e traumatiche per il capello, in particolare laddove venga alterato fortemente l'angolo di fuoriuscita del follicolo.\nIn quanto associato alla fase di telogen effluvio dei capelli, spesso causata da stress o altri disturbi psichici, la tricodinia pu\u00f2 anche associarsi a una situazione di labilit\u00e0 nervosa del paziente."}
{"id": "2070600", "revid": "767487", "url": "https://it.wikipedia.org/wiki?curid=2070600", "title": "Timbuktu", "text": ""}
{"id": "2070604", "revid": "1305772", "url": "https://it.wikipedia.org/wiki?curid=2070604", "title": "Diritto di ritiro dell'opera dal commercio", "text": "Il diritto di ritiro dell'opera dal commercio, detto anche diritto di pentimento, \u00e8 la facolt\u00e0, concessa all'autore in determinate circostanze, di ritirare la propria opera dal mercato. Coloro che hanno acquistato i diritti di riproduzione, diffusione, esecuzione o rappresentazione dell'opera ritirata sono tutelati da un'indennit\u00e0 che l'autore stesso dovr\u00e0 fornir loro entro una data scadenza. Dopo la sospensione ufficiale dell'opera dal commercio, sanzioni civili e penali sono applicate a chiunque continui a riprodurla, diffonderla o rappresentarla.\nCapo II: Trasmissione dei diritti di utilizzazione.\nIl ritiro dell'opera dal commercio \u00e8 disciplinato dagli art. 142-143 della legge sul diritto d'autore 633 del 22 aprile 1941, Titolo III (disposizioni comuni), sezione V. Il diritto \u00e8 esteso ad ogni tipo di opera creativa e incluse le opere che derivano da quella originale, create successivamente da altri individui. L'autore pu\u00f2 per\u00f2 limitare la propria richiesta a una sola o ad alcune forme di utilizzazione.\nLa richiesta di ritiro dal commercio deve essere motivata da \"gravi ragioni morali\" (che possono essere di natura etica, morale, religiosa, politica o semplicemente essere in contrasto con il mutato pensiero dell'autore), la cui sussistenza deve essere valutata e confermata dall'autorit\u00e0 giudiziaria. Dopo che l\u2019opera \u00e8 stata ritirata dal commercio, l\u2019autore \u00e8 libero di autorizzarne nuovamente l\u2019immissione in un secondo momento, se le gravi ragioni morali causanti il ritiro non sussistano pi\u00f9, ad esempio dopo la modifica dell'opera.\nIl diritto di ritiro dell\u2019opera dal commercio, all'interno della legge sul diritto d\u2019autore, \u00e8 collocato nel capo dedicato alla \u201ctrasmissione dei diritti di utilizzazione\u201c. Questo diritto, se pur la sua collocazione tenderebbe a qualificarlo come diritto patrimoniale, poich\u00e9 riguarda direttamente la personalit\u00e0 dell'autore, \u00e8 un diritto personale (espresso chiaramente dal comma 2 dell\u2019art 142 L.d.A) e non pu\u00f2 essere esercitato da nessuno al di fuori dell'autore stesso. A differenza dei diritti di natura personale, per\u00f2, alla morte dell'autore esso non pu\u00f2 essere esercitato dai soggetti indicati dall\u2019art. 23, l. 633/1941 (ovvero dal coniuge e dai figli; in mancanza dai genitori o da altri ascendenti e discendenti diretti; in mancanza dai fratelli, dalle sorelle e dai loro discendenti).\nNel caso di un'opera creata da pi\u00f9 individui \u00e8 necessaria l'approvazione di tutti gli autori in quanto, essendo i contributi dei partecipanti indistinguibili e inscindibili, i diritti patrimoniali d\u2019autore sull\u2019intera opera appartengono, salvo diverso accordo, a tutti i coautori. Nel caso di un'opera collettiva, invece, l'autore proprietario di buona parte dell'opera pu\u00f2 decidere di ritirarla solo previo risarcimento agli altri coautori, il quale sar\u00e0 comprensivo sia del danno emergente che del lucro cessane.\nPer l\u2019esercizio del diritto, l\u2019autore deve comunicare la propria volont\u00e0 tramite raccomandata con avviso di ricevimento, per i cessionari o concessionari dell'opera, e mediante una dichiarazione da depositare in doppio originale all\u2019Ufficio della propriet\u00e0 letteraria, artistica e scientifica, destinata alla Presidenza del Consiglio dei Ministri. Questa dichiarazione, consegnata personalmente o per mezzo di procuratore, viene annotata nel registro pubblico delle opere protette. Nella dichiarazione devono essere indicati:\nDopo settanta anni dalla morte dell'autore stesso, ovvero dopo l'estinzione del diritto d'autore, l\u2019opera diviene di pubblico dominio. Questo permette la libera utilizzazione da parte di chiunque ne abbia interesse, anche se con obiettivi economici, purch\u00e9 venga rispettato il diritto morale alla titolarit\u00e0 artistica.\nSezione V - Ritiro dell'opera dal commercio\nL'art 142 della legge 633/41 definisce quali debbano essere i motivi e gli obblighi per l'autore al fine di ritirare la sua opera dal commercio. In particolare definisce:\nL'art. 143 definisce quali siano i compiti dell'autorit\u00e0 giudiziaria a seguito dell'applicazione di tale diritto. In particolare definisce: "}
{"id": "2070605", "revid": "767487", "url": "https://it.wikipedia.org/wiki?curid=2070605", "title": "L'Orso Rugby Club A.S.D.", "text": " \nL'Orso Rugby Club A.S.D., abbreviata in Orso, fu un club italiano di rugby a 15 femminile di Biella; nato nel 2007 per scissione dal club maschile cittadino, disput\u00f2 due stagioni in serie A per poi sciogliersi e tornare nel club originario.\nStoria.\nIl 9 ottobre 2007 il Biella Rugby Club comunic\u00f2 alla Federazione la rinuncia al campionato della propria squadra femminile e il nulla osta al trasferimento delle proprie giocatrici ad altra societ\u00e0; contemporaneamente la neoistituita societ\u00e0 L'Orso Rugby Club A.S.D. comunic\u00f2 l'ingaggio delle giocatrici lasciate libere dal Biella e la disponibilit\u00e0 a prendere parte all'incipiente torneo; l'Orso fu cos\u00ec ammesso al campionato al posto del Biella.\nNella prima stagione l'Orso, bench\u00e9 penultimo, registr\u00f2 in classifica 13 punti frutto di 2 vittorie, un pareggio e 11 sconfitte, tre delle quali con bonus; nella stagione successiva, invece, termin\u00f2 a zero punti in classifica, avendo perso tutti gli incontri con pi\u00f9 di 7 punti di scarto.\nIn due tornei l'Orso vinse in totale due partite e ne pareggi\u00f2 una su 26 incontri totali.\nIl 10 settembre 2009 l'Orso comunic\u00f2 tramite il suo presidente Alessandra Bindi la rinuncia al campionato 2009-10 ma, avendolo fatto oltre il trentesimo giorno successivo al limite massimo d'iscrizione al torneo, fu sanzionata con l'esclusione e la cancellazione dell'omologazione, confermata in appello il 10 novembre successivo che sanc\u00ec quindi la sua disaffiliazione alla F.I.R."}
{"id": "2070606", "revid": "98077", "url": "https://it.wikipedia.org/wiki?curid=2070606", "title": "Diritto di pentimento (diritto d'autore)", "text": ""}
{"id": "2070609", "revid": "229725", "url": "https://it.wikipedia.org/wiki?curid=2070609", "title": "Festung Trient", "text": ""}
{"id": "2070616", "revid": "767487", "url": "https://it.wikipedia.org/wiki?curid=2070616", "title": "Supplicatio", "text": "La Supplicatio nell'antica Roma era una solenne cerimonia di ringraziamento, ovvero una supplica agli dei decretata dal senato: venivano aperti tutti i templi e le statue degli D\u00e8i venivano collocate su speciali giacigli (\"pulvinaria\") cosicch\u00e9 il popolo potesse offrire loro sacrifici di ringraziamento, offerte e preghiere.\nUna \"Supplicatio\" poteva essere decretata per due differenti ragioni:"}
{"id": "2070620", "revid": "767487", "url": "https://it.wikipedia.org/wiki?curid=2070620", "title": "Savone", "text": "Il Savone (chiamato anche \"Savone delle ferriere\") \u00e8 un torrente italiano, che ha origine da alcune sorgenti nella zona nord-est della caldera del vulcano di Roccamonfina, tra i 600 ed i 650 metri di altitudine, nel comune di Roccamonfina. Un tempo le sue acque fornivano l'energia necessaria a far funzionare moltissime ferriere e persino qualche centrale elettrica poste sul suo tragitto.\nIl percorso.\nIl Savone attraversa i comuni di Teano, Francolise, Carinola e sfocia sul litorale di Mondragone nel Golfo di Gaeta. \u00c8 lungo circa 48\u00a0km. Ha un andamento molto sinuoso, arricchito da diversi salti e cascate, e nel tratto del Parco regionale di Roccamonfina-Foce Garigliano attraversa un territorio ricco di boschi. Nelle sue acque vivono soprattutto trote, reintrodotte per la pesca sportiva, e poche altre specie di pesci ed anfibi. Le sue sponde, spesso incassate fra alte pareti di tufo, sovente sono coperte dalla tipica vegetazione ripariale con salici, pioppi, ontano nero. Presso l'abitato di \"Torano\" sono presenti relitti di faggeta a quote decisamente depresse, mentre lungo il tratto interessante il vulcano sono moltissime le rarit\u00e0 botaniche testimonianti habitat di pregio. Nel territorio del comune di Teano si trova una cascata alta ben 25 metri, a valle dell'antica \"Ferriera delle Gomite\".\nStoria.\nIl torrente ha avuto una notevole importanza per le popolazioni sannite (i Sidicini, gli Aurunci) che sulle sue sponde sono nate ed hanno prosperato. Probabilmente in epoca pre-romana si trattava di un fiume sacro, come attesterebbero gli importanti santuari esistenti lungo le sue rive (a Teano in \"fondo Ruozzo\" e in localit\u00e0 \"Torricelle\"; a Mondragone in localit\u00e0 \"Panetelle\"), oltre alla necropoli sannitica sempre in localit\u00e0 \"Torricelle\". A Teano fu edificato un importante tempio dedicato alla dea Demetra, dea delle messi o delle stagioni, che fu Cerere per i romani."}
{"id": "2070624", "revid": "174925", "url": "https://it.wikipedia.org/wiki?curid=2070624", "title": "Eggregore", "text": ""}
{"id": "2070636", "revid": "962319", "url": "https://it.wikipedia.org/wiki?curid=2070636", "title": "Surf su onde giganti", "text": "Il surf su onde giganti, in inglese big wave surfing \u00e8 una disciplina del surf dove i surfisti remano o vengono trascinati tramite moto d'acqua all'interno di onde che superano i 20 piedi (6,20 metri), con tavole da surf chiamate \"gun\" o \"rhino chasers\". La lunghezza e la forma della tavola variano in base all'altezza e alla velocit\u00e0 dell'onda, una tavola larga ad esempio garantir\u00e0 una velocit\u00e0 maggiore durante la remata, diminuendo il rischio che l'atleta cada all'interno del ventre dell'onda a causa dell'eccessiva pendenza di questa, di contro per\u00f2 perde in manovrabilit\u00e0.\nQuesta branca del surf ha dato vita al tow-in surfing, dove gli atleti vengono trascinati da una moto d'acqua. Molti atleti praticano entrambi gli sport, ma il tow-in surfing \u00e8 dedicato ai surfisti pi\u00f9 esperti, a causa della pericolosit\u00e0 degli spot dove viene praticato.\nPericoli del surf su onde giganti.\nUn \"wipe-out\" (caduta) su un'onda gigante, pu\u00f2 portare il surfista a profondit\u00e0 comprese tra i 20 ed i 50 piedi (6,20 metri e 15,5) metri sotto il livello del mare. Una volta finito l'effetto centrifuga dell'onda, l'atleta deve immediatamente recuperare mobilit\u00e0 e guadagnare la superficie. Possono avere meno di venti secondi per risalire e prendere aria prima che l'onda successiva possa travolgerli nuovamente. Inoltre, la pressione dell'acqua a tali profondit\u00e0 pu\u00f2 creare lesioni al timpano dell'orecchio. In pi\u00f9 le forti correnti possono far schiantare il surfista sulla barriera corallina o sul fondale roccioso, causando gravi infortuni o addirittura la morte.\nUno dei pericoli maggiori \u00e8 rappresentato dal rischio di venire investiti da pi\u00f9 onde consecutive, senza avere la possibilit\u00e0 di riprendere fiato per lungo tempo. Sopravvivere a un set di tre onde giganti consecutive \u00e8 estremamente improbabile, perci\u00f2 \u00e8 molto importante sapere come nuotare per uscire da queste situazioni.\nQuesti pericoli hanno causato la morte di numerosi surfisti di onde giganti. Alcuni dei pi\u00f9 famosi sono Mark Foo, morto il 23 dicembre '94 a Mavericks, Donnie Solomon, morto esattamente un anno dopo nella baia di Waimea, Todd Chesser, morto nello spot chiamato Alligator Rock ad Oahu il 14 febbraio '97, Malik Joyeux nel 2005 al Banzai Pipeline e Peter Davi, morto al Ghost Tree il 4 dicembre 2007.\nBibliografia.\nBruce Jenkins 'North Shore Chronicles'"}
{"id": "2070642", "revid": "599013", "url": "https://it.wikipedia.org/wiki?curid=2070642", "title": "Britt Lafforgue", "text": "\u00c8 figlia di Maurice e della svedese May Nilsson, nipote dello svedese \u00c5ke Nilsson, sorella gemella di Ingrid, moglie di Henri Duvillard e madre di Julie e Kristina, tutti a loro volta sciatori alpini di alto livello.\nBiografia.\nBritt Lafforgue ottenne il suo primo risultato di rilievo in Coppa del Mondo il 1\u00ba marzo 1968 piazzandosi terza sulle nevi italiane dell'Abetone in slalom speciale, alle spalle delle compagne di squadra Florence Steurer e Annie Famose. Due anni dopo sullo stesso tracciato conquist\u00f2 la prima vittoria individuale, che avrebbe replicato in carriera altre sei volte.\nNella stagione seguente, grazie anche a due successi in Svizzera, si aggiudic\u00f2 la sua prima Coppa del Mondo di slalom speciale, trofeo che riusc\u00ec a ottenere anche l'anno successivo. Partecip\u00f2 anche agli XI Giochi olimpici invernali di , in Giappone, piazzandosi ottava in slalom gigante e non concludendo lo slalom speciale.\nIl 3 marzo 1973 sal\u00ec per l'ultima volta sul podio in Coppa dietro alle connazionali Patricia Emonet e Dani\u00e8le Debernard. Dieci giorni dopo a Naeba, in Giappone, concluse l'attivit\u00e0 agonistica giungendo settima in slalom speciale.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "2070647", "revid": "28592", "url": "https://it.wikipedia.org/wiki?curid=2070647", "title": "Capo redattore", "text": ""}
{"id": "2070648", "revid": "834", "url": "https://it.wikipedia.org/wiki?curid=2070648", "title": "Otto Hesse", "text": ""}
{"id": "2070652", "revid": "1272592", "url": "https://it.wikipedia.org/wiki?curid=2070652", "title": "Luigi Cavalletti", "text": "Biografia.\nNacque nell'ultimo decennio del XVIII secolo, \u00e8 famoso per aver costruito vari organi in diverse citt\u00e0: \nSuo anche l'organo che si ritrova nella Chiesa di Sant'Antonio Abate di Villa Pasquali, costruito nel 1841. Successivamente nel 1847 prestava la sua opera nella Chiesa della Beata Vergine Incoronata di Sabbioneta, fino alla sua morte."}
{"id": "2070653", "revid": "486946", "url": "https://it.wikipedia.org/wiki?curid=2070653", "title": "Battaglia delle arance", "text": ""}
{"id": "2070662", "revid": "647919", "url": "https://it.wikipedia.org/wiki?curid=2070662", "title": "Taedium Vitae", "text": ""}
{"id": "2070667", "revid": "767487", "url": "https://it.wikipedia.org/wiki?curid=2070667", "title": "Platycladus orientalis", "text": "La tuia orientale (\"Platycladus orientalis\" ) \u00e8 l'unica specie del genere \"Platycladus\", conifera della famiglia delle Cupressacee originaria della Manciuria e della Corea.\nVenne introdotta verso la met\u00e0 del 1700 nel continente europeo e possiede come la specie simile \"Thuja occidentalis\" propriet\u00e0 fitoterapiche.\nUna delle particolarit\u00e0 che la differenzia dalla \"Thuja occidentalis\" \u00e8 la presenza di foglie rivolte verso l'alto."}
{"id": "2070671", "revid": "26630", "url": "https://it.wikipedia.org/wiki?curid=2070671", "title": "Chuck Lorre", "text": "Biografia.\nChuck Lorre nasce col nome Charles Michael Levin in una famiglia ebrea. Studi\u00f2 presso la State University of New York at Potsdam abbandonandola per\u00f2 dopo due anni per perseguire la carriera di autore di canzoni.\nCarriera.\nDopo aver abbandonato la scuola, Lorre fece un tour negli Stati Uniti come chitarrista e cantautore. Scrisse la canzone, hit in radio, \"French Kissin' in the USA\" per la cantante Debbie Harry nel suo album del 1986 \"Rockbird\" e ha anche composto la colonna sonora della serie TV del 1987 \"Tartarughe Ninja alla riscossa\" insieme a Dennis Challen Brown. Pass\u00f2 poi alla scrittura diventando autore di \"Pappa e ciccia\". Il primo programma di cui Lorre fu ideatore fu la sitcom \"Grace Under Fire\" della ABC, con protagonista l'attrice Brett Butler: fu messo in onda per la prima volta sulla ABC nel 1993 e nominato per il Golden Globe 1995 alla miglior serie commedia o musicale.\nIl lavoro successivo fu \"Cybill\", con Cybill Shepherd. Fu trasmesso per quattro anni su CBS e ricevette l'acclamazione della critica, con la vittoria di un Emmy nel '95 (miglior attrice non protagonista in una commedia per Christine Baranski). Vinse inoltre due Golden Globe nel 1996: miglior serie TV (commedia o musicale) e miglior attrice in una serie TV (musicale o commedia) per l'interpretazione della Shepherd nei panni di Cybill Sheridan. Il progetto successivo di Lorre, \"Dharma &amp; Greg\", fu concepito nel 1997, un anno prima della conclusione di \"Cybill\": al programma parteciparono Jenna Elfman e Thomas Gibson quali protagonisti, che parvero agli spettatori appassionati consumarsi con calore e tensione lottando contro le sfide dello stare in coppia in maniera tradizionale per tutta la durata dello show.\nNel 2003 Lorre cre\u00f2 \"Due uomini e mezzo\" insieme a Lee Aronsohn. Lo show si focalizza su due fratelli, Charlie (Charlie Sheen) e Alan (Jon Cryer). Charlie \u00e8 un ricco donnaiolo che lavora a Hollywood come autore/produttore e possiede una casa in riva al mare a Malib\u00f9. Quando Alan divorzia dalla moglie si ritrova costretto a stabilirsi da suo fratello. Alan ha anche un figlio, Jake (Angus T. Jones), il \"mezzo\" che va a trovare i due fratelli durante i weekend. A settembre 2003 fu mandata la puntata pilota su CBS e la serie divent\u00f2 la pi\u00f9 popolare d'America. Con la stagione televisiva 2010/2011, \"Due uomini e mezzo\" avrebbe completato l'ottava stagione ma nel febbraio 2011 la CBS cancell\u00f2 la produzione del resto dell'ottava stagione in seguito a numerosi problemi di interruzione della produzione a quanto pare a causa di abuso da parte di Sheen di sostanze stupefacenti, l'ultima delle quali culmin\u00f2 con attacchi verbali a Lorre durante un'intervista alla radio. Il tutto si risolse con il licenziamento di Sheen dalla serie e a causa di ci\u00f2 egli intent\u00f2 una causa da 100 milioni di dollari contro Chuck Lorre e la Warner Bros. Television.\nNel maggio del 2011 fu annunciata la sostituzione di Sheen con Ashton Kutcher come nuovo protagonista della serie, il cui personaggio si chiama Walden Schmidt; Kutcher ha debuttato il 19 settembre 2011 con la prima puntata della nona stagione. Nel 2007 Lorre cre\u00f2 \"The Big Bang Theory\" insieme a Bill Prady: la sitcom tratta la vita di due fisici nerd che vivono insieme in un appartamento, sullo stesso pianerottolo di una ragazza bellissima; in genere ogni episodio si focalizza sulla loro vita quotidiana oltre a quella dei loro equamente nerd amici, con una dose di assurdit\u00e0 dovuta al loro rapporto con la comune ragazza. I due personaggi principali, Sheldon e Leonard, traggono il loro nome dall'attore e produttore televisivo Sheldon Leonard. Lo show divenne presto una delle serie pi\u00f9 seguite d'America e in seguito ha prodotto per la CBS \"Mike &amp; Molly\", che ha fatto il suo debutto nel settembre del 2010, e \"Mom\", co-ideata insieme a Eddie Gorodetsky e Gemma Baker.\nDa settembre 2019 produce un'altra sitcom, \"Bob Hearts Abishola\", ideata insieme a Eddie Gorodetsky, Al Higgins e Gina Yashere che vede nei panni di Bob Billy Gardell, il Mike di \"Mike &amp; Molly\", e nei panni di Abishola Folake Olowofoyeku.\nLe Vanity Cards.\nSulle vanity card della Chuck Lorre Productions, alla fine di ogni episodio di \"Dharma &amp; Greg\", \"Due uomini e mezzo\", \"The Big Bang Theory\", \"Mike &amp; Molly\" e \"Mom\", Lorre scrive un messaggio che somiglia a un editoriale, un saggio o un'osservazione sulla vita. Una card generalmente pu\u00f2 trattare diversi argomenti, come quello che i Bee Gees non hanno mai imparato, la cancellazione di \"Dharma &amp; Greg\", la capacit\u00e0 di gestione della Time Warner o la genesi di \"Due uomini e mezzo\". La card viene mostrata per pochi secondi, sicch\u00e9 i messaggi pi\u00f9 lunghi possono essere letti registrandoli e mettendoli in pausa; Lorre tuttavia li pubblica anche sul suo sito internet. La CBS ha censurato pi\u00f9 volte le sue cards; Lorre posta sia le versioni censurate che quelle non censurate. Le vanity card usate in \"Grace Under Fire\" e \"Cybill\" si presentavano come scritte su un Macintosh SE Apple poggiato su una tavola di legno.\nPremi e riconoscimenti.\nLorre ha vinto il BMI Television Music Award nel 2004, 2005, 2008 e 2009 sempre per \"Due uomini e mezzo\".\nIl 12 marzo 2009, Lorre ha ricevuto una stella sulla Hollywood Walk of Fame.\nTre mesi dopo, Lorre \u00e8 stato premiato con una laurea honoris causa dalla State University of New York at Potsdam e ha fatto un discorso introduttivo durante la cerimonia.\nLorre \u00e8 entrato nella Television Academy Hall of Fame nel marzo 2012.\nVita privata.\nLorre \u00e8 stato sposato con l'attrice, e in passato Playmate, Karen Witter per dieci anni, ma ha divorziato a luglio 2010. Ha avuto due figli da un matrimonio precedente."}
{"id": "2070677", "revid": "124838068", "url": "https://it.wikipedia.org/wiki?curid=2070677", "title": "Bill Prady", "text": "Ha lavorato per alcune importanti sitcom americane come \"Sposati... con figli\", \"Dharma &amp; Greg\", \"Una mamma per amica\" e per la serie TV di fantascienza \"\".\n\u00c8 stato anche produttore esterno e co-creatore della sitcom \"The Big Bang Theory\"."}
{"id": "2070678", "revid": "122336761", "url": "https://it.wikipedia.org/wiki?curid=2070678", "title": "It Takes Two (Marvin Gaye e Kim Weston)", "text": "It Takes Two \u00e8 una canzone pop registrata nel 1966 da Marvin Gaye e Kim Weston per la Motown Records.\nProdotta dall'ex marito della Weston e collaboratore di vecchia data di Gaye, William \"Mickey\" Stevenson, e scritta insieme a Stevenson e Sylvia Moy, \"It Takes Two\" ruota intorno ad un testo romantico che racconta quante cose nella vita (sogni, amore, speranze, ecc.) sono migliore se vissute in due, e non da soli. Il singolo divenne il duetto di maggior successo di Marvin Gaye, che in seguito lo reinterpreter\u00e0 insieme a Tammi Terrell.\nIl duetto di Gaye e Weston raggiunse la posizione numero 14 nella Billboard Hot 100 e la quarta nella classifica \"Billboard Soul Singles\" nel gennaio del 1967. \"It Takes Two\" \u00e8 stato anche il maggior successo di Gaye nel Regno Unito, dove raggiunse la sedicesima posizione nella classifica dei singoli nella primavera dello stesso anno.\nTracce.\nCover di Tina Turner e Rod Stewart.\nNel 1990, \"It Takes Two\" fu registrata da Tina Turner e Rod Stewart, e pubblicata come primo singolo dell'album di Stewart \"Vagabond Heart\", prodotta da Bernard Edwards.\nIl duetto fra i due artisti fu un ottimo successo in molti paesi d'europa, raggiungendo la top ten di diverse classifiche, fra cui Regno Unito, Irlanda, Italia, Austria e Paesi Bassi. In seguito il brano \u00e8 apparso su quasi tutti i greatest hits dei due cantanti\nAltre cover.\nNello stesso anno della pubblicazione della versione di Gaye, il cantante soul Otis Redding insieme a Carla Thomas registrarono una cover della canzone per il loro album di duetti \"King &amp; Queen\".\nAnche Billie Piper registr\u00f2 una cover del brano nel 1998 come lato B del suo terzo singolo \"She Wants You\".\nNel disco \"Live in New York City\", Bruce Springsteen - assieme alla sua The E-Street Band - esegue un frammento della canzone in coda al brado \"Two Hearts\""}
{"id": "2070682", "revid": "1522738", "url": "https://it.wikipedia.org/wiki?curid=2070682", "title": "Shai'tan", "text": ""}
{"id": "2070687", "revid": "767487", "url": "https://it.wikipedia.org/wiki?curid=2070687", "title": "Proposta di matrimonio", "text": "La proposta di matrimonio \u00e8 un accordo fra due persone che decidono di contrarre matrimonio.\nTradizione.\nAl fine di fidanzarsi, \u00e8 necessario fare una proposta di matrimonio, un rituale dove una persona chiede a un'altra di sposarsi fra loro. In questa forma di rituale la persona offre un anello di fidanzamento come simbolo dell'avvenuta accettazione da parte di chi ha acconsentito; a seguito di ci\u00f2 la coppia ha contratto il fidanzamento. Nella maggioranza dei riti \u00e8 l'uomo che chiede la mano della donna. Esistono per\u00f2, in alcuni paesi, tradizioni di eccezioni in casi particolari, come il 29 febbraio in Inghilterra e in Irlanda, giorno in cui \u00e8 la donna che pu\u00f2 proporre all'uomo di sposarsi. La regina del Regno Unito Vittoria propose il matrimonio al principe Alberto di Sassonia-Coburgo-Gotha. In altre culture si chiede al padre della sposa il permesso prima di proporre.\nLegislazione.\nIl fidanzamento, inteso comunemente come rapporto tra due persone privo di un vincolo giuridico, fatto salvo quanto previsto per la promessa di matrimonio dagli articoli 79, 80 e 81 del Codice civile italiano, non \u00e8 disciplinato dalla legge italiana. Bisogna poi distinguerlo dai rapporti di convivenza \"more uxorio\", in quanto il fidanzamento non \u00e8 necessariamente correlato a un rapporto di convivenza."}
{"id": "2070692", "revid": "188323", "url": "https://it.wikipedia.org/wiki?curid=2070692", "title": "Garelli Super Ciclone", "text": ""}
{"id": "2070700", "revid": "1522738", "url": "https://it.wikipedia.org/wiki?curid=2070700", "title": "Mierin Eronaile", "text": ""}
{"id": "2070702", "revid": "73843", "url": "https://it.wikipedia.org/wiki?curid=2070702", "title": "Pierpaolo Cattozzi", "text": ""}
{"id": "2070706", "revid": "1318658", "url": "https://it.wikipedia.org/wiki?curid=2070706", "title": "Shayol Gul", "text": ""}
{"id": "2070708", "revid": "599013", "url": "https://it.wikipedia.org/wiki?curid=2070708", "title": "Ingrid Lafforgue", "text": "Una delle atlete di punta della nazionale francese tra la fine degli anni sessanta e i primi anni del decennio successivo, si laure\u00f2 campionessa mondiale nello slalom speciale a Val Gardena 1970 e vinse una Coppa del Mondo della medesima specialit\u00e0.\n\u00c8 figlia di Maurice e della svedese May Nilsson, nipote dello svedese \u00c5ke Nilsson e sorella gemella di Britt, tutti a loro volta sciatori alpini di alto livello.\nBiografia.\nOttenne il suo primo risultato di rilievo in Coppa del Mondo il 3 gennaio 1969 sulle nevi di Oberstaufen, in Germania Ovest, dove concluse quarta in slalom speciale. Venti giorni dopo conquist\u00f2 la prima vittoria, che avrebbe replicato in carriera altre sei volte, a Saint-Gervais-les-Bains, in Francia, sempre in slalom.\nNella stagione seguente, grazie a una serie di successi, riusc\u00ec ad aggiudicarsi la Coppa del Mondo di slalom speciale. Ottenuto anche due medaglie ai Mondiali della Val Gardena, in Italia: la medaglia d'oro in slalom speciale e quella d'argento in slalom gigante. Il 12 marzo dello stesso anno concluse l'attivit\u00e0 agonistica con la vittoria nel gigante di Voss in Norvegia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "2070709", "revid": "287204", "url": "https://it.wikipedia.org/wiki?curid=2070709", "title": "Frank Miles", "text": "Biografia.\nPittore, specializzato nei pastelli, figlio del reverendo Robert Miles, rettore di Bingham (Nottinghamshire), un fervente Anglo-cattolico con un'alta morale e nipote di Philip John Miles (1773\u20131845).\nL'incontro con Oscar Wilde.\nFrank Miles incontr\u00f2 Oscar Wilde nel 1876 e tre anni dopo, nel 1879 trovarono insieme una casa a Londra, al numero 13 di Salisbury Street. L'abitazione era trasandata, vecchia e buia. I due amici conobbero insieme Lillie Langtry, un'attrice in cerca di successo dell'epoca, ed entrambi si innamorarono di lei cercando di corteggiarla come potevano, (Oscar arriv\u00f2 a farle una serenata) mentre Miles le dedicava alcuni dei suoi ritratti \nLangtry all'epoca era povera e chiese quale attivit\u00e0 potesse intrampredenre ai due, Miles le propose di dedicarsi alla floricoltura, la sua idea venne per\u00f2 scartata.\nNel frattempo si era sparsa la voce sui dubbi sessuali di Oscar Wilde, questo era mal visto nel mondo dei cattolici, soprattutto per quanto riguarda il padre di Frank, anche perch\u00e9 indirettamente i dubbi coinvolgevano anche suo figlio che conviveva con lui, a questo punto obbligo il figlio a non frequentare pi\u00f9 Wilde.\nWilde non credeva alle sue orecchie, mai poteva pensare che per colpa di altri la sua amicizia potesse finire, se ne and\u00f2 affermando che mai pi\u00f9 l'avrebbe rivisto, portandogli molta sfortuna: suo padre mor\u00ec poco dopo, divenne malato e alla fine venne ricoverato in un manicomio dove mor\u00ec quattro anni dopo esservi stato rinchiuso."}
{"id": "2070715", "revid": "123361538", "url": "https://it.wikipedia.org/wiki?curid=2070715", "title": "Mercedes-Benz Classe B", "text": "La Mercedes-Benz Classe B \u00e8 la monovolume di classe media di berline e station wagon della casa della stella a tre punte. \u00c8 stata prodotta in tre serie, contraddistinte rispettivamente dalle sigle di progetto W245 (dal 2005 al 2011), W246 (dal 2011 al 2019) e W247 (dal 2019).\nLe serie.\nPrima serie W245.\nLa sigla \"W245\" (o \"T245\") identifica la prima serie della Classe B. Essa condivideva la stessa base meccanica della contemporanea W169, ossia la seconda generazione della Classe A. Prodotta nello stabilimento di Rastatt, \u00e8 stata commercializzata fino alla fine dell'estate del 2011.\nSeconda serie W246.\nLa seconda generazione della Classe B viene identificata dalla sigla \"W246\": presentata in anteprima al Salone di Francoforte del 2011, viene commercializzata a partire dall'autunno dello stesso anno.\nTerza serie W247.\nLa terza generazione della Classe B viene identificata dalla sigla \"W247\": presentata in anteprima al Salone di Parigi del 2018, viene commercializzata da Febbraio 2019.\nLe versioni 200 d e 220 d dotate di un motore 2.0l con 150 e 190 cavalli rispettivamente portano al debutto i nuovi motori Euro 6d che saranno obbligatori a partire dal 2021."}
{"id": "2070721", "revid": "33689", "url": "https://it.wikipedia.org/wiki?curid=2070721", "title": "Elenco dei libri liturgici cattolici", "text": ""}
{"id": "2070726", "revid": "204012", "url": "https://it.wikipedia.org/wiki?curid=2070726", "title": "George Francis Miles", "text": ""}
{"id": "2070729", "revid": "599013", "url": "https://it.wikipedia.org/wiki?curid=2070729", "title": "Chiesa della Nativit\u00e0 di Maria Santissima (Varazze)", "text": "La chiesa della Nativit\u00e0 di Maria Santissima \u00e8 un edificio religioso sito nella frazione di Casanova, a Varazze in provincia di Savona. La chiesa \u00e8 sede della parrocchia omonima del vicariato di Varazze della diocesi di Savona-Noli.\nNelle vicinanze, oltre che al piccolo oratorio, sorgono anche la cappella di santa Caterina e la cappella del Beato Jacopo da Varagine.\nStoria e descrizione.\nLa chiesa risale al XVIII secolo, consacrata nel 1750, ha unica navata con sei cappelle laterali e campanile a cupola ribassata ricoperto di tegole in ceramica. La facciata ha linee semplici e statiche, movimentata solo da un piccolo rosone e da una nicchia con la statua del Beato Jacopo da Varagine che nacque in queste zone. Sorge infatti su una collina vicina una piccola cappella a lui dedicata ed edificata sul luogo della casa natale.\nL'interno ha la volta decorata, anche se molto scurita dal tempo e dalle candele. L'altare maggiore \u00e8 in marmo e dietro di esso si nota un massiccio coro ligneo. Gli altari delle cappelle laterali sono invece in calce e sopra di essi si trovano tele di diverse epoche, dal XVIII secolo al XX secolo. Sulla fonte battesimale \u00e8 riportata la data del 1749. Sopra l'ingresso \u00e8 posizionato un organo a canne Agati-Tronchi del 1894 (opera n\u00b0 1155), mentre nei pressi del presbiterio vi \u00e8 una cassa processionale con gruppo ligneo raffigurante il \"Beato Jacopo che porta la pace tra Guelfi e Ghibellini\", opera dello scultore savonese Giovanni Battista Rebagliati, risalente al 1930 circa.\nA fianco della chiesa sorge un piccolo oratorio, mentre dalla piazza antistante si pu\u00f2 ammirare un bel panorama della valle del Teiro fino a Varazze e al mare."}
{"id": "2070737", "revid": "857138", "url": "https://it.wikipedia.org/wiki?curid=2070737", "title": "Seaxn\u0113at", "text": "Seaxn\u0113at (o Saxn\u014dt) \u00e8 il mitico fondatore dei Sassoni. Sembra essere stato un dio venerato solo dai Sassoni, nonostante sia a volte stato associato a T\u00fdr.\nEtimologia.\nIl nome significa probabilmente \"aiuto dei Sassoni\", ovvero il dio che aiuta la trib\u00f9 nei periodi di crisi (da paragonare con il tedesco moderno \"not\", bisogno o necessit\u00e0), nonostante altre ipotesi porterebbero a \"coltello amico\" o \"amico dei Sassoni\", antico inglese \"n\u0113at\" ed antico sassone \"n\u014dt\" (odierno inglese \"neat\"), o dall'antico norreno \"nj\u00f3tr\" (antico inglese \"notu\") che significa \"divertimento\" (o \"amico\").\nSeaxn\u0113at, tra i Sassoni continentali, prende il nome di Saxn\u014dt, e viene citato in antico sassone come un dio da rifiutare durante la propria conversione al Cristianesimo, durante il voto battesimale.\nProgenitore dei Sassoni orientali.\nSeaxn\u0113at venne venerato anche in Inghilterra, dove era considerato il progenitore dei Sassoni orientali, come descritto nelle genealogie dell'Essex. Gli altri regni sassoni inglesi, Wessex e Sussex, si autoassegnano progenitori diversi.\nBibliografia.\nS. Pewsey e A. Brooks, \"East Saxon Heritage\", 1993 (per la parte di etimologia)"}
{"id": "2070739", "revid": "287204", "url": "https://it.wikipedia.org/wiki?curid=2070739", "title": "Seaxneat", "text": ""}
{"id": "2070740", "revid": "19933", "url": "https://it.wikipedia.org/wiki?curid=2070740", "title": "Seaxnot", "text": ""}
{"id": "2070741", "revid": "19933", "url": "https://it.wikipedia.org/wiki?curid=2070741", "title": "Saxn\u014dt", "text": ""}
{"id": "2070743", "revid": "767487", "url": "https://it.wikipedia.org/wiki?curid=2070743", "title": "Esperanza (Agusan del Sur)", "text": "Esperanza \u00e8 una municipalit\u00e0 di Prima classe delle Filippine, situata nella Provincia di Agusan del Sur, nella Regione di Caraga.\nEsperanza \u00e8 formata da 47 baranggay:"}
{"id": "2070746", "revid": "1924342", "url": "https://it.wikipedia.org/wiki?curid=2070746", "title": "Happy Together (singolo The Turtles)", "text": "Happy Together \u00e8 una canzone del 1967 del gruppo statunitense The Turtles estratto come primo singolo dal loro terzo album \"Happy Together\".\nPubblicato nella primavera del 1967, il singolo prese il posto del brano dei Beatles \"Penny Lane\" alla vetta della classifica \"Billboard Hot 100\", dove rimase per tre settimane arrivando sesto in Olanda e nono in Norvegia. \nFu l'unico singolo del gruppo ad arrivare in vetta ad una classifica.\nRiferimenti al brano.\nLa canzone \u00e8 stata utilizzata nella colonna sonora di numerosi film, fra cui \"The Magic Garden of Stanley Sweetheart\", \"Il cuore come una ruota\" (1983), \"Making Mr. Right\" (1987), \"Ernest Goes to Camp\" (1987), \"Una pallottola spuntata\" (1990), \"Le nozze di Muriel\" (1994), \"Happy Together\" (1997), \"Sorted\" (2000), \"Il ladro di orchidee\" (2002), \"Cherish\" (2002), \"S1m0ne\" (2002), \"Quel pazzo venerd\u00ec\" (2003) (in una cover dei Simple Plan), \"Ma m\u00e8re\" (2004), \"Imagine Me &amp; You\" (2005), \"I Simpson - Il film\" (2007), \"27 volte in bianco\" (2008), \"Shrekkato da morire \" (2010), \"Tartarughe Ninja\" (2014), \"Minions\" (2015), \"Metti la nonna in freezer\" (2018).\nIn televisione, la canzone \u00e8 stata usata in diversi episodi de \"I Simpsons\", in \"That '70s Show\", \"Cupid\", \"Scrubs - Medici ai primi ferri\", \"E.R. - Medici in prima linea\", \"Blue Jeans\", \"My Name Is Earl\" e \"The Umbrella Academy\". Innumerevoli sono stati gli utilizzi del brano nel campo pubblicitario.\nCover.\nDi \"Happy Together\" \u00e8 stata registrata una cover da artisti diversi come i Weezer, Captain and Tennille, Jason Donovan, The Nylons, Simple Plan, Donny Osmond, Leningrad Cowboys e dai Flobots. \nDa segnalare anche la versione italiana \"Per vivere insieme\" con il testo di Pino Cassia, che venne incisa da Jimmy Fontana, da I Ragazzi del Sole, dai Quelli, da Brenda Bis e da I Nuovi Angeli e che \u00e8 stata ripresa nel 2008 dai Pooh nell'album Beat ReGeneration.\nNel 1999, BMI ha nominato \"Happy Together\", con approssimativamente 5 milioni di interpretazioni solo nelle radio americana, la quarantaquattresima canzone americana pi\u00f9 suonata del ventesimo secolo, a pari merito con \"Yesterday\" dei Beatles e \"Mrs. Robinson\" di Simon and Garfunkel.\nLa performance di Frank Zappa durante il concerto \"Fillmore East - giugno 1971\" \u00e8 particolarmente degna di nota: il suo gruppo di supporto all'epoca includeva i cantanti dei Turtles Howard Kaylan e Mark Volman ed il bassista Jim Pons.\nGli stessi Kaylan e Volman realizzarono anche un remake reggae della canzone per l'ultimo album di Flo &amp; Eddie \"Rock Steady With Flo &amp; Eddie\". Pi\u00f9 recentemente, la canzone \u00e8 stata registrata da B.E. Taylor per l'album, \"Love Never Fails\", e dai Flobots.\nNel 2007 Britney Spears ha utilizzato un campionamento di \"Happy Together\" per il brano \"Ooh Ooh Baby\" contenuto nell'album \"Blackout\".\nUna cover del gruppo The xx \u00e8 stata inserita nella colonna sonora del film \"il grande Gatsby\".\nAnche l'artista bulgaro Boris Godjunov nel 1968 ne fece una cover cantata nella sua lingua nativa. Fu pubblicata anche nell'URSS dall'etichetta discografica di stato \u041c\u0435\u043b\u043e\u0434\u0438\u044f (melodija) nello stesso anno."}
{"id": "2070759", "revid": "287204", "url": "https://it.wikipedia.org/wiki?curid=2070759", "title": "Palombella", "text": ""}
{"id": "2070764", "revid": "1305772", "url": "https://it.wikipedia.org/wiki?curid=2070764", "title": "Esperanza", "text": "Esperanza (speranza in lingua spagnola) pu\u00f2 riferirsi a:"}
{"id": "2070765", "revid": "125289441", "url": "https://it.wikipedia.org/wiki?curid=2070765", "title": "Tentazioni di sant'Antonio (Bosch)", "text": "Le Tentazioni di sant'Antonio \u00e8 un dipinto a olio su tavola (70x51 cm) attribuito a Hieronymus Bosch o ad un suo seguace, databile al 1500-1525 circa e conservato nel Museo del Prado di Madrid.\nStoria.\nL'opera si trovava nel monastero dell'Escorial, senza essere per\u00f2 citata negli inventari antichi, e da qui venne trasferita nelle collezioni del Prado. Puyvelde la consider\u00f2 tra le \"Tentazioni\" inviate al monastero da Filippo II di Spagna nel 1574.\nQuesta tavola non deve confondersi con il trittico realizzato da Bosch, avente lo stesso soggetto, attualmente conservato nel Museo nazionale d'arte antica di Lisbona. Il dipinto di Madrid \u00e8 molto pi\u00f9 sereno rispetto all'agitazione che regna nel trittico.\n\u00c8 uno dei dipinti riferibile agli ultimi anni di Bosch, anche se, come il resto delle altre sue opere, non possiede una data precisa. Friedl\u00e4nder propose il 1490; altri la datarono nell'anno 1500, mentre oggi la si colloca negli anni 1500-1525. Non \u00e8 certo per\u00f2 che si tratti di un'opera autografa di Bosch: secondo alcuni, potrebbe essere opera di un imitatore o di un suo allievo, a giudicare dalla qualit\u00e0 pittorica inusualmente appiattita.\nDescrizione e stile.\nIl dipinto \u00e8 dedicato a uno dei soggetti preferiti dal Bosch: Antonio abate, il primo eremita, che riusc\u00ec a resistere agli attacchi del demonio, come riferiscono la \"Vita di sant'Antonio\" di Atanasio e la \"Legenda Aurea\" di Jacopo da Varagine. Per quanto riguarda le fonti iconografiche dell'opera, secondo Combe, l'artista si ispir\u00f2 alle scene di contemplazione fornite dagli scritti mistici di Ruysbroeck e alle litografie del \"Exercitium super Pater noster\", legate alla confraternita dei Fratelli della Vita Comune a cui era vicino. In una di tali stampe, edite in una ristampa nel 1445-1450, si vede in particolare un confratello similmente in meditazione all'aperto, presso un ruscelletto e una capanna.\nIl santo, in primo piano vicino all'inseparabile maialetto, non appare distratto dai dem\u00f2ni che lo circondano, accompagnati dalle tentazioni rappresentate in vari modi: coltelli sbeccati, scale, carri del diavolo, frammenti di armatura, piccoli dem\u00f2ni-grilli. Questi tipici elementi del repertorio fantasioso di Bosch appaiono per\u00f2 in questa tavola privi di sfrenatezza, placati e pi\u00f9 statici.\nAntonio \u00e8 imbacuccato nel saio, dove si legge un Tau, sotto la cavit\u00e0 di un albero su cui poggia un precario tetto fatto di paglia. Gli \u00e8 di fronte un ruscello, da cui prendono vita numerose figure demoniache.\nLo sfondo \u00e8 composto da una serie di \"terrazze\" di paesaggio, dai toni verdi e giallognoli, con soavi azzurri verso l'orizzonte, dove oltre le cime degli alberi spuntano le punte di torri aguzze."}
{"id": "2070766", "revid": "287204", "url": "https://it.wikipedia.org/wiki?curid=2070766", "title": "Aleksej Stepanovi\u010d Su\u0117tin", "text": "Di professione ingegnere meccanico, ottenne il titolo di Maestro Internazionale nel 1961 e di Grande Maestro nel 1965.\nSi spos\u00f2 con il grande maestro femminile Kira Zvorykina e nel 1951 nacque il loro primo figlio, Aleksandr. Vissero per un certo periodo in Bielorussia, dove presero parte a molti campionati nazionali. Aleksej vinse sei volte il campionato bielorusso e anche sua moglie Kira vinse il campionato femminile nel 1960.\nOltre che un forte giocatore, Su\u0117tin fece da allenatore e da secondo a Tigran Petrosyan in molte sue partite, tra cui quella per il campionato del mondo del 1963, che vinse contro Michail Botvinnik. Per molti anni \u00e8 stato il principale istruttore del circolo di Mosca, dove si occupava di seguire i giovani talenti.\nPrincipali risultati.\nIl suo primo importante successo \u00e8 stata la vittoria di squadra e la medaglia d'oro individuale nel campionato del mondo per studenti di Lione nel 1955, dove realizz\u00f2 l'80% dei punti.\nDal 1958 al 1966 partecip\u00f2 a sette Campionati Sovietici. I migliori risultati furono a Leningrado nel 1963 (4\u00ba-6\u00ba su 20 giocatori, dietro a \u0160tejn, Spasskij e Cholmov) e a Tallinn nel 1965 (4\u00ba-6\u00ba dietro a \u0160tejn, Paluhae\u016dski e Tajmanov).\nVinse da solo o ex aequo i tornei di Sarajevo e di Copenaghen 1965, Titovo Uzice 1966, Hastings 1966/67, L'Avana 1969, Albena 1970, Kecskem\u00e9t 1972, \nBrno 1975 (pari con Hort), Lublino 1976, Dubna 1979. Ottenne il terzo posto nei tornei di Debrecen 1961 e nel Lasker Memorial di Berlino nel 1968.\nNel 1990/91 vinse il torneo \"Hastings Challengers\" e nel 1996 il 6\u00ba campionato del mondo seniores di Bad Liebenzell.\nIl suo stile di gioco rispondeva alla filosofia che \u00abla padronanza del gioco non \u00e8 sufficiente, bisogna essere audaci, prendere rischi\u00bb.\nQuesta impostazione lo rese un avversario temibile, sempre proteso verso la vittoria.\nOpere.\nAleksej Su\u0117tin scrisse molti libri di scacchi, specialmente sul mediogioco e sulle aperture, tra cui i seguenti:"}
{"id": "2070768", "revid": "599013", "url": "https://it.wikipedia.org/wiki?curid=2070768", "title": "Cappella del Beato Jacopo da Varagine", "text": "La cappella del Beato Jacopo da Varagine \u00e8 un edificio religioso sito in posizione isolata, su una collina, nella frazione di Casanova a Varazze, in provincia di Savona.\nStoria e descrizione.\nAntica cappella di epoca incerta, si trova sul luogo ove si ritiene sorgesse la casa natale di Jacopo da Varagine.\nDeve il suo aspetto attuale ad interventi della seconda met\u00e0 del XX secolo, anche se all'interno si riconosce ancora l'antica volta a botte. Di assai modeste dimensioni, a navata unica, ha presbiterio quadrato e un piccolo campanile in facciata, sopra la porta di ingresso.\nUbicata lungo sentieri escursionistici, da qui si raggiunge, con un paio di chilometri di percorso, il santuario della Guardia che domina Varazze."}
{"id": "2070769", "revid": "757396", "url": "https://it.wikipedia.org/wiki?curid=2070769", "title": "Pallacanestro Cant\u00f9 2004-2005", "text": "Questa voce raccoglie le informazioni riguardanti la Pallacanestro Cant\u00f9 nelle competizioni ufficiali della stagione 2004-2005.\nStagione.\nLa stagione 2004-2005 della Pallacanestro Cant\u00f9, sponsorizzata Vertical Vision, \u00e8 la 48\u00aa nel massimo campionato italiano di pallacanestro, la Serie A.\nA quasi sette anni di distanza dall'ultima partecipazione ad una competizione europea, che avvenne nella stagione 1997-1998, la Pallacanestro Cant\u00f9 decise di tornare sul palcoscenico europeo, perch\u00e9 dopo il sesto posto della stagione precedente i biancobl\u00f9 avevano guadagnato il diritto di partecipare all'Uleb Cup, seconda competizione organizzata dalla ULEB. In questo modo per la campagna acquisti, visto che in Uleb Cup i giocatori extracomunitari consentiti erano solo due, si decise per la riconferma di Shaun Stonerook e per l'ingaggio di Shawnta Rogers, che divenne il giocatore pi\u00f9 piccolo mai arrivato in Europa. Inoltre vennero anche ingaggiati Sini\u0161a Kele\u010devi\u0107, ala grande considerato comunitario in Coppa ed extracomunitario per il campionato e Rimantas Kauk\u0117nas, anche lui europeo per la Coppa e \"neo comunitario\" per il campionato.\nIl campionato inizi\u00f2 con una vittoria dopo un tempo supplementari contro la Fortitudo Bologna e nelle prime nove partite Cant\u00f9 ottenne sei vittorie che la lanciarono verso la Coppa con grande entusiasmo, pur sapendo del livello elevatissimo della competizione. Cos\u00ec il 9 novembre i biancobl\u00f9 tornarono a giocarare in Europa contro la Dinamo Mosca dove per\u00f2 vennero sconfitti. Infatti in campionato per la Pallacanestro Cant\u00f9 le cose riuscivano ad andare per il verso giusto, tanto da ottenere altre sei vittorie in sette partite, mentre in Coppa si faceva molta pi\u00f9 fatica. Nel girone di andata gli uomini di Stefano Sacripanti vinsero solamente contro la Turk Telekom e si svegliarono troppo tardi nel ritorno quando vinsero quattro delle cinque partite a disposizione. In questo modo a met\u00e0 gennaio la Pallacanestro Cant\u00f9 era gi\u00e0 fuori dall'ULEB Cup e pot\u00e9 concentrarsi sul campionato e sulla Coppa Italia. In questa competizione i tifosi e i giocatori pensavano di poter scrivere il proprio nome nell'albo d'oro e questo sogno venne alimentato dalla vittoria nei quarti contro la Montepaschi Siena, ma il sogno venne poi venne ancora una volta spazzato via dalla Benetton Treviso, in semifinale, che ebbe, come l'anno precedente, la meglio. Tuttavia i canturini riuscirono a rimanere nelle posizioni alte della classifica, giocando un basket spettacolare, e credendo anche di poter ottenere un posto in Eurolega. Purtroppo ad aprile la squadra fu vittima di un calo tecnico che regal\u00f2 solo tre vittorie nelle ultime sette partite e di conseguenza la Pallacanestro Cant\u00f9 scivol\u00f2 dalla seconda posizione alla quinta, dove nei playoff avrebbero incontrato i cugini dell'Olimpia Milano. L'Armani Jeans Milano domin\u00f2 per\u00f2 la serie vincendo per 3-0 ed elimin\u00f2 i canturini dalla lotta scudetto."}
{"id": "2070770", "revid": "757396", "url": "https://it.wikipedia.org/wiki?curid=2070770", "title": "Pallacanestro Cant\u00f9 2005-2006", "text": "Questa voce raccoglie le informazioni riguardanti la Pallacanestro Cant\u00f9 nelle competizioni ufficiali della stagione 2005-2006.\nStagione.\nLa stagione 2005-2006 della Pallacanestro Cant\u00f9, sponsorizzata Vertical Vision, \u00e8 la 49\u00aa nel massimo campionato italiano di pallacanestro, la Serie A.\nIl mercato canturino per allestire la stagione fu molto movimentato. Ai primi ingaggi di Goran Jurak, Misan Nikagbatse e Nicol\u00e1s Mazzarino segu\u00ec l'addio di Shaun Stonerook, ormai uomo simbolo della gestione Sacripanti e anche quello di Rimantas Kauk\u0117nas che andorano alla Montepaschi Siena. Partecipando anche alla EuroCup della FIBA vennero anche ingaggiati Mindaugas \"Air Lithuania\" Katelynas e tre giocatori extracomunitari: Kebu Stewart, Nathan Johnson e Rowan Barrett.\nL'esordio in campionato fu amaro. Come l'anno precedente la Pallacanestro Cant\u00f9 affront\u00f2 la Fortitudo Bologna, in cui questa volta i canturini rimediarono un pesante -30. Le sorti della squadra sembrarono risollevarsi con le successive quattro vittorie e la momentanea seconda posizione, ma poi con l'inizio della FIBA EuroCup e le prime trasferte arrivarono le prime sconfitte. Fortunatamente i biancobl\u00f9 riuscirono a superare il primo turno in Coppa e nonostante l'innesto di Davide Lamma e il cambio di giocatore extracomunitario da schierare (Rowan Barrett al posto di Nathan Johnson) la loro avventuntura si ferm\u00f2 subito alla seconda fase. In quest'ottica ci furono diversi cambiamenti: Misan Nikagbatse e Nathan Johnson lasciarono la societ\u00e0 e venne ingaggiato James Collins. La Pallacanestro Cant\u00f9 per\u00f2 manc\u00f2 anche la qualificazione alla Coppa Italia e il ritorno di campionato inizi\u00f2 con quattro sconfitte di fila che relegarono i canturini nelle ultime posizioni. Cos\u00ec ad Avellino la Vertical Vision Cant\u00f9 gioc\u00f2 un match ormai decisivo per la salvezza che riusc\u00ec a vincere grazie ad un canestro sulla sirena del nuovo acquisto James Collins. Altre due sconfitte e poi arrivarono i punti decisivi contro Reggio Calabria, Basket Livorno e Roseto. Cant\u00f9 ottenne alla fine il quattordicesimo posto, sufficiente per salvarsi, ma niente playoff dopo quattro partecipazioni consecutive."}
{"id": "2070771", "revid": "757396", "url": "https://it.wikipedia.org/wiki?curid=2070771", "title": "Pallacanestro Cant\u00f9 2006-2007", "text": "Questa voce raccoglie le informazioni riguardanti la Pallacanestro Cant\u00f9 nelle competizioni ufficiali della stagione 2006-2007.\nStagione.\nLa stagione 2006-2007 della Pallacanestro Cant\u00f9, sponsorizzata Tisettanta, \u00e8 la 50\u00aa nel massimo campionato italiano di pallacanestro, la Serie A."}
{"id": "2070772", "revid": "757396", "url": "https://it.wikipedia.org/wiki?curid=2070772", "title": "Pallacanestro Cant\u00f9 2007-2008", "text": "Questa voce raccoglie le informazioni riguardanti la Pallacanestro Cant\u00f9 nelle competizioni ufficiali della stagione 2007-2008.\nStagione.\nLa stagione 2007-2008 della Pallacanestro Cant\u00f9, sponsorizzata Tisettanta, \u00e8 la 51\u00aa nel massimo campionato italiano di pallacanestro, la Serie A."}
{"id": "2070773", "revid": "757396", "url": "https://it.wikipedia.org/wiki?curid=2070773", "title": "Pallacanestro Cant\u00f9 2008-2009", "text": "Questa voce raccoglie le informazioni riguardanti la Pallacanestro Cant\u00f9 nelle competizioni ufficiali della stagione 2008-2009.\nStagione.\nLa stagione 2008-2009 della Pallacanestro Cant\u00f9, sponsorizzata NGC Medical, \u00e8 la 52\u00aa nel massimo campionato italiano di pallacanestro, la Serie A.\nRoster.\n\"Legabasket: Dettaglio statistico\""}
{"id": "2070781", "revid": "287204", "url": "https://it.wikipedia.org/wiki?curid=2070781", "title": "Opus Dei, un'indagine", "text": "Opus Dei, un'indagine \u00e8 un saggio dello scrittore e giornalista italiano Vittorio Messori.\nContenuto.\nL'autore svolge un'indagine sulla storia dell'istituzione - fondata nel 1928 da san Josemar\u00eda Escriv\u00e1 de Balaguer, sacerdote spagnolo - esaminandone la struttura, la distinzione dei suoi membri in Soprannumerari, Numerari e Aggregati, oltre ai Cooperatori, che collaborano senza far parte dell'organizzazione.\nGli iscritti sono circa 85.000, e l'autore spiega come si entra nell'Opera, quali sono gli impegni assunti dai suoi membri e come si svolge la loro vita quotidiana. Chiarisce inoltre l'aspetto della \"discrezione al limite della segretezza\" che caratterizza la Prelatura."}
{"id": "2070783", "revid": "399678", "url": "https://it.wikipedia.org/wiki?curid=2070783", "title": "Insegna (diritto)", "text": "L'insegna \u00e8 lo strumento, in genere una scritta, atto a contraddistinguere e a indicare al pubblico i locali o il luogo di svolgimento di un'attivit\u00e0 economica. I lightbox sono stand informativi luminosi e insegne indispensabili per la notte. Il loro compito principale \u00e8 aumentare la consapevolezza e la popolarit\u00e0 dell'azienda o del prodotto / servizio previsto.\nIn Italia.\nL'insegna \u00e8 disciplinata dal codice civile italiano, all'art. 2568 che, richiamando l'art. 2563 c.c., prevede come l'utilizzo di tale strumento goda del diritto di uso esclusivo al pari della ditta. L'unico requisito richiesto per l'insegna \u00e8 quello della novit\u00e0, per evitare il rischio di confusione con altra insegna gi\u00e0 esistente.\nParte della dottrina, rileva come anche all'insegna si debbano applicare i principi base della ditta e del marchio. Pertanto anche questo segno finalizzato a contraddistinguere l'imprenditore dovr\u00e0 essere veritiero e originale."}
{"id": "2070785", "revid": "94063001", "url": "https://it.wikipedia.org/wiki?curid=2070785", "title": "Segerico", "text": "Segerico fu, secondo Giordane, il re che successe ad Alarico I nel ruolo di re dei Visigoti. Regn\u00f2 solo per breve tempo prima di essere ucciso dai suoi stessi soldati.\nBibliografia.\nGiordane, \"De origine actibusque Getarum\" in Patrick J. Geary, \"Readings in Midieval History\", p. 97"}
{"id": "2070790", "revid": "1372005", "url": "https://it.wikipedia.org/wiki?curid=2070790", "title": "Berta di Borgogna", "text": "Origini familiari.\nEra la figlia secondogenita del Re di Arles o delle due Borgogne, Corrado III, come ci viene confermato sia dal \"Hugonis Floriacensis, Liber qui Modernorum Regum Francorum continet Actus\" (\"Berta filia Conradi regis Burgundi\u00e6\"), che dal monaco e cronista medievale, del secolo XI. Rodolfo il Glabro e della sua seconda moglie (come ci conferma la \"Chronica Albrici Monachi Trium Fontium\"), Matilde di Francia (943-980), che secondo la \"Genealogi\u00e6 Comitum Flandri\u00e6, Witgeri Genealogica Arnulfi Comitis\" era figlia del re dei Franchi occidentali, Luigi IV detto d'Oltremare (920 \u2013 954) e, secondo il continuatore del cronista Flodoardo, di Gerberga di Sassonia(913 circa-984), figlia del re di Germania, Enrico I l'Uccellatore e di Matilde di Ringelheim.&lt;br&gt;Corrado III era figlio del Re di Borgogna Transgiurana e poi primo Re di Arles o delle due Borgogne, Rodolfo II (come ci conferma il \"Herimanni Augiensis Chronicon\" e della moglie, Berta di Svevia (ca. 907-dopo l'8 aprile 962), detta la Filandina, unica figlia femmina, secondo il cronista Liutprando, del duca di Svevia, Burcardo II, e di sua moglie Regelinda, figlia del conte di Zurigo, Eberardo II.\nBiografia.\nBerta, verso il 980, come ci viene confermato dal \"Hugonis Floriacensis, Liber qui Modernorum Regum Francorum continet Actus\", era stata data in moglie al conte di Blois, di Chartres, di Ch\u00e2teaudun, di Tours, di Provins, e di Reims, Oddone I (\"Odone comite Carnotensium\") (950 circa \u2013 12 marzo 996), che, ancora secondo Rodolfo il Glabro, era figlio del conte di Blois, di Tours, di Chartres e di Ch\u00e2teaudun, Tebaldo I, detto l'ingannatore e della sorella di Erberto III, conte di Omois (una regione che corrisponde all'incirca all'attuale Arrondissement di Ch\u00e2teau-Thierry) e Conte di Champagne, Liutgarda di Vermandois; Liutgarda, secondo il monaco e scrittore normanno, Guglielmo di Jumi\u00e8ges (anche se non la nomina), era la figlia femmina (secondogenita) del conte di Vermandois, di Meaux, di Soissons e di Madrie e di Vexin, signore di Peronne, Senlis e San Quintino e futuro conte di Troyes, Erberto II (880 \u2013 943) e di Adele (ca. 895- ca. 931), l'unica figlia del marchese di Neustria e futuro re di Francia, Roberto I, e di Adele del Maine, come \u00e8 indicato nelle \"Europ\u00e4ische Stammtafeln\"., vol II, cap. 10 (non consultate).\n&lt;br&gt;Da un documento del 3 maggio 983, Oddone e Berta risulterebbero gi\u00e0 sposati e con prole (\"Odo comes... Berte comitisse uxoris eius, majoris filii eius Teutboldi, minoris filii eius Odonis adhuc in cunabulo quiescentis\").\nBerta, nel 996, rimase vedova; il re di Francia, Roberto II il Pio (nel dicembre del 987, il padre Ugo Capeto aveva associato al trono, mediante incoronazione a Orl\u00e9ans, per evitare che, alla sua morte, la successione potesse subire contestazioni), che, nel 992, aveva ripudiato la prima moglie, Rozala d'Ivrea, avrebbe voluto prenderla in moglie; ma dato che erano cugini di terzo grado il matrimonio venne ostacolato dal re suo padre e dal Papa.&lt;br&gt;In quello stesso anno, dopo la morte di Ugo Capeto, pur con l'opposizione di Papa Gregorio V, come riporta il monaco e cronista del XIII secolo Richer di Lorena, Berta, vedova di Oddone (\"Berta Odonis uxor\") si spos\u00f2, in seconde nozze, con Roberto II, che divenuto unico re di Francia; Roberto, come ci conferma la \"Genealogi\u00e6 Scriptoris Fusniacensis\", era l'unico figlio maschio del duca dei Franchi e conte di Parigi poi incoronato re di Francia, Ugo Capeto e, come conferma la \"Vita Roberti Regis\", di Adelaide d'Aquitania, di nobile stirpe aquitana, che, secondo la \"Acta Sanctorum\", era figlia del conte di Poitiers, conte d'Alvernia e duca d'Aquitania (\"Adelaide\u2026filia Pictavorum comitis, de progenie Caroli Magni\" moglie di \"Hugone, Francorum duce\"), Guglielmo III e di Gerloc (917-962, ribattezzata Adele) di Normandia, figlia del duca di Normandia, Rollone (870-927) e della seconda moglie, Poppa di Bayeux.&lt;br&gt;Il matrimonio, che ci viene confermato anche da Rodolfo il Glabro, era stato celebrato dell'arcivescovo di Tours, Arcibaldo, nonostante l'opposizione di molti altri membri della chiesa, tra cui il papa Gregorio V.&lt;br&gt; Roberto cerc\u00f2 di trattare col papa Gregorio V, che non volle venire a compromessi; e dato che Roberto e Berta non volevano separarsi, nel 997 il Papa gli inflisse sette anni di penitenza, minacciando la scomunica, che poi fu comminata ai due coniugi e l'interdetto al regno di Francia, dato che non si erano separati.\nNel 999 venne eletto Papa, col nome di Silvestro II, Gerberto di Aurillac (Alvernia, ca. 938\u00a0\u2013 Roma, 12 maggio 1003), che era stato insegnante di Roberto a Reims, i rapporti tra Roberto ed il papa migliorarono; infatti tolse la scomunica e l'interdetto, mantenendo per\u00f2 i sette anni di penitenza.&lt;br&gt;Il matrimonio con Berta per\u00f2 non aveva dato frutti (solo un figlio nato morto), per cui Roberto il Pio fu costretto a separarsi da Berta nell'anno 1001.\nNel 1003, dopo che la prima moglie, Rozala, era morta, come confermano gli \"Annales Elnonenses Minores\", Roberto II si spos\u00f2, in terze nozze, con Costanza d'Arles (986-\u2020 luglio 1032); il matrimonio ci viene confermato sia dalla \"Chronica Albrici Monachi Trium Fontium\" che dal \"Chronicon Hugonis, monachi Virdunensis et divionensis abbatis Flaviniacensis I\"; Costanza era figlia, secondo \"Hugonis Floriacensis, Liber qui Modernorum Regum Francorum continet Actus 9\", del conte d'Avignone, conte di Provenza e marchese di Provenza, Guglielmo I (ca.950-\u2020993) e di Adelaide d'Angi\u00f2 (ca. 947- \u20201026) (947 - 1026), figlia del Conte d'Angi\u00f2 e poi, conte di Nantes e duca di Bretagna, Folco II.&lt;br&gt;Anche se allontanata dalla Corte, Berta continu\u00f2 a fregiarsi del titolo di \"Regina Francorum\", come si pu\u00f2 notare nel documento n\u00b0 III del \"Cartulaire de Marmoutier pour le Dunois\" inerente ad una donazione del 1004, fatta assieme al figlio, Oddone (\"Bert\u00e6 regin\u00e6, Odonis comitis filii eius\"), e in un'altra donazione del 1005, fatta sempre assieme al figlio e alla nuora, come ci viene testimoniato dal capitolo V del \"Chartres Saint-P\u00e8re I, Liber Quintus\" (\"Odonis comitis, Ermengardis uxoris eius, Bert\u00e6 regin\u00e6\"), non consultato.\nIl re, Roberto II, nel 1008, in reazione all'assassinio del suo favorito, il conte Ugo di Beauvais, che aveva servito la regina Berta (sempre secondo Rodolfo il Glabro, il conte d'Angi\u00f2, Folco III Nerra, parente della regina Costanza invi\u00f2 venti cavalieri ad assassinare Ugo di Beauvais, mentre era a caccia con re Roberto. Il conte d'Angi\u00f2 poi dette rifugio e protezione ai cavalieri, ma alla fine dovette consegnarli a re Roberto), si era stancato della moglie, Costanza, aveva ripreso a frequentare Berta e si era recato a Roma, dal Papa Sergio IV, cercando inutilmente di ottenere l'annullamento del terzo matrimonio.\nBerta, a seconda delle fonti, mor\u00ec tra il 1010 e il 1016; secondo gli \"Obituaires de la province de Sens. Tome 2 / Tome 2\", Berta (\"Berta mater Odonis comitis\") mor\u00ec il 16 gennaio (\"XVII Kal Feb\"), dopo il 1010.\nFigli.\nBerta ad Oddone I di Blois diede 5 o 6 figli:\nA Roberto II di Francia, Berta diede solo un figlio nato morto, nel 999.\nCollegamenti esterni.\nWelfen"}
{"id": "2070796", "revid": "729019", "url": "https://it.wikipedia.org/wiki?curid=2070796", "title": "Castello di Chillon", "text": "Il castello di Chillon (Ch\u00e2teau de Chillon) \u00e8 situato a Veytaux, sulla riva del lago di Ginevra, vicino a Montreux, Svizzera. Esso consta di 100 costruzioni indipendenti che furono gradualmente unite e che adesso formano un unico edificio.\nStoria.\nLo sperone roccioso su cui \u00e8 stato costruito il castello fu abitato fin dall'et\u00e0 del bronzo. Le parti pi\u00f9 vecchie del castello non sono state definitivamente datate, ma la prima registrazione scritta \u00e8 del 1150. Dalla met\u00e0 del dodicesimo secolo il castello fu dimora dei conti di Savoia, e fu espanso nel tredicesimo secolo da Pietro II di Savoia. Il castello non fu mai conquistato dopo un assedio, ma cambi\u00f2 propriet\u00e0 mediante trattative.\nEdificato sopra un isolotto roccioso, che aveva la funzione di difesa naturale, mostra ad est (verso la terraferma) una doppia cinta muraria, feritoie ed un fossato. Vi sono 3 corti che si succedono dall'entrata: la bassa corte, la corte del castellano e la corte d'onore. La stanza dei conti di Savoia \u00e8 abbellita da affreschi del XIV secolo con bestiame al pascolo, mentre la cappella ha affreschi coevi con righe ondulate e figure religiose.\nAll'interno del castello ci sono alcuni plastici che ne mostrano le fasi di costruzione: da quando era un isolotto roccioso all'aspetto che ha attualmente."}
{"id": "2070799", "revid": "264444", "url": "https://it.wikipedia.org/wiki?curid=2070799", "title": "Senso del meraviglioso", "text": ""}
{"id": "2070801", "revid": "195631", "url": "https://it.wikipedia.org/wiki?curid=2070801", "title": "Kassel-Wilhelmsh\u00f6he", "text": ""}
{"id": "2070803", "revid": "647919", "url": "https://it.wikipedia.org/wiki?curid=2070803", "title": "Chiesa di San Gereone (Colonia)", "text": ""}
{"id": "2070806", "revid": "439868", "url": "https://it.wikipedia.org/wiki?curid=2070806", "title": "Cattedrale di Segovia", "text": "La cattedrale dell'Assunzione di Maria Vergine e di san Frutos, e nota anche come \"la dama delle cattedrali\" per le sue dimensioni e la sua eleganza, \u00e8 una cattedrale costruita nei secoli XVI e XVIII, in stile gotico con tratti rinascimentali. La poderosa torre campanaria \u00e8 alta 100 metri.\nCaratteristiche.\nLa costruzione fu iniziata nel 1525 secondo il progetto di Juan Gil de Honta\u00f1\u00f3n. Fu consacrata nel 1768. Demolita l'antica cattedrale di santa Maria nel 1520 durante la guerra dei Comuneros, per la vicinanza all'Alc\u00e1zar, il chiostro - pebra di Juan Guas - e altri elementi furono recuperati e riutilizzati nel nuovo edificio. La pianta prevede tre navate e ambulacro.\nIl transetto \u00e8 coperto da una cupola progettata da Pedro de Brizuela nel XVII secolo. Fra le cappelle si distinguono quella del Santissimo Sacramento, con un magnifico \"retablo\" di Jos\u00e9 de Churriguera, e quella di sant'Andrea, con un impressionante trittico di scuola fiamminga di Ambrogio Benzone; e quella della Deposizione con uno straordinario Cristo deposto, di Gregorio Fern\u00e1ndez.\nL'altar maggiore, opera di Francesco Sabatini, \u00e8 dedicato alla Regina della Pace. \u00c8 adornato da statue dei santi segoviani san Frutos, san Geroteo, san Valentino e santa Engracia. Il Coro conserva gli stalli gotici dell'antica cattedrale ed \u00e8 fiancheggiato da due grandi organi barocchi, del secolo XVIII.\nIl museo della cattedrale vanta notevoli opere artistiche di Pedro Berruguete, Juan de Juni, S\u00e1nchez Coello e Van Orley.\nLa cattedrale di Segovia \u00e8 una delle ultime cattedrali gotiche di Spagna e d'Europa, costruito nel XVI secolo (1525-1577), quando la maggior parte d'Europa ha dominato l'architettura della \"rinascita\". \nLa cattedrale ha belle finestre con trafori fine e numerose vetrate di ottima qualit\u00e0. L'interno ha una notevole unit\u00e0 di stile (tardo-gotico, barocco e neoclassico) ad eccezione della cupola costruita intorno al 1630. Volte gotiche aumento a 33 metri di altezza e misura 50 metri di larghezza e 105 a lungo. La grande cupola \u00e8 stata completata da Pedro de Brizuela nel XVII secolo. La guglia di pietra attuale coronamento della torre, risale al 1614, eretto dopo un grande incendio causato da un temporale. La guglia originale, totalmente gotico, fu costruita in mogano americano aveva struttura piramidale, ed era la torre pi\u00f9 alta in Spagna."}
{"id": "2070807", "revid": "827882", "url": "https://it.wikipedia.org/wiki?curid=2070807", "title": "Lovat'", "text": "Il Lovat' (in russo \u041b\u043e\u0301\u0432\u0430\u0442\u044c, in bielorusso \u041b\u043e\u0432\u0430\u0446\u044c, \"Lovac'\") \u00e8 un fiume della Bielorussia settentrionale e della Russia europea occidentale (oblast' di Pskov e Novgorod), tributario del lago Il'men'.\nNasce dal piccolo lago \"Lovatec\", situato nell'estremo nordest della Bielorussia nella regione delle \"alture di Gorodok\", prendendo direzione meridionale ma curvando dopo pochi chilometri per assumere direzione settentrionale. Costeggia ad oriente le \"alture di Be\u017eanicy\", bagnando la citt\u00e0 di \"Velikie Luki\"; entra successivamente in una zona pi\u00f9 piatta, spesso paludosa, ricevendo da destra l'affluente \"Kun'ja\" e da sinistra (nei pressi di \"Cholm\") la \"Loknja\". Prosegue successivamente la sua corsa verso nord, con un corso tipico del fiume di pianura, largo e sinuoso; riceve da sinistra, nel basso corso, la \"Red'ja\" e il \"Polist\"' e sfocia con un piccolo delta, condiviso con il fiume \"Pola\", nel lago Il'men'.\nIl Lovat' \u00e8 navigabile negli ultimi 70\u00a0km di corso; gela per\u00f2 nei mesi invernali, all'incirca da dicembre ad aprile.\nIl fiume Lovat' era, ai tempi dello Stato della Rus' di Kiev, una importantissima via di comunicazione e costituiva parte della grande arteria commerciale cosiddetta \"dai variaghi ai greci\"."}
{"id": "2070809", "revid": "223320", "url": "https://it.wikipedia.org/wiki?curid=2070809", "title": "Cappello di lana", "text": ""}
{"id": "2070817", "revid": "74801", "url": "https://it.wikipedia.org/wiki?curid=2070817", "title": "Frank Colacurcio", "text": "La famiglia, di origine Italiana, \u00e8 stata attiva nello Stato di Washington;e aveva il suo quartier generale a Seattle.\nIl boss Frank Colacurcio Sr..\nNel 1943 viene condannato per aver avuto rapporti sessuali con una minorenne e sei anni dopo per tentata violenza sessuale.\nProprietario di una catena di strip-bar, Frank Colacurcio Senior nel 1971 viene condannato per corruzione di forze di polizia ed estorsione. In quel periodo, secondo la polizia dell'Stato di Washington incontra Salvatore \"Bill\" Bonanno, figlio del leggendario boss mafioso di New York Giuseppe \"Joe Bananas\" Bonanno. Nel 1991 viene condannato per evasione fiscale, ma la sentenza fu ribaltata in appello.\nIndagini successive.\nNel 2003 assieme al figlio Frank Jr. viene coinvolto nel cosiddetto \"Strippergate\", una sorta di scandalo che invest\u00ec le amministrazioni locali in seguito a una maxi-indagine sui locali a luci rosse, corruzione, estorsione e assassini di matrice mafiosa nello Stato di Washington. Nel 2005 in un'indagine condotta da Polizia di Seattle, dall'FBI e dalla polizia di altri 12 Stati, Colacurcio viene condannato per frode fiscale e appare come ponte tra la criminalit\u00e0 organizzata e l'amministrazione comunale di Seattle che avrebbe nel corso degli anni favorito le sue attivit\u00e0 commerciali dietro versamento di ingenti somme di denaro, superiori al limite previsto per le donazioni. Colacurcio Sr. e Jr. vengono prosciolti.\nViene condannato per un altro tentativo di stupro.\nNel 2006 la Suprema Corte dello Stato di Washington riapre il processo per quanto riguarda l'accusa di corruzione di politici e amministratori locali.\nFrank Colacurcio muore il 2 luglio 2010 all'et\u00e0 di 92 anni al Medical center presso l'Universit\u00e0 di Washington."}
{"id": "2070819", "revid": "110157", "url": "https://it.wikipedia.org/wiki?curid=2070819", "title": "Kuta (fiume)", "text": "La Kuta \u00e8 un fiume della Russia siberiana meridionale (oblast' di Irkutsk), tributario di sinistra della Lena.\nNasce e scorre nella parte sudorientale del grande altopiano della Siberia centrale, nella sua sezione che prende il nome di \"alture dell'Angara\"; scorre in una valle ampia, spesso paludosa e coperta di foreste di conifere e betulle, con direzione dapprima occidentale, successivamente mediamente meridionale, volgendosi infine, nel basso corso, verso est. Sfocia nella Lena nel suo alto corso, presso la citt\u00e0 di \"Ust'-Kut\". Il maggiore tributario \u00e8 la \"Kupa\", proveniente dalla destra idrografica.\nIl fiume congela nei mesi compresi fra novembre ed aprile/primi di maggio.\nNel bacino del fiume si trovano importanti sorgenti di acque minerali."}
{"id": "2070823", "revid": "1656773", "url": "https://it.wikipedia.org/wiki?curid=2070823", "title": "Ryuk", "text": " \u00e8 un personaggio del manga e anime \"Death Note\".\n\u00c8 il primo \"shinigami\" a comparire nella storia ed \u00e8 anche il pi\u00f9 importante in quanto colui che d\u00e0 inizio agli eventi narrati.\nA differenza di altri personaggi appare nell'episodio pilota della serie (il cosiddetto \"Capitolo 0\"), dove incontra il piccolo Light Yagami.\nStoria.\nRyuk \u00e8 il vero motore della storia in quanto \u00e8 lui a far cadere il suo secondo Death Note, ottenuto di nascosto dal re degli \"shinigami\" (cosa che testimonia la sua scaltrezza, in quanto imbrogliare quest'ultimo \u00e8 molto difficile a detta di Rem), nel mondo degli umani. Il quaderno viene raccolto da Light Yagami, uno studente delle superiori che decide di cambiare il mondo uccidendo chi a suo parere \u00e8 giusto che muoia usando proprio il death note. Ryuk, felice di aver trovato finalmente un passatempo, rimane con Light a osservarlo, vincolato non a malincuore dal quaderno.\nNonostante il legame che stringe gioco forza con Light, Ryuk rimane neutrale (non si considera n\u00e9 dalla sua parte n\u00e9 da quella di Elle) come dio della morte: il suo distacco viene sottolineato dalle parole che rivolge a Light durante il loro primo incontro, quando gli assicura che \"non \u00e8 per niente divertente uccidere qualcuno del mondo umano standosene lass\u00f9 (nel mondo degli \"shinigami\")\"..\nRapporto con Light.\nIl rapporto tra Light e Ryuk \u00e8 particolarmente interessante: sebbene i due si possano dire alleati, in molte occasioni lo \"shinigami\" si rifiuta di dare aiuto o di fornire informazioni a Light, n\u00e9 collabora nella lotta contro Elle e Near rivelando il loro nome. Tuttavia, ritroviamo all'interno della serie alcuni elementi che legano i due personaggi: basti pensare alle false regole scritte da Ryuk che causano la scarcerazione di Light (precedentemente sospettato di essere Kira) e che riescono a salvargli la vita in pi\u00f9 di un'occasione.\nLe azioni di Ryuk, in ogni caso, sono sempre figlie del suo completo distacco e vengono svolte soltanto per divertimento o per ottenere un tornaconto personale, come ad esempio ricevere delle mele (di cui \u00e8 dipendente). Sembra essere totalmente incapace di provare affetto verso esseri umani o altri \"shinigami\": come aveva gi\u00e0 preannunciato, sar\u00e0 proprio Ryuk a mettere fine all'esistenza di Light scrivendo il suo nome sul proprio Death Note, dopo che quest'ultimo si rivela essere Kira. Nonostante Light venga ferito da Tota Matsuda e inseguito dalla polizia, Ryuk decide di tener fede alla sua promessa e uccide di suo pugno l'ex possessore del Death Note.\nFilm.\nRyuk compare anche nei due film dedicati a \"Death Note\" e il suo ruolo \u00e8 praticamente uguale a quello che ha nel manga. Lo \"shinigami\" appare anche in \"Death Note: Anime Director's Final Cut\", in cui ha anche il ruolo di narratore. All'interno di questo episodio viene inoltre mostrato nel finale il Death Note di Ryuk, su cui \u00e8 riportato il nome di Light Yagami, che Ryuk commenta con un'unica frase: \u00abTu non eri un dio, eri solo...\u00bb."}
{"id": "2070826", "revid": "254059", "url": "https://it.wikipedia.org/wiki?curid=2070826", "title": "Giberto III da Correggio", "text": "Biografia.\nDi Giberto III non si conosce n\u00e9 la data n\u00e9 il luogo di nascita esatto, figlio di Guido II da Correggio e di Mabilia della Gente, entr\u00f2 nella scena politico-militare nell'anno 1303, quando riusc\u00ec a riappacificare diverse famiglie di Parma perennemente in lotta tra loro, ed a richiamare in citt\u00e0 coloro che ne erano stati espulsi o erano fuggiti, ad eccezione dei Rossi.\nIn quell'occasione fu acclamato dal popolo ed eletto Signore e difensore della citt\u00e0 con l'appellativo de 'Il Difensore'.\nDurante la sua reggenza, ottenne per il suo casato, i castelli di Campagnola e di Fabbrico, grazie ai ripetuti successi militari sulle famiglie rivali dei Rossi e degli Este, e ad un'accorta politica di matrimoni. Sempre impegnato nelle guerre locali, Giberto si schier\u00f2 a fasi alterne a sostegno sia dei guelfi che dei ghibellini, vicino all'imperatore Enrico VII di Lussemburgo durante la cerimonia di Milano del 1311, alleato dei guelfi nelle trattative di pace coi sostenitori dell'Impero pochi anni dopo. Dopo aver sancito la pace con Guglielmo de' Rossi nel 1314 sposandone la figlia Maddalena, venne sopraffatto da una rivolta locale nel 1316, capeggiata sia dagli storici nemici come Rolando de' Rossi, figlio di Guglielmo, che da alcuni suoi famigliari, nella Parma che anni prima lo aveva proclamato difensore, che lo costrinse a rifugiarsi nel feudo di famiglia di Castelnovo di Sotto, ove mor\u00ec dieci anni pi\u00f9 tardi.\nMatrimoni e figli.\nSi spos\u00f2 in prime nozze Elena Malaspina, figlia del marchese di Morello Malaspina Mulazzo; in seconde nozze con una principessa Da Camino, probabilmente figlia Riccardo IV, conte di Ceneda e di Sopra e Signore di Treviso, Belluno e Feltre; in terze nozze nel 1312 la figlia Elena Langosco (?-1312) di Langosco Filippone, conte palatino e Imperial Lomellin Langosco, signore di Vercelli e Pavia; infine nel 1314 fu sposo di Engelenda (nota come Maddalena), figlia di Guglielmo Rossi. \u00c8 proprio per i festeggiamenti del loro fidanzamento del 1314 che il palio di Parma \u00e8 documentato per la prima volta.\nGiberto III ebbe numerosi figli:"}
{"id": "2070834", "revid": "174925", "url": "https://it.wikipedia.org/wiki?curid=2070834", "title": "Ne sutor ultra crepidam", "text": ""}
{"id": "2070836", "revid": "1543377", "url": "https://it.wikipedia.org/wiki?curid=2070836", "title": "Sitoni", "text": "I Sitoni (in latino \"Sitones\") furono un popolo vissuto in Scandinavia nel I secolo. Vengono citati solo da Tacito nel 97 nella sua \"Germania\". Tacito li considerava un popolo simile ai Sueoni, ma non \u00e8 chiaro se appartenessero, al pari di questi, ai popoli germanici settentrionali.\nDescrizione.\nSono numerose le ipotesi riguardo alle origini dei Sitoni. il nome \u00e8 un parziale errore di trascrittura di Sigtuna, uno dei principali centri del regno svedese, in seguito chiamato in latino \"Situne\". In questo caso di un ricordo del periodo in cui gli svedesi erano governati da una certa regina, descritta anche nella Saga di Disa.\nUn'altra ipotesi \u00e8 che i Sitoni vivessero nell'attuale Finlandia occidentale, e che si trattasse di coloni germanici o di un gruppo di finnici; a volte sono stati indicati come primi abitanti di Kvenland: Ky\u00f6sti Julku afferma che \u00abnon c'\u00e8 nessuna vaghezza sulla localizzazione geografica dei Sitoni\u00bb e li posiziona in Finlandia come predecessori dei Kven"}
{"id": "2070849", "revid": "838137", "url": "https://it.wikipedia.org/wiki?curid=2070849", "title": "Marco Popilio Lenate (console 139 a.C.)", "text": "Biografia.\nGli inizi della carriera politica sono relativamente sconosciuti. Fece parte di una delegazione inviata in Liguria in seguito a richieste degli abitanti di Massilia.\nNel 146 a.C. partecip\u00f2 ad una ambasciata inviata a Corinto, citt\u00e0 in seguito distrutta da Gneo Lucio Mummio.\nNel 139 a.C. fu eletto console insieme a Gneo Calpurnio Pisone.\nOttenuta la provincia proconsolare dell\"'Hispania Citerior\", richiese alla citt\u00e0 di Numanzia la resa delle armi. Gli abitanti si dimostrarono contrari ed inviarono una delegazione a Roma esigendo la ratifica del trattato firmato dal suo predecessore Quinto Pompeo Aulo. Il senato romano decise di continuare la guerra e Lenate inizi\u00f2 l'assedio della citt\u00e0, subendo ingenti perdite.\nIn seguito Lenate rafforz\u00f2 l'esercito di Quinto Servilio Cepione, governatore in Lusitania. Nel 137 a.C. fu rimpiazzato da Gaio Ostilio Mancino."}
{"id": "2070853", "revid": "729019", "url": "https://it.wikipedia.org/wiki?curid=2070853", "title": "Guerra aerea delle Falkland", "text": "Dall'aprile al giugno 1982 l'Argentina e il Regno Unito, con le rispettive forze aeronavali e terrestri, combatterono una breve campagna militare per il controllo ed il possesso delle isole Falkland (conosciute anche col nome spagnolo di \"islas Malvinas\"), della Georgia del Sud e delle isole Sandwich Australi.\nLa guerra delle Falkland \u00e8 stata la pi\u00f9 recente operazione militare intrapresa dal Regno Unito senza la partecipazione di uno o pi\u00f9 alleati al suo fianco e rimane un chiaro esempio dell'importanza assunta dall'impiego del \"potere\" aereo come arbitro delle campagne belliche congiunte terrestri e navali.\nLe forze aeree coinvolte furono per l'Argentina, la Fuerza A\u00e9rea Argentina (aeronautica militare) e l'Aviaci\u00f3n Naval (l'aeronautica navale) che operarono praticamente sempre dalle basi a terra, mentre sulle navi britanniche vennero imbarcati, oltre ai mezzi della Fleet Air Arm (l'aviazione di marina), anche aerei ed elicotteri della Royal Air Force. A questi vanno aggiunti i mezzi, soprattutto ad ala rotante, delle aviazioni leggere dell'esercito e, nel caso argentino, anche della guardia costiera.\nI combattimenti furono intensi anche se concentrati in un breve periodo, e la loro intensit\u00e0 \u00e8 testimoniata dal fatto che il numero di morti per giorno \u00e8 superiore a quello della seconda guerra mondiale. I numeri dei velivoli di prima linea erano apparentemente a favore degli argentini, con oltre cento aerei tra caccia e cacciabombardieri effettivamente operativi contro poco pi\u00f9 di una quarantina di aerei tra Harrier e Sea Harrier per i britannici, tutti imbarcati sulle navi della task force. Gli aerei argentini erano per\u00f2, sovente vecchi (come ad esempio gli 11 Canberra Mk 62 e Mk64, il cui prototipo vol\u00f2 nel 1949, 3 furono messi a terra quasi subito per mancanza di pezzi di ricambio), e in prima linea comprendevano solo i circa 15 Dassault Mirage III, (il cui prototipo vol\u00f2 nel 1956, e con un'autonomia insufficiente per raggiungere l'arcipelago), 39 (ma solo circa 30 operativi) IAI Dagger (derivati israeliani dal Mirage 5, cui nel corso del conflitto furono aggiunti 10 Mirage 50 Marta ex peruviani), 29 A4B e 16 A4C Skyhawk (cui vanno aggiunti 8 A4Q della marina, inoltre vi erano altri 5-6 cellule di A4 utilizzate per i pezzi di ricambio) tutti delle prime versioni (ben diversi in prestazioni agli A4M), la marina schierava poi 4 Dassault Super Etendard (uno dei quali fu messo a terra per fornire agli altri i pezzi di ricambio, un quinto esemplare era appena giunto nel paese e non era stato ancora riassemblato) e 6 Aermacchi Mb 339 da addestramento (che per\u00f2 erano della versione A, con avionica basilare). In totale, tra aeronautica e marina, all'inizio del conflitto erano operativi solo 91 (o 94, pi\u00f9 i 10 Mirage peruviani) apparecchi utilizzabili in missioni offensive, tra cui 15 con un'autonomia insufficiente. A questi potevano aggiungersi 31 FMA IA-58 Pucar\u00e0 operativi (di cui 24 effettivamente impiegati nel conflitto), che per\u00f2 erano aerei pensati per compiti di controguerriglia in ambienti in cui il dominio dell'aria non era messo in discussione. Inoltre tra i 216 apparecchi di tutti i tipi disponibili nell'aeronautica argentina solo 2 erano Kc-130 Hercules da rifornimento in volo, rendendo difficile (vista la distanza dalle basi di partenza) rifornire un gran numero di apparecchi per svolgere attacchi di saturazione. Questo permetteva ai britannici di godere di una teorica superiorit\u00e0, o almeno una parit\u00e0, numerica nelle acque dell'arcipelago, poich\u00e9 il grosso dei loro apparecchi era basato su portaerei, mentre gli Argentini difficilmente potevano inviare pi\u00f9 di una dozzina di apparecchi contemporaneamente sull'arcipelago. I britannici inoltre, oltre ad aerei generalmente pi\u00f9 moderni (anche se impiegarono i \"vecchi\" Avro Vulcan), avevano anche mezzi di una generazione pi\u00f9 recente, missili AIM-9L Sidewinder con capacit\u00e0 di ingaggio frontale e un sistema di comando e controllo a bordo delle navi che gestiva in modo efficace ed integrato le risorse disponibili in volo e di difesa antiaerea, e un'autonomia maggiore (ma non di molto) rispetto agli avversari che dovevano quasi sempre arrivare dalla terraferma; per contro gli argentini potevano contare su un radar sulle isole che poteva efficacemente riportare i movimenti delle pattuglie aeree britanniche anche se non gestire il coordinamento in volo. Gli attacchi aerei portati dagli argentini sulle navi britanniche furono determinati e professionali. Due fattori che giocavano a svantaggio degli argentini erano legati agli embarghi militari. L'amministrazione Carter, per le continue violazioni dei diritti umani a seguito del colpo di stato da parte dei militari argentini guidati da Jorge Rafael Videla aveva infatti posto l'Argentina sotto embargo gi\u00e0 alla fine degli anni '70, questo embargo era in via di ridiscussione proprio nel periodo immediatamente precedente all'invasione e l'amministrazione Reagan era interessata a cancellarlo a breve. Si prevedevano numerose commesse perch\u00e9 le forze aeree argentine erano equipaggiate soprattutto con apparecchi francesi e americani, e molti di questi ultimi erano davvero a corto di pezzi di ricambio o addirittura costretti a terra (come ad esempio i Grumman C-1 Trader, almeno la met\u00e0 dei Grumman S-2 Tracker antisommergibile, 14 Lockheed P2V Neptune da pattugliamento marittimo su 16, per limitarci solo alla marina). L'invasione port\u00f2 un embargo per tutta la durata del conflitto da parte dei paesi CEE, soprattutto la Francia che era l'altro grande fornitore di aerei (oltre alla Gran Bretagna, ovviamente, leader nella fornitura di elicotteri, mentre Israele invece continu\u00f2 a rispettare i propri contratti). Questo embargo imped\u00ec il rifornimento sia di munizioni (missili antiaerei per l'aeronautica e antinave per la marina, proiettili per cannoncini ecc.), sia il ritiro dei tecnici francesi che stavano risolvendo i problemi elettronici dei Super Etendard di nuova acquisizione. Inoltre il governo francese trasmise tutte le informazioni disponibili sui propri mezzi esportati in Argentina e permise ai britannici di addestrarsi nel loro uso e nella ricerca di metodi per neutralizzarli o minimizzare il danno. Molte delle informazioni sui mezzi argentini erano comunque disponibili ai britannici che si addestravano regolarmente coi francesi per quanto riguarda i Super Etendard, e alcuni piloti degli Harrier avevano volato con la Royal Australian Air Force sugli A4.\nAlla fine di quella che fu una guerra di attrito, buona parte dei mezzi aerei argentini era stata distrutta o gravemente danneggiata, o era ferma per mancanza di pezzi di ricambio, ed i britannici avevano acquisito il quasi completo controllo dei cieli sopra le isole e nell'area di mare circostante, permettendo loro una quasi totale libert\u00e0 di azione durante la campagna terrestre. Aerei argentini C-130 Hercules da trasporto riuscirono per\u00f2 a raggiungere le isole fino quasi all'ultimo giorno di conflitto, di fatto il ponte aereo tra le isole e la terraferma non fu mai interrotto.\nUn ultimo aspetto interno al regime argentino va analizzato, negli equilibri di potere della dittatura militare l'aeronautica era l'arma meno potente e prestigiosa (e nel 1982 \"governava\" la marina), questo aveva significato una minore attenzione verso l'aviazione da parte del governo. L'aviazione, anche per il suo minore peso politico, non fu coinvolta nella pianificazione del conflitto, e, da anni, si preparava solo per una guerra contro il Cile, in cui l'autonomia era una caratteristica poco importante, gli obbiettivi navali non sarebbero stati di competenza dell'aeronautica, gli attacchi sarebbero stati portati da quote medio-alte (e non bassissime, come invece accadde in questo conflitto) e non c'era un grande divario tecnologico con il potenziale avversario. Inoltre tutte e tre le forze armate avevano spostato risorse, uomini e attenzione a compiti \"politico-militari\", di carattere repressivo (voli della morte, centri di detenzione clandestini, interrogatori, indagini poliziesche, polizia segreta ecc.).\nL'inizio delle ostilit\u00e0.\nLa guerra fu preceduta dal singolare episodio dello sbarco senza preventiva autorizzazione britannica di 40 argentini, apparentemente lavoratori civili di una ditta di pesca, sulla Georgia del Sud il 19 marzo 1982; per rimuovere l'insediamento illegale e dimostrare la propria determinazione a mantenere la sovranit\u00e0 sulle isole, il governo britannico invi\u00f2 la nave pattuglia \"Endurance\", con una squadra di Royal Marines.\nAlle ore 4:30 del 2 aprile, un commando di 150 uomini della fanteria di marina argentina arrivarono in elicottero a Mullet Creek, un piccolo centro abitato a sud-ovest della capitale Stanley, e mossero verso l'interno puntando alla caserma dei Royal Marines a Moody Brook. Alle 6:15 il grosso delle forze argentine cominci\u00f2 a sbarcare nella baia di York, a est, e i 68 Royal Marines, che costituivano l'intera guarnigione britannica sull'isola furono intrappolati fra le due tenaglie dell'avanzata argentina.\nAlle 9:25, dopo una breve ma intensa resistenza i soldati inglesi si arresero vedendo sfumata ogni possibile ulteriore azione. L\"Endurance\" si ritir\u00f2 in area sicura.\nImmediatamente gli argentini trasferirono alcuni velivoli Aermacchi MB-339 da attacco leggero dell'Aviaci\u00f3n Naval insieme ai Beechcraft T-34 Mentor, monomotori ad elica da addestramento ma con capacit\u00e0 di attacco leggero, basandoli sull'aeroporto di Port Stanley che aveva comunque una pista corta e inutilizzabile per dei jet da combattimento ad alte prestazioni. Inoltre la Fuerza A\u00e9rea Argentina disloc\u00f2 sulle isole una ventina di bimotori da attacco Pucar\u00e0 disperdendoli in vari aeroporti con pista in erba, dall'isola di Pebble a Goose Green alla stessa Port Stanley. Questi mezzi potevano essere appoggiati dalla terraferma, con 3 di Super Etendard allocati nella Base Aeronaval Comandante Espora (BACE) a Gr\u00fcnbein insieme ai circa quaranta Douglas A-4 Skyhawk ancora operativi, da altre basi terrestri e dalla portaerei ARA \"Veinticinco de Mayo\" (V-2). Questi aerei erano appoggiati da velivoli di pattugliamento marittimo Lockheed P2V Neptune; gli ultimi due aerei operativi (2-P-111 e 2-P-112) svolsero un ruolo chiave di ricognizione e supporto dei Super \u00c9tendard, in particolare in occasione dell'attacco contro lo del 4 maggio. La mancanza di pezzi di ricambio, causata dal preesistente embargo sugli armamenti degli Stati Uniti verso l'Argentina, in atto sin dal 1977 a causa della \"Guerra sporca\", port\u00f2 alla cessazione delle operazioni con il velivolo prima della fine della guerra. Il loro ruolo venne svolto in seguito da EMB 111A brasiliani forniti in segreto per ovviare all'usura e all'equipaggiamento insufficiente dei Neptune, che fornirono quasi 200 ore di volo di pattugliamento marittimo, oltre a sei Aermacchi MB-326 che non vennero utilizzati nel conflitto. Il segreto per\u00f2 dur\u00f2 poco, e poich\u00e9 il Brasile aveva dichiarato una stretta neutralit\u00e0 il fatto fu motivo di imbarazzo, tanto che l'ambasciatore brasiliano a Londra, convocato dal Foreign Office per spiegazioni, offr\u00ec una curiosa compensazione mettendo a disposizione dei britannici un analogo quantitativo di velivoli. In altra circostanza per\u00f2 il Brasile trattenne un bombardiere britannico Avro Vulcan che durante una delle missioni Black Buck aveva danneggiato la sonda per il rifornimento in volo e venne costretto ad un atterraggio a Rio de Janeiro fino al termine delle ostilit\u00e0.\nArrivano i britannici.\nIl 5 aprile part\u00ec dalla base navale di Portsmouth la forza di spedizione britannica, guidata dalla portaerei leggera HMS \"Hermes\". Questa flotta si riun\u00ec il 10 aprile al largo dell'isola di Ascensione con altre unit\u00e0 provenienti da Gibilterra, nel frattempo un fotoricognitore Canberra della RAF aveva incominciato ad operare dalla base aerea, del Cile neutrale, di Punta Arenas.\nI britannici prepararono inoltre una squadriglia di Harrier GR3 per l'attacco a terra in supporto alle truppe destinate allo sbarco, il \"No 1(F) Squadron\" della RAF, richiamando personale addestrato anche dall'estero o dalle basi in Germania che ospitavano squadriglie di Harrier, come G\u00fctersloh; analogamente la Royal Navy richiam\u00f2 piloti da Australia, Canada e Stati Uniti e approntava una nuova squadriglia di Sea Harrier FRS.1, la 809 Naval Air Squadron alla quale vennero assegnati 8 aerei, degli 11 operativi rimasti in patria, da quelli in riserva a quelli del 899 NAS che gestiva l'addestramento operativo; considerato che in tutto vi erano 31 Sea Harrier esistenti oltre a due in costruzione e che 20 erano gi\u00e0 con la Task Force, 12 sulla HMS \"Hermes\" col 800 NAS e 8 sulla HMS \"Invincible\" col 801 NAS. Per il loro trasferimento era in fase di modifica una nave portacontainer, l\"Atlantic Conveyor\" della Cunard Line, sulla quale i velivoli delle due versioni di Harrier sarebbero stati imballati in \"borse\" di plastica per proteggerli dall'acqua di mare alla quale sarebbero stati esposti viaggiando sul ponte scoperto; con loro avrebbero viaggiato sei elicotteri Chinook del British Army che avrebbero dovuto assicurare il trasporto pesante dopo lo sbarco, ed uno \"squadron\" di elicotteri Westland Wessex della Royal Navy, lo 849 NAS\nI piloti dello \"squadron\" RAF selezionati per la partenza furono: Squadron Leader (caposquadriglia, equivalente a capitano pilota) Peter Harris, Flight Lt (tenente pilota) Jeff Glover, Flt Lt Mark Hare, Flt Lt John Rochfort, Sqn Ldr Bob Iveson, Wing Commander (maggiore) Peter Squire (ufficiale comandante), Flt Lt Tony Harper e Sqn Ldr Jerry Pook; ad essi si sarebbero aggiunti altri con esperienza. Nell'attesa dell'approntamento dell'Atlantic Conveyor, gli Harrier vennero modificati nella meccanica e nell'elettronica per farli operare dalle portaerei e per utilizzare i missili AIM-9L Sidewinder che avrebbero dato loro una capacit\u00e0 aria-aria.\nIl 12 aprile il cacciatorpediniere \"Antrim\", la fregata \"Plymouth\" e il rifornitore di squadra \"Tidespring\" della Royal Navy interruppero la loro breve sosta all'isola di Ascensione per imbarcare equipaggiamenti e un piccolo contingente di truppe di terra (la Compagnia M del 42\u00ba Commando e lo Squadrone D del SAS), nonch\u00e9 alcuni elicotteri: tre Westland Wessex e un Westland Scout. Queste tre navi, costituenti la Task Force 317.9 avrebbero dovuto fare rotta verso sud e unirsi alla squadra dell\"'Endurance\" per dar vita all'operazione \"Paraquet\", ossia la riconquista della Georgia del Sud. Qui le operazioni di volo erano possibili solo dai ponti delle navi e solo per elicotteri, poich\u00e9 non esisteva un'aviosuperficie praticabile e, come gi\u00e0 per gli argentini durante l'attacco iniziale, anche gli inglesi spostarono truppe con gli elicotteri, non senza grandi rischi tanto che due Westland Wessex fecero un atterraggio forzato durante un elisbarco di forze dello Special Air Service e gli equipaggi vennero recuperati con grandi difficolt\u00e0.\nNel frattempo i preparativi argentini per prolungare l'occupazione delle Falkland e per scongiurare qualunque tentativo di riconquista inglese furono all'origine del costante aumento del contingente dell'aeronautica: l'aeroporto di Stanley divenne la \"Base A\u00e9rea Militar\" (BAM) \"Malvinas\"; pi\u00f9 a sud, a Goose Green, fu istituita la BAM \"Condor\", mentre il \"Comando de la Aviaci\u00f3n Naval Argentina\" (CANA) si stanzi\u00f2 sull'isola di Pebble chiamandolo \"Estaci\u00f3n Aeronaval\" (EA) \"Calder\u00f3n\".\nQuesta espansione port\u00f2 allo schieramento di 24 IA-58 Pucar\u00e1 sulle basi di \"Malvinas\" e \"Condor\", mentre il CANA aveva schierato, sempre nella base di \"Malvinas\" sei Aermacchi MB-339 con funzioni di attacco leggero. Gli elicotteri presenti, due Bell 212 e due Boeing CH-47 del \"Grupo 7\", garantivano una limitata capacit\u00e0 di ricerca e di salvataggio, mentre due velivoli Short Skyvan e un elicottero SA 330 Puma garantivano la possibilit\u00e0 di trasporto di truppe e mezzi. La pista di Stanley non permetteva l'operativit\u00e0 normale di aerei supersonici ad alte prestazioni ma poteva ospitare aerei subsonici, anche utilizzando dei ganci d'arresto come quelli dei quali gli A-4 Shyhawk della Marina erano dotati.\nPer quanto riguarda i sistemi di sorveglianza aerea, gli argentini disponevano di un radar Westinghouse AN-TPS43 collocato sulle alture intorno a Stanley, che permetteva loro un congruo preavviso rispetto ai movimenti dei velivoli britannici in avvicinamento, per lo meno se non volavano a bassa quota. I britannici invece non disponevano di piattaforme AEW sulle loro navi, e i radar Type 965R imbarcati sui cacciatorpediniere Type 42 non fornivano prestazioni ottimali vicino alla terraferma; i radar Blue Fox degli Harrier non erano di tipo Look-down/shoot-down, oltre ad avere una portata limitata nel migliore dei casi alle 23 miglia nautiche per piccoli aerei, anche se potevano rilevare un bersaglio grosso a 40 miglia.\nIl 16 aprile venne approntato un trampolino presso la base aerea di Yeovilton per addestrare i piloti RAF del \"No 1 Squadron\" all'uso dello ski-jump delle portaerei; il 21 aprile in una riunione presso il Quartier generale della RAF vennero riesaminate le specifiche dell'impiego operativo degli Harrier GR3, che comprendevano il dispiegamento presso una base avanzata a terra dopo lo sbarco, un ruolo di difesa aerea e l'uso di bombe a guida laser; a questo scopo l\"Atlantic Conveyor\" doveva includere nel suo carico anche un consistente numero di grelle per preparare una pavimentazione nella zona di sbarco. Gli Harrier vennero tutti attrezzati con sonde per il rifornimento in volo, e con l'appoggio delle cisterne volanti Victor raggiunsero dapprima l'aeroporto di Banjul in Gambia e da l\u00ec con un'altra tappa l'isola di Ascensione; entro il 5 maggio tutti i velivoli avevano raggiunto l'isola e il giorno dopo si imbarcarono sulla Atlantic Conveyor.\nL'operazione \"Paraquet\".\nCome per tutte le altre operazioni di guerra anche la Paraquet (spregiativamente riferita dal personale inglese come \"Paraquat\", un forte diserbante) fu preceduta da azioni di ricognizioni, queste furono sostenute dai bombardieri Victor che in totale effettuarono tre missioni di sorveglianza radar a lungo raggio.\nLa prima di questa avvenne nella notte fra il 20 ed il 21 aprile e richiese l'intervento di otto aerocisterne per un volo di oltre 11\u00a0275\u00a0km e della durata di 14 ore e 45 minuti per sorvegliare un'area di 388,5\u00a0km quadrati.\nLa prima fase dell'operazione fu lo sbarco di una pattuglia delle SAS, da parte dei Westland Wessex e dei Westland Scout sul ghiacciaio Fortuna. Due giorni dopo ci fu il primo scontro armato dell'operazione: i britannici individuarono il sommergibile argentino ARA \"Santa Fe\"; la fregata \"Brilliant\" fece decollare i suoi due Westland Lynx, i quali si unirono alla caccia al sottomarino con i Wessex dell\"'Antrim\" che cercarono di colpire il battello con delle cariche di profondit\u00e0.\nNell'attacco il battello argentino rimase danneggiato e il comandante fu costretto a fare ritorno a Grytviken. Mentre il \"Santa Fe\" si dirigeva verso la Georgia del Sud venne attaccato da siluri e missili leggeri sparati dagli elicotteri inglesi.\nGravemente danneggiato, il sommergibile riusc\u00ec a raggiungere Grytviken dove fu tirato in secco.\nA quel punto gli inglesi, vista l'inconsistenza del presidio argentino attaccarono: 30 uomini del SAS furono fatti sbarcare sulla costa mentre 235 salve sparate dalle batterie navali martellavano le postazioni argentine. Scoraggiati e consapevoli della loro situazione disperata i militari argentini si arresero senza opporre resistenza.\nLe prime operazioni dalle portaerei.\nIl 18 aprile la Task Force inglese salp\u00f2 dalla base di Ascensione per dirigersi a sud, verso le Falkland. Il 21 aprile la flotta era ancora fuori dal teatro delle operazioni, quando un Boeing 707, usato come ricognitore dall'aeronautica argentina, la individu\u00f2; quest'ultimo in seguito fu intercettato da un Sea Harrier e fatto allontanare. Nei giorni successivi, il 707 ripet\u00e9 quotidianamente la ricognizione, sempre contrastato dagli Harrier della task force. Quando finalmente venne concessa l'autorizzazione ad aprire il fuoco, il ricognitore non si avvicin\u00f2 pi\u00f9 alla squadra a distanza utile.\nIl 1\u00ba maggio \u00e8 la data della prima operazione bellica della guerra delle Falkland: un Vulcan del 101\u00ba Squadron effettu\u00f2 la sua prima missione di bombardamento \"Black Buck\" partendo dalla base di RAF Wideawake sull'isola di Ascensione; questa base era inizialmente affittata agli Stati Uniti ma gli accordi di cooperazione ne garantirono ai britannici un uso tanto illimitato quanto un supporto discreto da parte dei militari statunitensi. La sortita dur\u00f2 in tutto 14 ore e 50 minuti e richiese 15 uscite di aerocisterne e non meno di 18 rifornimenti in volo per consentire a quel singolo bombardiere di giungere sul suo obiettivo, dove da un'altezza di 3.050 metri, sganci\u00f2 tutte le 21 bombe da 454\u00a0kg, lungo la pista di decollo dell'aeroporto di Stanley, sotto la scorta di uno Harrier dello \"Squadron 801\" della \"Invincible\". In realt\u00e0 soltanto un ordigno colp\u00ec la pista creando tra l'altro danni modesti, con polemiche da parte di alcuni militari inglesi, anche se la pista da allora venne interdetta ai jet da attacco, rimanendo attiva solo per gli Hercules e gli Aermacchi MB-339.\nNel tentativo di sfruttare al massimo la notevole confusione che si cre\u00f2 tra le file argentine, alle ore 7:08 la HMS \"Hermes\" fece decollare dodici Sea Harrier dello \"Squadron 800\" per attaccare gli aeroporti di Stanley e Goose Green. Durante la missione otto Harrier colpirono l'aeroporto della capitale da tre parti diverse, impiegando una tecnica particolare di bombardamento chiamata \"toss bombing\" causando danni modesti ma impedendo l'uso della struttura per un po' di tempo. Gli altri quattro Harrier invece effettuarono un attacco pi\u00f9 positivo su Goose Green, dove era stata costruita una pista per aerei leggeri denominata BAM (Base Aerea Militar) \"Condor\", mettendo fuori combattimento tre Pucar\u00e1 e uccidendo un pilota argentino, scortati da una \"Combat Air Patrol\" dello Squadron 801 in missione di interdizione aerea.\nPi\u00f9 tardi le fregate della Royal Navy \"Alacrity\" e \"Arrow\" insieme al cacciatorpediniere \"Glamorgan\" iniziarono a colpire le postazioni nemiche di Stanley facendo entrare in azione anche gli elicotteri d'attacco. Viste le numerose attivit\u00e0 aeree e navali inglesi, gli argentini pensarono all'imminenza di uno sbarco e perci\u00f2 la Fuerza a\u00e9rea argentina comp\u00ec svariate missioni contro le navi britanniche, facendo decollare i Mirage III e i Dagger che fornirono copertura a otto A-4 Skyhawk e ai bombardieri Canberra ma non trovando molti bersagli. Poco pi\u00f9 tardi due Mirage III e un Dagger furono abbattuti dai missili aria-aria AIM-9L Sidewinder lanciati dai Sea Harrier mentre alcuni apparecchi argentini colpirono ma con lievi danni le navi inglesi vicino a Stanley.\nGli argentini avevano dislocato a Pebble Island, un isolotto sulla costa nord di East Falkland dotata di una pista in terra battuta che avevano denominato BAM \"Calderon\", una squadriglia di aerei d'attacco FMA Pucar\u00e0, che avrebbe rappresentato una grave minaccia per le forze terrestri inglesi una volta sbarcate, soprattutto una volta deciso che lo sbarco sarebbe avvenuto a San Carlos, a meno di cinque minuti di volo da questa base. Pertanto venne progettata un'operazione delle forze speciali britanniche con l'obiettivo di rendere inservibili questi velivoli; una squadra di incursori dello Special Air Service venne sbarcata da elicotteri partiti dalla portaerei HMS \"Hermes\", e sabot\u00f2 gli aerei mettendo sui cruscotti delle cariche esplosive; mentre si ritirava sotto il fuoco di copertura delle navi di scorta HMS \"Glamorgan\" e HMS \"Brilliant\", si scaten\u00f2 un conflitto a fuoco con il reparto argentino presente, secondo la versione britannica; per gli argentini invece, i loro soldati rimasero nei rifugi fino al cessare del bombardamento navale.\nIl prosieguo.\nIn effetti gli argentini alle Falkland usarono gli IAI Dagger praticamente solo come bombardieri, facendoli scortare all'inizio dai Mirage IIIAE, che per\u00f2 quasi subito persero in gran parte i loro serbatoi ausiliari avendoli sganciati per sfuggire al combattimento con gli Harrier e rimanendo quindi con pochi minuti di autonomia visto che non erano dotati di sonde per il rifornimento in volo.\nDi conseguenza, i Dagger e gli Skyhawk effettuarono le loro missioni di attacco senza scorta per quasi tutta la guerra. In realt\u00e0 gli unici aerei argentini dotati della capacit\u00e0 di rifornimento in volo erano i Super Etendard e gli A-4 Skyhawk, ma la presenza di due sole aviocisterne KC-130H limitava comunque il numero di velivoli rifornibili per ogni operazione. Sull'andamento delle operazioni aeree incise anche la determinazione dopo i primi scontri da parte dello stato maggiore argentino di non far impegnare i velivoli in combattimenti aerei ma di concentrare gli attacchi contro le navi della task force, per cui i Sea Harrier interpretarono sempre la parte dei cacciatori.\nNel frattempo, i britannici avevano fatto arrivare in zona un sommergibile Diesel-elettrico della classe Oberon, la HMS \"Onyx\", per essere impiegata nelle operazioni speciali, e dopo l'affondamento dell'incrociatore \"Belgrano\" avevano posto i propri battelli nucleari al largo della costa davanti alle basi aeree argentine per fungere da picchetti radar, per cui la Task Force veniva avvisata del decollo degli aerei, rotta e consistenza numerica. A una cinquantina di miglia dall'obbiettivo per\u00f2 gli argentini si abbassavano a livello del mare e i britannici che non avevano alcun velivolo da allarme precoce non avevano di fatto alcun preavviso quando gli aerei piombavano sui bersagli.\nSempre il 1\u00ba maggio, al tramonto, un volo di tre bombardieri English Electric Canberra argentini tent\u00f2 un attacco a bassa quota verso la task force, ma venne intercettato da una Combat Air Patrol di due Sea Harrier dell\"Invincible\"; un aereo venne abbattuto da un missile ed un altro danneggiato, mentre il terzo intraprese una manovra evasiva. Il 4 maggio un Sea Harrier in missione su Goose Green venne abbattuto dalla contraerea, con la morte del pilota tenente di vascello Nick Taylor.\nGli inglesi avevano in tutto 31 Sea Harrier operativi, buona parte dei quali come detto in precedenza era stata inviata nel Sud Atlantico con la Task Force. Dopo alcune perdite operative, causate da incidenti di volo e di altra natura, arrivarono come rinforzo anche gli aerei rimasti in patria, che erano inquadrati nello \"Squadron 809\" e nello \"Headquarters Squadron\" e che vennero distribuiti con i loro piloti tra le due portaerei partendo dall\"Atlantic Conveyor\", tra i giorni 18, 19 e 20 maggio; la cosa era stata decisa il 15 in navigazione e tutti i GR3 vennero quindi assegnati alla \"Hermes\" mentre 4 Sea Harrier andarono sulla \"Hermes\" e gli altri 4 sull\"Invincible\". Anche piloti della RAF vennero \"prestati\" alla Fleet Air Arm (due erano con il 809 NAS, Flt Lt John Leeming e Steve Brown), e vari Harrier GR.3 da attacco al suolo del \"1st Squadron\" della RAF affollarono i ponti gi\u00e0 congestionati della \"Hermes\" e dell\"Invincible\". Le condizioni meteo erano in peggioramento, con l'avvicinarsi dell'inverno australe, e in un caso un Sea Harrier and\u00f2 perduto direttamente dal ponte di volo dell\"Invincible\" mentre col pilota dentro stava in preallarme di difesa aerea; col ponte reso scivoloso dall'umidit\u00e0 ed il rollio e beccheggio combinati della nave, l'aereo inizi\u00f2 a scivolare verso il bordo ed il meccanismo di sicurezza che sbloccava automaticamente i freni di stazionamento in caso di frizione a terra troppo elevata entr\u00f2 in azione; con l'aereo reso incontrollabile e in procinto di cadere dal ponte il pilota non ebbe altra scelta che eiettarsi prima di finire in mare, e venne prontamente recuperato da un elicottero di soccorso; l'indagine successiva rilev\u00f2 l'inconveniente, ma senza poter intervenire in quanto il meccanismo di sblocco era reso necessario dalla possibilit\u00e0 che un carrello di manovra cercasse di trainare un aereo col freno bloccato, danneggiandolo. Altri due \"Sea Harrier\" andarono perduti in una probabile ma non riscontrata collisione in volo, mentre investigavano su un contatto fornito loro dal controllo della difesa aerea (AAW - \"Anti Air Warfare\") che veniva gestito a turno da una delle navi di picchetto radar; il 4 maggio una pattuglia di due \"Sea Harrier\" si diresse verso il contatto su indicazione del controllore, e un altro aereo in CAP poco distante fece autonomamente lo stesso, probabilmente stimando male la propria posizione ed entrando nell'angolo morto del radar di uno dei due altri con conseguente scontro in volo; i due piloti, Lieutenant Alan Curtis e Lieutenant Commander John Eyton-Jones, scomparvero e vennero ritrovati solo alcuni rottami. Un altro \"Sea Harrier\" venne abbattuto da un missile, probabilmente un Roland, mentre stazionava al largo di Stanley in attesa di intercettare alcuni \"Pucar\u00e0\" che a loro volta si preparavano ad attaccare le truppe inglesi a terra, ed il pilota venne ripescato dopo molte ore di attesa in mare su un canotto di salvataggio ed al limite del congelamento. Un Harrier G.R.3, pilotato dal Flight Lieutenant Jeff Glover, venne abbattuto da un missile Blowpipe a Port Howard.\nComunque l'azione deterrente delle pattuglie aeree inglesi era tale che gli argentini avevano soprannominato lo Harrier \"la Muerte Negra\" (la Morte Nera) per il suo schema mimetico color ardesia e dopo i primi confronti, soprattutto dopo che i loro caccia Mirage IIIAE avevano sganciato i serbatoi ausiliari per combattere il 1\u00ba maggio diminuendo severamente la loro autonomia, ebbero precisi ordini di evitare il combattimento manovrato per concentrarsi su bersagli a terra ed in mare.\nLe operazioni aeree non sempre venivano gestite nel migliore dei modi, soprattutto da parte inglese, ed in un caso la mancanza di informazioni tra le varie componenti della task force portarono all'abbattimento di un elicottero Gazelle del British Army, con marca XX377 e in volo su Falkland Orientale, con un missile Sea Dart da parte del cacciatorpediniere \"Cardiff\", una nave della scorta agli anfibi, perch\u00e9 la presenza dell'elicottero non era stata notificata alla Centrale di Controllo Antiaereo. In un altro caso due Sea Harrier dell\"Invincible\" in missione di Combat Air Patrol rischiarono di intercettare un volo di quattro Harrier GR.3 decollati dalla \"Hermes\" per una missione di attacco al suolo, anche in questo caso perch\u00e9 non era stata notificata la presenza dei GR.3 alla sala operativa; in questo caso i missili Sidewinder non riuscirono a bloccarsi sugli ugelli dei bersagli perch\u00e9, essendo sugli Harrier posti sotto le ali, il getto caldo dei motori veniva schermato dalle ali stesse non offrendo un'impronta termica sufficiente ai sensori dei missili\nLe operazioni Black Buck.\nI cinque raid dell'Operazione \"Black Buck\" compresero una serie di attacchi sulle isole Falkland da parte dei bombardieri Avro Vulcan del No. 44 Squadron RAF, lanciati dalla base britannica sull'Isola di Ascensione, vicino all'Equatore. Gli aerei trasportarono 21 bombe da 1000 libbre (454\u00a0kg) l'una nella stiva interna, nelle prime tre missioni tese a danneggiare la pista di Stanley per impedirne l'uso da parte degli aerei veloci argentini; nelle ultime due invece vennero portati quattro missili anti-radar AGM-45 Shrike esternamente su piloni improvvisati, per distruggere i radar di controllo del fuoco delle batterie antiaeree argentine.\nSulla pista fu prodotto un solo cratere, che per\u00f2 rese impossibile l'uso di jet veloci su quell'aeroporto. Gli specialisti argentini ripararono la pista in ventiquattr'ore, ma solo a un livello di efficienza adatto ai C-130 Hercules e agli Aermacchi MB-339. Molte fonti sostengono che falsi crateri abbiano confuso l'accertamento dei danni da parte dei britannici, che tuttavia rimasero consci che la pista restava utilizzabile da parte di C-130 e FMA IA-58 Pucar\u00e1.\nIl Vulcan non aveva l'autonomia per raggiungere le Falkland senza fare rifornimento diverse volte, visto che era stato progettato per missioni di \"stand-off\" nucleare in Europa. Le aerocisterne della RAF erano per lo pi\u00f9 dei bombardieri Handley-Page Victor con un raggio d'azione analogo, per cui necessitavano a loro volta di essere rifornite in volo. Cos\u00ec, per un totale di due soli Vulcan, dei quali uno restava di scorta nel caso che l'aereo principale avesse avuto un problema, servivano undici aerocisterne: uno sforzo logistico enorme, dato che sia i bombardieri sia le aerocisterne usavano la stessa pista. L'attacco produsse un solo colpo a segno sulla pista.\nI raid, con un volo di ritorno lungo quasi 16 ore, a quei tempi furono le missioni di bombardamento pi\u00f9 lunghe della storia (superati nella Guerra del Golfo del 1991 dai B-52G dell'USAF che decollavano dagli Stati Uniti continentali ma che usavano aerocisterne in posizione avanzata).\nEntra in scena l'Exocet.\nNel 1979 il CANA aveva ordinato 14 caccia-bombardieri Super Etendard ed altrettanti missili antinave Exocet. Alla fine del 1981 l'Argentina ricevette i suoi primi cinque esemplari del modello, con i rispettivi missili, ma allo scoppio della guerra la Francia, si rifiut\u00f2 di inviare ulteriori aerei e missili, ma \u00e8 possibile che Israele abbia dato una mano agli argentini nella risoluzione dei problemi che impedivano d'interfacciare i velivoli e i loro missili.\nI cinque Super Etendard andarono a costituire la \"2 Escuadrilla de Caza y Ataque\" della \"3 Escuadra Aeronaval\", la punta di diamante delle forze aeree navali argentine (ma solo 3 furono operativi per tutto il conflitto). Il 20 aprile la squadra si trasfer\u00ec nella base in linea d'aria pi\u00f9 vicina alle Falkland e cio\u00e8 l'aeroporto di R\u00edo Grande, comunque sempre a 710\u00a0km da Stanley.\nIl 2 maggio due Super Etendard partirono per la loro prima missione, tutti gli apparecchi erano equipaggiati con l'Exocet. Alla missione avrebbero dovuto partecipare anche un gruppo d'attacco costituito dai veicoli imbarcati A-4 Skyhawk, che avrebbe dovuto sviare l'attenzione delle difese britanniche e garantire in tal modo il conseguimento del massimo risultato utile a quella ben congegnata manovra a tenaglia. Purtroppo per gli argentini gli A-4 non vennero fatti decollare poich\u00e9 la portaerei Veinticinco de Mayo fu fatta rientrare in porto dopo l'affondamento del \"General Belgrano\" e i Super Etendard, dal canto loro fecero ritorno alla base non essendo riusciti a rifornirsi in volo da un'aerocisterna. Due giorni dopo un pattugliatore dell'aviazione Lockheed P2V Neptune avvist\u00f2 un grosso bersaglio a 160\u00a0km a sud di Stanley; alle 08:45 dalla base di R\u00edo Grande partirono ancora una volta due Super Etendard che questa volta riuscirono a rifornirsi in volo e si attestarono a 15\u00a0m sul livello del mare per non essere avvistati dai radar inglesi, i due aerei risalirono a quota 40\u00a0m nel tentativo infruttuoso di acquisire gli obiettivi con i loro radar, per poi riscendere di nuovo a 15\u00a0m. La pur breve attivazione dei loro apparecchi per\u00f2 fu sufficiente a tradirne la posizione da parte dello \"Sheffield\" che fece decollare due Sea Harrier dalla HMS \"Hermes\".\nNel frattempo i due Super Etendard pilotati dal capo missione capitano di fregata Augusto Bedacarratz e dal tenente Armando Mayora, erano risaliti a quota 40\u00a0m e stavolta i loro radar scovarono le navi inglesi; poco dopo i piloti argentini lanciarono i loro missili Exocet e virando verso ovest si diressero verso la base.\nLanciato da una distanza compresa fra i 37 e i 56\u00a0km, uno dei due Exocet colp\u00ec il cacciatorpediniere Sheffield, aprendo una falla di circa 3 per 1,2 metri nella fiancata della nave, facendo scaturire un incendio di vaste proporzioni che comport\u00f2 la perdita dell'unit\u00e0 e la morte di 21 uomini dell'equipaggio. Il secondo Exocet invece pass\u00f2 vicino alla fregata \"Yarmouth\", senza per\u00f2 essere riuscito a colpirla, e cadde in mare dopo aver esaurito il propellente.\nIl 25 maggio altri due Super Etendard decollarono e incominciarono a volare in tondo per avvicinarsi alle navi della Task Force britannica da nord e cio\u00e8 da una direzione del tutto inattesa. Il comandante della task force, ammiraglio Woodward, aveva disposto una linea di picchetto radar formata da cacciatorpediniere Type 42, dietro la quale erano poste le fregate e pi\u00f9 arretrate e disposte in linea da sud a nord le due portaerei, protette da due fregate Type 22, e le navi logistiche. Mentre i velivoli argentini risalivano brevemente di quota per localizzare i loro bersagli, gli schermi dei loro radar Agave indicarono la presenza di due grosse navi e di un'altra pi\u00f9 piccola.\nA questo punto lanciarono, da una distanza di 57\u00a0km, i due Exocet: uno fu intercettato dagli apparati di contromisura elettronica e dai chaff inglesi, mentre l'altro, lanciato dal capitano di corvetta Roberto Curilovic, colp\u00ec in pieno l'importantissima nave portacontainer \"Atlantic Conveyor\", che si trovava all'estremit\u00e0 nord dello schieramento delle navi britanniche. Insieme alla nave andarono perduti in tutto dieci elicotteri (un Westland Lynx, sei Westland Wessex dell'848 Squadron della Fleet Air Arm e tre dei fondamentali CH-47 da trasporto pesante) pi\u00f9 le grate metalliche necessarie per una pista di fortuna a terra, svariati materiali per la manutenzione e dei veicoli e morirono dodici uomini dell'equipaggio tra cui il comandante civile. La nave non era stata dotata di alcun dispositivo di disturbo ed inganno, attivo o passivo, perch\u00e9 non considerata un'unit\u00e0 di alto valore e quindi non pot\u00e9 in alcun modo reagire alla minaccia.\nIl 30 maggio gli argentini diedero il via alla missione nella quale sarebbe stato utilizzato l'ultimo Exocet. All'operazione parteciparono sempre due Super \u00c9tendard (uno dei quali, e cio\u00e8 quello privo del missile, avrebbe operato come velivolo radar di riserva per l'altro, dotato dell'Exocet) e di quattro A-4 Skyhawk.\nGli aerei decollarono da R\u00edo Grande e dopo circa 50 minuti di volo furono riforniti in volo da due aerocisterne KC-130, dopo di che si abbassarono di quota e, dopo un tentativo fallito i radar dei Super Etendard riuscirono ad individuare un grosso obiettivo (gli argentini erano alla ricerca delle due portaerei inglesi) e lanciarono l'Exocet. A quel punto i Super Etendard si allontanarono mentre i quattro A-4 rimasero sulla scia del missile, due di loro furono abbattuti dai missili antiaerei mentre i piloti degli altri due riferirono di aver messo a segno dei colpi sulla portaerei HMS \"Invincible\", dalla quale si sarebbe levato del fumo. I piloti argentini degli Skyhawk, che si erano messi nella scia del missile per il proprio attacco, dichiararono di aver visto \u00ab\"una gran columna de humo negro en el horizonte\"\u00bb. Uno degli Skyhawk fu abbattuto da un missile SeaDart e, sempre secondo gli argentini, il motore sarebbe caduto su uno degli ascensori della portaerei causando un piccolo incendio\nSecondo gli inglesi, invece, la nave non era la \"Invincible\" ma la fregata \"Avenger\" che per allontanarsi dall'area aveva emesso una densa cortina fumogena, inoltre l'Exocet, ingannato dalle contro misure inglesi cadde in mare. A dimostrazione di ci\u00f2, gli inglesi pubblicarono delle foto della Invincible in perfette condizioni esterne.\nLa battaglia per Falkland Orientale.\nIl 12 maggio, mentre gli inglesi proseguivano il bombardamento navale delle posizioni attorno a Stanley sei aerei d'assalto A-4 Skyhawk del \"Grupo 5 de Caza\" divisi in due ondate di tre attaccarono il cacciatorpediniere \"Glasgow\" e la fregata \"Brilliant\". Una bomba da 227\u00a0kg, pur non essendo esplosa riusc\u00ec a mettere fuori combattimento il \"Glasgow\" trapassandone da parte a parte le fiancate in corrispondenza di una sala caldaie e provocando un allagamento; per l'intera durata del conflitto lo spolettamento degli ordigni costitu\u00ec un grosso problema per l'aviazione argentina, poich\u00e9 generalmente i detonatori delle bombe venivano regolati per innescarsi a una quota pi\u00f9 alta di quella da cui solitamente erano di fatto sganciati gli ordigni, per evitare di far detonare l'ordigno troppo vicino all'aereo attaccante. D'altra parte i piloti argentini conoscevano le capacit\u00e0 operative dei missili Sea Dart e dei relativi radar di puntamento Type 909 GWS-30 di cui erano armati i cacciatorpediniere Type 42, dei quali la marina argentina possedeva due esemplari con i quali i piloti dell'Aviazione di Marina si addestravano all'attacco antinave; di conseguenza volavano usualmente a quote molto basse proprio per evitare di essere ingaggiati da questi sistemi d'arma oltre che per rendere pi\u00f9 difficile il puntamento agli artiglieri britannici, e quindi nelle fasi iniziali della guerra molte bombe non esplosero; il fatto venne reso noto dalla BBC sulla base di informazioni inspiegabilmente rilasciate dal Ministry of Defence, dopo di che il problema venne ovviato eliminando il dispositivo di sicurezza\nIl \"Glasgow\" rappezzato provvisoriamente venne ancora utilizzato per il rilevamento di attacchi grazie al suo radar a lunga portata, ma venne rimandato in Gran Bretagna non appena arrivarono altre unit\u00e0 simili come la pi\u00f9 moderna Type 42 HMS \"Exeter\" e la HMS \"Bristol\" (della Classe Type 82), anche perch\u00e9 il suo apparato motore ebbe un cedimento e la nave era ridotta a una sola turbina da crociera. I radar a lunga portata Type 965R furono l'unica alternativa per la task force britannica alla presenza di velivoli di tipo AWACS, dei quali le portaerei non disponevano per limiti tecnici e perch\u00e9 questi mezzi, nello specifico i Fairey Gannet AEW, erano stati radiati con le ultime portaerei convenzionali; inoltre non esisteva ancora una versione di elicottero Sea King adattato a radar volante, che verr\u00e0 creata subito dopo come HAS.2; la mancanza di un efficace mezzo AEW espose le navi che trasportavano questi radar come bersagli preferenziali degli attacchi aerei avversari, che si erano anche addestrati ad eludere questi sistemi durante delle simulazioni contro i due cacciatorpediniere \"Type 42\" in possesso dell'Armada Argentina.\nGli argentini comunque pagarono ad alto prezzo la missione poich\u00e9, della prima ondata, due A-4 pilotati dal \"1er teniente\" Oscar Bustos e dal \"1er teniente\" Jorge Ibarlucea furono distrutti dai missili antiaerei Sea Wolf mentre un terzo apparecchio pilotato dal \"teniente\" Mario Nivoli si schiant\u00f2 in mare tentando di evadere i missili, nonostante il sistema Sea Dart del \"Glasgow\" non avesse ingaggiato gli attaccanti a lunga distanza per problemi tecnici; tutti e tre i piloti morirono. Durante il secondo attacco fu il sistema Sea Wolf della fregata ad incepparsi e l'attacco venne contrastato solo dalle armi leggere del \"Glasgow\", che colpirono e danneggiarono l'attaccante senza abbatterlo; successivamente, mentre l'aereo danneggiato si approssimava all'aeroporto di Stanley, si liber\u00f2 dei carichi subalari, che vennero scambiati per bombe dalla difesa antiaerea, la quale apr\u00ec il fuoco con i cannoni; il pilota, \"teniente\" Gavazzi, mor\u00ec.\nIl 14 maggio, mentre il grosso delle truppe di terra inglesi si preparava per l'invasione, un gruppo di SAS trasportato dai Sea King sbarc\u00f2 sull'isolotto di Pebble e lanciarono un attacco contro la base di Calder\u00f3n distruggendo sei Pucar\u00e1 e quattro T-43 della \"4\u00aa Escuadrilla de Ataque\". Due giorni dopo, inoltre gli Harrier riuscirono ad allontanare dalle acque delle Falkland le navi argentine riuscendo a colpire le navi trasporto truppe \" R\u00edo Carcara\u00f1\u00e1\" e \"Bahia Buen Suceso\".\nL'operazione \"Sutton\".\nLo sbarco delle truppe inglesi fu deciso per il 21 maggio quando il \"2\u00ba Par\u00e0\" prese terra a San Carlos. Era altamente probabile che in vista degli sbarchi gli argentini avrebbero effettuato un grande sforzo offensivo dall'aria, dal mare e forse anche da terra, e di conseguenza le navi della task force si erano spostate nelle acque di San Carlos per dare appoggio agli sbarchi e creare un ombrello difensivo antiaereo.\nFino alle 10:00 del 21 nell'area di San Carlos ci furono svariati combattimenti aerei in cui entrambe le parti subirono delle perdite (due Gazelle e un Harrier per gli inglesi e un CH-47 e un Puma per gli argentini). Lo Harrier GR3 abbattuto faceva parte di una coppia lanciata dalla \"Hermes\", ma il leader, Peter Squires, era rientrato per problemi al carrello lasciando il suo compagno Jeff Glover a proseguire la missione; Glover era stato quindi inviato dalla HMS \"Fearless\" in ricognizione armata su Port Howard e l\u00ec abbattuto dalla contraerea e preso prigioniero, ma i suoi colleghi lo apprenderanno dalle intercettazioni radio solo il 23 in occasione del suo trasferimento a Stanley in elicottero, e per non fargli correre rischi in quel giorno gli elicotteri vennero esclusi dalle regole di ingaggio dei caccia britannici. I due Gazelle armati vennero abbattuti da armi automatiche mentre scortavano un Sea King in missione di trasporto, e tre dei quattro membri dell'equipaggio uccisi in acqua dal fuoco degli argentini dopo che gli elicotteri erano precipitati.\nI primi attacchi argentini provenienti dalla terraferma investirono San Carlos alle 10:25 quando gli A-4 Skyhawk del \"Grupo 5 de Caza\" e i Dagger del \"Grupo 6 de Caza\" attaccarono indisturbati il cacciatorpediniere \"Antrim\" e la fregata \"Argonaut\", che furono neutralizzate. La sola perdita argentina fu un Dagger che ammar\u00f2 dopo essere stato colpito da un missile sparato dalla \"Brilliant\".\nSuccessivamente alle ore 12:00 i Pucar\u00e1 del \"Grupo 5 de Ataque\" tentarono di attaccare la fregata \"Ardent\", ma uno di questi fu distrutto dai cannoni di un Sea Harrier; il suo pilota, maggiore Tomba, tenne in aria l'aereo con un motore in fiamme fin quando possibile cercando di sfuggire all'attacco, e torn\u00f2 a piedi a Goose Green. L'attacco successivo contro le navi della Royal Navy si verific\u00f2 un'ora dopo quando gli A-4 argentini colpirono la \"Ardent\" ma due di loro furono abbattuti dagli Harrier, che erano stati rinforzati con aerei ed equipaggi dello \"Squadron 809\", usciti in pattugliamento aereo.\nUn volo di tre Dagger venne abbattuto interamente da una pattuglia di due Harrier con missili Sidewinder in un combattimento aereo manovrato.\nAlle 15:00 entr\u00f2 in azione il CANA che con la \"3\u00aa Escuadrilla de Caza\" attacc\u00f2 con bombe frenate di nuovo la fregata \"Ardent\" che questa volta per\u00f2 sub\u00ec seri danni affondando il giorno dopo. Complessivamente gli argentini avevano perso 12 aerei pi\u00f9 due elicotteri, con 4 piloti uccisi, mentre gli inglesi un Harrier e tre elicotteri, con due piloti uccisi.\nIl 22 maggio ci fu una pausa dei combattimenti aerei a causa del maltempo, di questo ne approfittarono gli inglesi per far sbarcare altre truppe e materiali, mentre gli Harrier bombardavano la base di Condor.\nIl 23 maggio alle 10:30 degli Harrier intercettarono un gruppo di elicotteri e distrussero due\nPuma e un A-109; nel pomeriggio invece gli A-4 Skyhawk, guidati dal capitano Pablo Carballo, colpirono la fregata \"Antelope\" che affond\u00f2 dopo il tentativo di disinnesco di un ordigno inesploso.\nIl 25 maggio gli inglesi subirono, forse il pi\u00f9 grosso colpo dell'intero conflitto. Il cacciatorpediniere \"Coventry\" venne attaccato dagli A-4 del Grupo 4 e 5 de Caza, mentre fungeva da picchetto radar ad ovest dell'arcipelago conteso. La nave riusc\u00ec a distruggere due dei suoi assalitori con del missili antiaerei Sea Dart, ma fu colpita a sua volta dal tenente Mariano Velasco e affond\u00f2 dopo poco tempo.\nIl 27 maggio gli attacchi aerei argentini continuarono, ma non ebbero la fortuna di quelli precedenti: Un A-4 fu abbattuto dal tiro antiaereo, due Pucar\u00e1 colpiti dal fuoco di armi leggere mentre un MB-339 fu distrutto da un missile Blowpipe lanciato dalla fanteria a terra. Anche tecniche inconsuete vennero utilizzate: il 27 maggio un Lockheed C-130 Hercules del FAA Grupo 1 lanci\u00f2 otto bombe a caduta libera direttamente dalla sua stiva merci attraverso la rampa di carico; una di esse colp\u00ec il mercantile inglese \"British Wye\" a nord della Georgia del Sud, ma rimbalz\u00f2 in mare senza esplodere, ed il mercantile continu\u00f2 indisturbato la sua rotta.\nIl consolidamento.\nNel periodo che precedette l'8 giugno gli argentini non sferrarono pi\u00f9 attacchi aerei, essenzialmente a causa del maltempo che ostacolava anche le operazioni degli Harrier, impegnati nel difficile compito di appoggiare l'avanzata delle truppe inglesi. Il 2 giugno la situazione cominci\u00f2 a migliorare, ma soltanto per gli inglesi: fu aperta una base avanzata a San Carlos, la quale consent\u00ec il dispiegamento a terra di alcuni aerei imbarcati ed elimin\u00f2 cos\u00ec la necessit\u00e0 dei voli sul mare, aumentando al contempo le ore che gli Harrier potevano trascorrere sui loro bersagli.\nD'altro canto gli argentini avevano difficolt\u00e0 ad individuare i bersagli, la cui posizione doveva essere abbastanza precisa da consentire un attacco considerando l'autonomia degli aerei e la considerevole distanza dalle basi. I due S-2E Tracker dell'Armada, pesantemente usurati e con rotture da fatica sulle cellule. vennero rimpiazzati da due EMB111 Bandeirante (2-P-201 &amp; 2-P-202) noleggiati dalla For\u00e7a A\u00e9rea Brasileira.\nIl 1\u00ba giugno un Lockheed C-130H della Fuerza Aerea Argentina, con identificativo TC-63, venne abbattuto vicino a Pebble Island da due Harrier dopo che il radar della HMS \"Minerva\" lo aveva rilevato. L'aereo venne raggiunto dopo un inseguimento e colpito a un'ala da un missile AIM-9L Sidewinder, e poi abbattuto con il cannone dal comandante Nigel Ward, comandante del Naval Air Squadron 801 basato sulla HMS \"Invincible\".\nIl 3 giugno fu compiuta la seconda missione antiradar, che aveva lo scopo di rendere inefficace l'aeroporto di Stanley. L'operazione, chiamata \"Black Buck 5\" fu effettuata da un Vulcan armato con un AGM-45 Shrike ed ebbe maggior successo delle precedenti in quanto riusc\u00ec a colpire un radar Skyguard.\nL'8 giugno gli inglesi decisero di far sbarcare le Guardie Scozzesi e quelle Gallesi a Port Pleasant, per fargli prendere parte alla tenaglia meridionale dell'avanzata inglese. L'operazione doveva avvenire dal mare a causa della distruzione di tutti i CH-47 (tranne uno) in seguito all'affondamento dell\"Atlantic Conveyor\".\nLe navi d'assalto anfibio \"Fearless\" e \"Intrepid\", insieme alle navi da sbarco \"Sir Galahad\" e \"Sir Tristam\" vennero inviate verso il passaggio di Fitzory per fornire appoggio alle truppe visto che nessun appoggio aereo poteva essere dato a causa della povert\u00e0 di protezioni naturali.\nGli argentini si accorsero inevitabilmente della piega presa dagli eventi e pertanto organizzarono un grosso sforzo operativo contro le navi e le truppe che si trovavano a bordo di queste. Vennero cos\u00ec organizzate varie ondate di attacchi: nella prima di queste il \"Grupo 5 de Caza\" avrebbe fatto decollare otto dei suoi A-4, appoggiati da quattro Mirage III del \"Grupo 6 de Caza\" mentre quattro Mirage III del \"Grupo 8 de Caza\" avrebbero dovuto neutralizzare gli Harrier presenti a San Carlos. Nel corso dell'attacco la \"Sir Galahad\" fu colpita varie volte dalle bombe degli A-4 e le esplosioni dovute a un violento fuoco di mitragliamento causarono la morte di 43 soldati e di 7 marinai; anche la \"Sir Tristam\" venne danneggiata durante lo stesso attacco.\nIn pi\u00f9 mentre attraversavano lo stretto di Falkland, gli A-4 scovarono la fregata Plymouth allo scoperto e l'attaccarono, infliggendole danni sufficienti a metterla fuori combattimento.\nIl secondo attacco, previsto per le 16:45, coinvolse quattro A-4 del \"Grupo 5 de Caza\" destinati a colpire le navi, mentre quattro A-4 del \"Grupo 4 de Caza\" avrebbero trasportato bombe anti-uomo, il tutto sotto la scorta dei Mirage III. Ma ormai le difese britanniche erano in uno stato di massima allerta e cos\u00ec mentre un A-4 riusc\u00ec a distruggere un mezzo da sbarco della \"Fearless\" gli Harrier abbatterono in rapida successione tre aerei argentini.\nIn sintesi, gli aerei della \"Fuerza A\u00e9rea Argentina\" totalizzarono durante le operazioni sulle isole pi\u00f9 di 400 missioni di attacco, 486 di ricognizione e un numero altissimo di trasporti (principalmente tramite i loro Lockheed C-130 Hercules, uno dei quali venne abbattuto da un Sea Harrier. L\"Aviaci\u00f3n Naval\" da parte sua con soli 19 aerei da combattimento tra Super Etendart e A-4 Skyhawk, realizz\u00f2 oltre 600 sortite di combattimento. Il valore dei piloti argentini non fu mai messo in discussione dagli inglesi, che anzi in varie circostanze ne elogiarono la cavalleria ed il coraggio, ma essi dopo i primi giorni di guerra non impegnarono pi\u00f9 i \"Sea Harrier\" in combattimento per ordini superiori; se intercettati, pi\u00f9 di una volta gli argentini gettarono in mare le bombe e abortirono la missione.\nGuerra elettronica.\nAnche i BAe Nimrod vennero impegnati per missioni di sorveglianza elettronica, disturbo ed inganno radar. Come i Vulcan, essi vennero dotati di punti di attacco per missili aria-aria AIM-9 Sidewinder per autodifesa, e missili antiradar Shrike, poi sostituiti dagli statunitensi AGM-88 HARM, ma a differenza di questi non si avvicinarono mai alle isole e secondo l'ammiraglio Woodward, comandante della task force, non fornirono comunque informazioni utili ai fini pratici.\nPer contro gli argentini, non essendo dotati di aerei da guerra elettronica, eseguirono con aerei di tipo Learjet dello \"Escuadron\" (squadriglia) \"F\u00e9nix\" missioni di disturbo e saturazione dei radar inglesi; gli aerei, inquadrati nel \"Grupo 1 Aerofotogr\u00e1fico\" della 2\u00aa brigata aerea, simularono incursioni dalla terraferma sfidando le intercettazioni degli Harrier nonostante fossero privi di qualunque apparecchiatura di protezione passiva, disturbo o inganno. L'operazione, del tutto improvvisata, fu nondimeno utile a distrarre velivoli di pattuglia dalle vere incursioni in arrivo, ma non era priva di rischi. Uno dei velivoli fu abbattuto infatti su Pebble Island da un missile Sea Dart lanciato dalla fregata \"Exeter\", e il capo equipaggio, vice commodoro Rodolfo De La Colina, fu l'argentino pi\u00f9 alto in grado ucciso durante il conflitto.\nEquipaggio del Learjet 35 con matricola T-24 della Fuerza A\u00e9rea Argentina abbattuto il 7 giugno 1982:\nLa fine delle operazioni.\nAl termine delle operazioni, la task force rientr\u00f2 nel Regno Unito ma lasci\u00f2 sul posto una forza navale e dei velivoli destinati a costituire una forza di reazione rapida in attesa di essere rimpiazzati dai Phantom della RAF. L\"Invincible\" col suo gruppo aereo stazion\u00f2 fuori Stanley e tre suoi aerei insieme con sei Harrier GR.3 della RAF che erano basati sulla \"Hermes\" costituirono l\"Alert Inshore Force\" a terra fino alla sua sostituzione dell\"Invincible\" con la sua gemella HMS \"Illustrious\"\nLa guerra psicologica.\nL\"Invincible\" venne data due volte per affondata o quantomeno duramente colpita dagli argentini attraverso gli Exocet, arrivando anche a dipingere la sagoma della nave (a riprova del bersaglio colpito, con data \"30.5.82\") sotto a quella del cacciatorpediniere \"Sheffield\" sulla carlinga dell'aereo che effettu\u00f2 gli attacchi; per contro gli inglesi negarono decisamente entrambe le volte, sostenendo la prima volta che entrambi i missili centrarono la \"Atlantic Conveyor\", e la seconda che il missile venne intercettato dalla fregata \"Arrow\" col sistema antiaereo di bordo. Chiunque dei due dicesse il vero, l'altro effettu\u00f2 comunque delle azioni di guerra psicologica per rafforzare il morale dei propri militari o per abbattere quello della parte avversa. Gli argentini puntarono il dito contro il fatto che l\"Invincible\" rientr\u00f2 in patria molto dopo le altre navi, e sostennero che non esistono foto ufficiali dell'evento, dato smentito quanto meno dalla foto ufficiale resa pubblica e visibile a lato."}
{"id": "2070861", "revid": "19933", "url": "https://it.wikipedia.org/wiki?curid=2070861", "title": "Sitones", "text": ""}
{"id": "2070862", "revid": "869733", "url": "https://it.wikipedia.org/wiki?curid=2070862", "title": "Elisabetta Pintor", "text": "Biografia.\n\u00c8 nata a Carrara (Massa Carrara), ma di origine sarda, laureata in Lingue e letterature straniere moderne - Indirizzo europeo (Inglese) presso la Facolt\u00e0 di Lettere e Filosofia dell'Universit\u00e0 di Pisa, citt\u00e0 dove ha vissuto per il periodo degli Studi. Dopo un soggiorno tra Londra e Cambridge (insegna italiano al Queens' College (Cambridge), Inghilterra), lavora negli anni '80 all'Istituto Italiano di Cultura di Madrid, diretto da Marco Miele e frequenta i poeti e gli scrittori della capitale, abitando nella Residencia de Estudiantes. Esordisce nel giornalismo su \"Alfabeta\" rivista fondata da appartenenti al Gruppo 63, \"El Globo\" e \"El Pa\u00eds\", realizzando in seguito da Milano interviste a personalit\u00e0 del mondo dell'editoria, dell'arte e del design. Scrive per \"La Nazione\", \"l'Unit\u00e0\", \"Epoca (rivista)\", \"Cambio 16\" \"(revista)\" ed altre testate. Fra gli intervistati Igor Mitoraj, Renzo Piano, Vittorio Gassman e Helmut Newton. Nel 1990 approda al \"Corriere della Sera\" e scrive articoli di cultura di ambito spagnolo e ispano-americano. Passa nel 1997 a \"La Stampa\" di Torino continuando a collaborare a testate estere. Ha dato voce, per la prima volta, agli scrittori di lingua spagnola come Manuel V\u00e1zquez Montalb\u00e1n, Juan Madrid, Andreu Martin, Fernando Savater, Pedro Almod\u00f3var( in occasione della prima pubblicazione di Patty Diphusa y otros textos Ed. Anagrama 1991), Javier Mar\u00edas (trad. it.), Enrique Vila-Matas (trad. it.), Almudena Grandes, Carmen Mart\u00edn Gaite, Paco Ignacio Taibo II, Clara Jan\u00e9s, Lu\u00eds Antonio de Villena, ed altri.\nCollegamenti con altre personalit\u00e0.\nHa curato per l'inserto Corriere della Sera Cultura, domenica 11 novembre 1990, la conversazione a due voci tra Manuel V\u00e1zquez Montalb\u00e1n e Jorge Sempr\u00fan, \"La Guerra \u00e8 finita, la Storia no. Franchisti, comunisti: il potere cancella e riscrive\".\nHa pubblicato, per la prima volta, la lettera di Mussolini, che si trova in suo possesso, al Console spagnolo di Milano Canthall, conservata a Madrid nell'archivio del Ministerio de Asuntos Exteriores di cui si fa cenno in un saggio dello storico Javier Tusell G\u00f3mez\nPer il 100\u00ba anniversario della nascita di Federico Garc\u00eda Lorca ha dato voce alla sorella Isabel \"Parla La Sorella\" su \"La Stampa\" ed \u00e8 uscito l'articolo \"Garc\u00eda Lorca, poeta, goloso di vita\" su \"La Nazione\". Gli articoli sono stati anche inseriti nel catalogo on line della Biblioteca del \"Centro Federico Garc\u00eda Lorca\" in Granada, in Spagna\nFra gli intervistati, i profili e gli autori di libri recensiti sulla stampa italiana Carlos Fuentes, Elena Poniatowska, Jorge Luis Borges, Juan Carlos Onetti , \u00c1lvaro Cunqueiro, Augusto Monterroso, Julio Cort\u00e1zar, Juan Benet, Juan Mars\u00e9, Juan Jos\u00e9 Arreola, Merc\u00e8 Rodoreda, Fernando Arrabal ed altri.\nIn occasione della ristampa de \" La vita agra\" di Luciano Bianciardi e dell'uscita della biografia \"Vita agra di un anarchico\" ha intervistato la figlia Luciana: sua compagna di corso all'Universit\u00e0 di Pisa. \nDall'incontro con Vincenzo Consolo, nell'ora della Strage di Via Palestro a Milano, nacque il testo \"La calata dei Barbaros in una notte d'estate\" a firma dello scrittore siciliano.\nNell'aprile del 2012 ha recuperato e reso possibile il ritorno in Spagna dell'opera su tavola di Gerardo Rueda (Atocha, 1960) esposta alla XXX Biennale di Venezia, appartenuta allo scrittore Antonio Porta (Leo Paolazzi)."}
{"id": "2070864", "revid": "80339", "url": "https://it.wikipedia.org/wiki?curid=2070864", "title": "Velikaja (Oblast' di Pskov)", "text": ""}
{"id": "2070868", "revid": "1305772", "url": "https://it.wikipedia.org/wiki?curid=2070868", "title": "Malling", "text": ""}
{"id": "2070872", "revid": "21880", "url": "https://it.wikipedia.org/wiki?curid=2070872", "title": "Parque Ind\u00edgena do Xingu", "text": ""}
{"id": "2070875", "revid": "339392", "url": "https://it.wikipedia.org/wiki?curid=2070875", "title": "Piccolo circolo", "text": ""}
{"id": "2070876", "revid": "124711914", "url": "https://it.wikipedia.org/wiki?curid=2070876", "title": "Claudio Risi", "text": "Biografia.\nFiglio di Dino e fratello maggiore di Marco, inizi\u00f2 a lavorare nel 1972 come segretario di edizioni nel film di Mario Monicelli Vogliamo i colonnelli (aiuto regista Carlo Vanzina) e come aiuto regista nel film di Carlo Di Palma \"Teresa la ladra\" e, dal 1974 al 1984, del padre in una decina di film, a partire da \"In nome del popolo italiano\" fino a \"Dagobert\".\nEsord\u00ec alla regia a met\u00e0 anni ottanta con opere di ambientazione balneare come \"Windsurf - Il vento nelle mani\" e il televisivo \"Yesterday - Vacanze al mare\". In seguito diresse le tre stagioni della serie televisiva \"I ragazzi della 3\u00aa C\", che gli valsero per due volte (nel 1987 e nel 1988) il Telegatto per il miglior telefilm italiano. Nel 2005 firm\u00f2 insieme al padre la regia del documentario \"Rudolf Nureyev alla Scala\" (destinato all'Home video), per poi dirigere i cinepanettoni pre-natalizi \"Matrimonio alle Bahamas\" (2007) e \"Matrimonio a Parigi\" (2011), entrambi con Massimo Boldi protagonista.\nRisi \u00e8 morto il 26 aprile 2020 a 71 anni in un ospedale romano a causa di complicazioni dovute a un infarto che lo aveva colpito due mesi prima."}
{"id": "2070877", "revid": "290948", "url": "https://it.wikipedia.org/wiki?curid=2070877", "title": "Controllo Adattativo", "text": ""}
{"id": "2070880", "revid": "48141695", "url": "https://it.wikipedia.org/wiki?curid=2070880", "title": "ETR 340", "text": ""}
{"id": "2070884", "revid": "1543377", "url": "https://it.wikipedia.org/wiki?curid=2070884", "title": "Louise Jopling", "text": "Biografia.\nNacque con il nome di Louise Jane Goode. Scrittrice, pittrice, attrice, una delle pi\u00f9 versatili artiste dell'epoca vittoriana. A diciassette anni si spos\u00f2 con il funzionario Frank Romer. Dopo il 1860 studi\u00f2 a Parigi con Charles Joshua Chaplin e Alfred Stevens. Nel 1874, vedova, si spos\u00f2 con Joseph Middleton Jopling. Nel 1884 muore il secondo marito. Nel 1887 si sposa per la terza volta con l'avvocato George W. Rowe. \nL'incontro con Oscar Wilde.\nQuando Oscar Wilde si trovava a Londra conobbe la Jopling, e partecip\u00f2 ai suoi incontri dove celebri erano i suoi battibecchi con James Abbott McNeill Whistler. \nOpere.\nIl suo quadro \"Five O'Clock Tea\" il T\u00e8 delle 5 del pomeriggio fu venduto per 400\u20a4 nel 1874. Ha partecipato a mostre internazionali come quella a Filadelfia del 1876, e Parigi del 1878\nPer quanto riguarda l'attivit\u00e0 di scrittrice ha pubblicato un libro che parlava di arte, e un'autobiografia, \"Twenty Years of My Life\". ma anche molti versi di poesia.\nLei \u00e8 stata coinvolta anche in altre attivit\u00e0, molto impegnata nella causa del femminismo."}
{"id": "2070886", "revid": "204012", "url": "https://it.wikipedia.org/wiki?curid=2070886", "title": "Louise Jane Goode Romer Jopling Rowe", "text": ""}
{"id": "2070900", "revid": "1654832", "url": "https://it.wikipedia.org/wiki?curid=2070900", "title": "Laura Solari", "text": "Biografia.\nFiglia dello scultore Antonio Camaur, educata in un collegio viennese, dopo avere frequentato le Scuole Industriali a Trieste, tenta di seguire l'attivit\u00e0 del padre frequentando l'Accademia di Belle Arti di Milano, ma dopo il diploma si avvicina al mondo del cinema partecipando al cortometraggio \"\u00c8 arrivato quel signore\" ed a una pellicola sul mondo del Teatro alla Scala di Milano e i suoi spettatori intitolata \"Regina della Scala\".\nNel 1937, partecipa ad un concorso per nuove attrici della casa di produzione Era Film, di Roma, arrivando seconda; gi\u00e0 notata da Camillo Mastrocinque con cui girer\u00e0 i suoi primi film, inizia la sua lunga attivit\u00e0 nel mondo della celluloide. Come interprete nel film \"Don Pasquale\", presentato alla Mostra del Cinema di Venezia nel settembre 1940, suscita l'interesse dei cineasti tedeschi che la vollero come protagonista del film girato in compartecipazione italo-tedesca \"Musica per Gloria\" (\"Alles fur Gloria\"). Facilitata dalla sua padronanza della lingua tedesca, riscosse grande successo in Germania ed infatti la Tobis la scrittur\u00f2 come protagonista del film \"L'affare Styx\" (\"Die Sache mit Styx\"). Subito dopo fu prescelta dalla Ufa per interpretare il film \"Ghepe\u00f9\".\nForte del suo aspetto di giovane aristocratica, simpatica e colta, molto vicina ad alcune \"star americane\", Solari riesce in poco tempo a diventare una delle dive pi\u00f9 acclamate, non solo in Italia.\nIl teatro.\nFinito il conflitto mondiale per molti divi dello schermo arriva la crisi determinata anche dalle precarie condizioni dell'industria cinematografica romana; la Solari, come molti altri, si avvicina al teatro che diventer\u00e0 la sua principale attivit\u00e0 dopo quella del cinema.\nAvr\u00e0 anche una propria compagnia, con cui rappresenter\u00e0 numerosi testi di prosa, di vari generi, sino agli anni '60.\nReciter\u00e0 con Gassman, Nazzari, Calindri, Tofano ed altri, sar\u00e0 presente anche in televisione, dagli inizi delle trasmissioni regolari della RAI, 1954, con le regie di Ferrero, Landi, Majano, ed altri, attiva anche nella prosa radiofonica, sia nelle commedie che nei radiodrammi."}
{"id": "2070901", "revid": "204012", "url": "https://it.wikipedia.org/wiki?curid=2070901", "title": "Tonaca albuginea", "text": ""}
{"id": "2070903", "revid": "204012", "url": "https://it.wikipedia.org/wiki?curid=2070903", "title": "Bulbi oculari", "text": ""}
{"id": "2070911", "revid": "320578", "url": "https://it.wikipedia.org/wiki?curid=2070911", "title": "ETA (aliante)", "text": ""}
{"id": "2070916", "revid": "729019", "url": "https://it.wikipedia.org/wiki?curid=2070916", "title": "Alessandro Bottacchiari", "text": "Biografia.\nProveniente dalla frazione aquilana di Paganica, \u00e8 cresciuto rugbisticamente nella squadra del capoluogo abruzzese,\nCon L'Aquila si aggiudic\u00f2 il campionato 1993-94, conquistato battendo in finale il pi\u00f9 quotato Milan, e realizz\u00f2 durante tutta la sua militanza 29 mete in 146 incontri di campionato.\nEsord\u00ec in Nazionale a 36 anni in occasione della in Inghilterra, e disput\u00f2 altri 5 incontri tra il 1991 e il 1992."}
{"id": "2070918", "revid": "122963695", "url": "https://it.wikipedia.org/wiki?curid=2070918", "title": "Liceo scientifico Torquato Taramelli", "text": "Il Liceo scientifico Taramelli, unico indirizzo scientifico presente a Pavia fino al 1960, \u00e8 divenuto statale solo dopo il 1923. Situato nel centro storico della citt\u00e0, l'istituto prende il nome dal geologo Torquato Taramelli.\nStoria.\nL'attuale liceo si trova in quello che a partire dal XV secolo era un florido convento carmelitano in cui era tenuta una scuola di teologia di preparazione alla laurea.\nNel XVII secolo il convento fu sede di una facolt\u00e0 di filosofia (come rivela un \"tesario\" del 1695). A partire dal 1799 fu poi sede delle scuole Normali e alloggio degli insegnanti.\nStruttura.\nLa struttura dell'edificio \u00e8 costituita da un porticato sorretto da ventidue colonne, abbellite da alcuni semplici capitelli. Nel centro del cortile si trova un grande cedro del Libano che sovrasta tutta la struttura e allo stesso tempo d\u00e0 una certa armonia e quiete al porticato. Il cortile \u00e8 collegato (assieme a tutta la struttura) direttamente sia alla piazza del Carmine (a pochi passi dall'istituto) sia all'interno della chiesa che d\u00e0 sulla piazza.\nChiostro.\nIl convento si estendeva su tutto il fianco destro della chiesa del Carmine. Chiesa e Convento costituivano una sorta di\nisola circoscritta da: Piazza del Carmine, Via Mascheroni, Via XX Settembre, Largo Panizza, Via Roma.\nBen poco rimane per\u00f2 dello stabile precedente, sopravvivono unicamente due porte, attigue alla chiesa. Nel 1700 a causa di esigenze scolastiche il Chiostro venne trasformato in sede di facolt\u00e0 filosofica. Lo stabile venne successivamente modificato costruendo due portali archiacuti in terracotta che sono tutt'oggi visibili, uno dalla sacrestia e l'altro nella settima Cappella di destra come comunicazione tra il Chiostro e la Chiesa.\nEdificato presumibilmente nel 1461 conserva tuttora l'aspetto quattrocentesco: la galleria \u00e8 retta da massicce volte che sorreggono le strutture sovrastanti e serve da pausa tra due ambienti che hanno funzioni diverse. Tramite un passaggio coperto il chiostro \u00e8 collegato alla piazza, di forma quadrangolare, circondata da strettoie alternate a sequenze di colonne e arcate.\nAl centro del cortile si trova un Cedro del Libano.\nL'attendibilit\u00e0 delle fonti pu\u00f2 essere verificata sul sito della Diocesi della Chiesa del Carmine di Pavia, e dalla ricerca effettuata dal professor Giorgio Pavido, insegnante di disegno e vicepreside ormai in pensione alla scuola statale \"Torquato Taramelli\" di Pavia, effettuata su basi cartacee reperibili nelle biblioteche pavesi e documenti depositati all'interno della scuola stessa."}
{"id": "2070926", "revid": "89688", "url": "https://it.wikipedia.org/wiki?curid=2070926", "title": "Programma tv", "text": ""}
{"id": "2070928", "revid": "89688", "url": "https://it.wikipedia.org/wiki?curid=2070928", "title": "Programma TV", "text": ""}
{"id": "2070931", "revid": "20084509", "url": "https://it.wikipedia.org/wiki?curid=2070931", "title": "Small Town", "text": ""}
{"id": "2070938", "revid": "486946", "url": "https://it.wikipedia.org/wiki?curid=2070938", "title": "Ere di Uru", "text": ""}
{"id": "2070941", "revid": "1543377", "url": "https://it.wikipedia.org/wiki?curid=2070941", "title": "Valerie Jarrett", "text": "\u00c8 stata una consigliera politica del Presidente degli Stati Uniti d'America Barack Obama ed \u00e8 stata nominata co-dirigente del \"Progetto di Transizione Obama-Biden \". \nLa Jarrett \u00e8 una dei tre Consiglieri Anziani del Presidente Obama e lo assiste per quanto riguarda gli affari governativi: dirige l'\"Ufficio dell'Impegno Pubblico e degli Affari Governativi\" e la \"Commissione delle donne alla Casa Bianca\".\nBiografia.\nPrimi anni.\nValerie Jarrett nacque da una famiglia afroamericana a Shiraz (Iran), dove suo padre, il dr. James Bowman (un patologo genetista), dirigeva un ospedale per bambini in funzione di un programma che mandava medici americani ed esperti di agricoltura nei paesi in via di sviluppo per aiutarli a sviluppare le loro strutture mediche e agricole. All'et\u00e0 di 5 anni, la famiglia si trasfer\u00ec a Londra per un anno, poi ritorn\u00f2 a Chicago nel 1963. Il dr. Bowman ora \u00e8 professore emerito in Patologia e Medicina all'Universit\u00e0 di Chicago. Il suo bisnonno fu il primo afroamericano a laurearsi al M.I.T., suo nonno, Robert Taylor, fu il primo uomo di colore a capeggiare la Chicago Housing Authority, e suo padre fu il primo primario nero al St. Luke's Hospital. Sebbene Valerie Jarrett non abbia mai lavorato a Washington, suo zio \u00e8 il power broker Democratico Vernon Jordan. Sua madre, Barbara T. Bowman, \u00e8 un'educatrice di scuola elementare e cofondatrice dell'Erikson Institute per l'educazione infantile.\nLa Jarrett si laure\u00f2 presso la \"Northfield Mount Hermon\", una scuola della Nuova Inghilterra, nel 1974. Ricevette anche un B.A. in Psicologia alla Stanford University nel 1978, e una Juris Doctor (J.D.) alla \"University of Michigan Law School\" nel 1981.\nCarriera.\nPolitica a Chicago.\nValerie Jarrett inizi\u00f2 la sua carriera politica a Chicago nel 1987 lavorando per il sindaco Harold Washington come Vice consigliere per la finanza e lo sviluppo.\nLa Jarrett continu\u00f2 a lavorare nell'ufficio del sindaco negli anni novanta. Fu Vicecapo staff del sindaco Richard Daley; durante quel periodo (1991) assunse Michelle Robinson futura moglie del presidente Barack Obama, e poi fu impegnata con lo stesso Obama in un'agenzia privata di avvocati. Jarrett serv\u00ec come commissario del \"Dipartimento per la Pianificazione e lo Sviluppo\" dal 1992 fino al 1995, e fu capo del \"Chicago Transit Board\" dal 1995 al 2005.\nCarriera in ambito economico.\n\u00c8 stata dirigente della \"The Habitat Company\", una compagnia per lo sviluppo ed il management abitativo, con cui inizi\u00f2 a collaborare nel 1995. Fu membro del \"Chicago Stock Exchange\" (2000-2007), e presidente dal 2004 al 2007.\n\u00c8 stata anche presidente del Consiglio fiduciario della \"University of Chicago Medical Center\", Vice Presidente del consiglio fiduciario dell'Universit\u00e0 di Chicago e consigliere del \"Chicago's Museum of Science and Industry\".\nLa signora Jarrett lavora anche come direttrice della \"USG Corporation\", una corporazione con sede a Chicago che si occupa di materiali per la costruzione edile.\nConsigliere di Barack Obama.\nLa Jarrett \u00e8 una dei principali consiglieri del presidente Obama e una dei membri pi\u00f9 influenti della sua amministrazione.\"\nVita personale.\nValerie Jarrett \u00e8 stata sposata con il dr. William Robert Jarrett dal 1983 al 1988. La loro figlia Laura \u00e8 ora studente di Legge ad Harvard. Il dr. Jarrett \u00e8 morto nel 1993 per un attacco cardiaco."}
{"id": "2070947", "revid": "486946", "url": "https://it.wikipedia.org/wiki?curid=2070947", "title": "Ere di Myst IV", "text": ""}
{"id": "2070950", "revid": "151413", "url": "https://it.wikipedia.org/wiki?curid=2070950", "title": "Storia di Santa Croce sull'Arno", "text": "Alto Medioevo.\nL'attuale nucleo urbano sembra che fosse abitato gi\u00e0 nell'antichit\u00e0 dai Focolesi, abitanti della Val d'Elsa che per sfuggire ai Goti e ai Longobardi si sarebbero rifugiati nei pressi dell'Arno: ci\u00f2 \u00e8 riportato in uno scritto conservato presso la Biblioteca Riccardiana di Firenze. L'agglomerato pare fosse denominato \"Viniale\" o \"Vignale\". Altro abitato della zona era denominato \"Villa d'Elmo\" e si trovava a est di Vignale. La teoria sull'origine del toponimo di Santa Croce \u00e8 riferibile ad un'emigrazione di artigiani originari di Lucca che lavoravano le leghe di metallo e il rame i quali si sarebbero stabiliti nella zona, erigendo una cripta tra Vignale e Villa d'Elmo dove pare fosse esposta una croce bizantina che prese il nome di Volto Santo o Santa Croce. Intorno al X secolo \"Santa Croce\" era poco pi\u00f9 di un agglomerato sotto il controllo dei conti Cadolingi dei Borgonuovo; intorno all'anno mille il conte Kadulo dei Cadolingi fece costruire quattro chiese (San Vito, San Tommaso, Sant'Andrea e San Donato). Oggi \u00e8 pi\u00f9 accreditata la tesi per cui \"Santa Croce\" sia stata pi\u00f9 un castello che un vero e proprio agglomerato urbano. \nBasso Medioevo.\nLe lotte fra Guelfi e Ghibellini del XIII secolo furono cagione di gravi danni anche per il castello di \"Santa Croce\" malgrado esso avesse probabilmente manifestato la propria neutralit\u00e0. Nel 1240 \u00e8 da segnalare la nascita a Santa Croce di Oringa Menabuoi (la beata Cristiana da Santa Croce): a lei \u00e8 dovuta la fondazione del convento che porta ancora il suo nome. Nel 1260, a seguito della battaglia di Montaperti, i fiorentini si rifugiarono a Lucca. I ghibellini pisani riuscirono a costituire un esercito di circa 3000 cavalieri e numerosi fanti e mossero verso la Repubblica lucchese. Nel 1261 si impossessarono dei castelli di \"Santa Croce\", Castelfranco di Sotto e di Santa Maria a Monte, ma a seguito della Battaglia della Meloria in cui i Pisani furono battuti dai genovesi, il Conte Ugolino fu nominato prima Podest\u00e0 e successivamente Capitano del Popolo, tratt\u00f2 la pace con Pisa, Lucca e Genova scendendo a durissimi patti ed umilianti condizioni, fra cui la cessione di \"Santa Croce\", Fucecchio, Montecalvoli, Santa Maria a Monte a Firenze. Il ritorno dei fiorentini fu ben accettato dai santacrocesi, in quanto Firenze garantiva una notevole autonomia al governo locale e maggiori franchige. A riprova di ci\u00f2 da una cronaca di Donato Velluntini, a quel tempo commissario di Firenze e San Miniato, risulta che i castelli della Valdarno godessero di notevole autonomia con propri statuti. Durante questi anni \"Santa Croce\" fu dotata di ampie mura, con 4 torri ottagonali agli angoli pi\u00f9 importanti e due porte, ognuna sovrastata da una torre rettangolare, una verso Firenze detta Porta guelfa e l'altra verso Pisa detta Porta ghibellina. Le due porte furono abbattute all'inizio del XIX secolo essendo divenute di ostacolo alla circolazione dei mezzi. Sono questi gli anni in cui compaiono i primi documenti ufficiali che menzionano \"Santa Croce\". Da un documento del 1284, relativo alla vendita di alcuni terreni, si apprende che la cittadina era una comunit\u00e0 autonoma posta sotto la giurisdizione di Firenze. In tale anno vi fu l'aggressione dei santacrocesi ai fucecchiesi, per\u00f2 essi furono respinti ed ebbero numerose perdite e prigionieri. In un documento del 1289 \"Santa Croce\" risulta gi\u00e0 essere munita di mura. Nel 1303 i santacrocesi sbarrarono il corso del canale Usciana con una piccola diga per permettere al mulino della comunit\u00e0 di funzionare. Allo sbarramento si opposero gli abitanti di Fucecchio e della Valdinievole. La questione si risolse con uno scontro armato tra circa 2000 fanti di Fucecchio e della Valdinievole. I santacrocesi chiesero aiuto a Santa Maria a Monte e Montopoli e lo scontro impari - i santacrocesi e gli alleati contavano circa 1000 effettivi - si risolse a favore dei fucecchiesi che demolirono la piccola diga. Nel 1314 Uguccione della Faggiuola, assoldato dai pisani, conquist\u00f2 Lucca; una colonna di suoi armigeri si diresse anche verso i castelli della Valdarno e \"Santa Croce\" fu conquistata e saccheggiata insieme a Fucecchio e Castelfranco da tale Messer Luti. L'occupazione pisana dur\u00f2 poco pi\u00f9 di un anno, in quanto i fiorentini il 27 aprile 1316 condotti da Messer Adinuccio degli Adimari, fuoriuscito fiorentino, riconquistarono il castello di \"Santa Croce\". Nel 1317 Roberto d'Angi\u00f2, deciso a far terminare le guerre tra le varie repubbliche toscane, fece firmare la pace il 12 maggio 1317 e anche \"Santa Croce\" partecip\u00f2 all'incontro. La pace dur\u00f2 poco, in quanto Castruccio Castracani divenuto signore di Lucca per i ghibellini mosse guerra a Firenze: nella sua strada verso la citt\u00e0 guelfa conquist\u00f2 \"Santa Croce\" e saccheggi\u00f2 e bruci\u00f2 Empoli, Vinci e Cerreto Guidi. All'inizio del 1320 diretto a Santa Maria a Monte ripass\u00f2 per \"Santa Croce\", cos\u00ec come nel 1323 ripet\u00e9 le scorrerie nella cittadina che nel 1324 fu coinvolta in una battaglia a Castelfranco tra lucchesi e fiorentini. Nel 1325 i fiorentini riuscirono a riconquistare i castello di Ponte a Cappiano che fu abbattuto per il timore che fosse riconquistato. La vittoria di Castruccio Castracani ad Altopascio, il 23 settembre 1325, port\u00f2 i fiorentini sconfitti ad eleggere Carlo, Duca di Calabria Signore della citt\u00e0, per un periodo di dieci anni, a partire dal 1326. Truppe alle sue dipendenze per tre anni tennero sotto giogo con saccheggi e incendi \"Santa Croce\" e gli altri castelli della Valdarno. Fu cos\u00ec che nel 1330, secondo alcuni storici, o nel 1333, secondo altri, \"Santa Croce\" si pose sotto la protezione di Firenze, con l'accordo di versare un forte tributo annuo in moneta.\nLa dominazione fiorentina.\nTerminato il periodo sanguinoso caratterizzato dalle guerre tra guelfi e ghibellini, fu necessario ripopolare e ricostruire il castello, ma il destino non fu favorevole. Nel 1333 l'Arno strarip\u00f2 ed abbatt\u00e9 le mura di Empoli, una parte di quelle di Castelfranco di Sotto e anche \"Santa Croce\" fu colpita in modo significativo con la distruzione di una parte delle mura. Nel 1348 una micidiale pestilenza colp\u00ec la zona, decimando nuovamente la popolazione dei borghi e di \"Santa Croce\". Da testimonianze documentali pare che gli abitanti della cittadina si fossero ridotti ad una cinquantina. La stessa Firenze fu colpita in modo durissimo e quindi la Repubblica Fiorentina non fu in grado di prestare assistenza alle altre citt\u00e0. Nel 1339 Firenze ordinava che i condannati o i banditi dalla citt\u00e0 del giglio non potessero risiedere nei castelli di \"Santa Croce\", della Valdinievole, di Fucecchio, di Montopoli, di Santa Maria a Monte e di Castelfranco di Sotto. Inoltre fino all'inizio del XV secolo \"Santa Croce\" fu coinvolta in continue scaramucce con Fucecchio o con Castelfranco di Sotto per problemi di sconfinamenti di bestiame o approvvigionamenti di legna, per\u00f2 in seguito sopravvenne un periodo di calma e di pace che consent\u00ec alla cittadina di ripopolarsi e di restaurare i danni provocati dalle guerre e dall'Arno. Nel 1421, allo scopo di accelerare lo sviluppo economico della cittadina, fu istituito il mercato settimanale che doveva tenersi il mercoled\u00ec con esenzione dei tributi di occupazione del suolo pubblico. Nel 1438 al fine di sviluppare l'agricoltura, il comune ordinava di non tenere chiuse le porte della cittadina di giorno al fine di facilitare il lavoro dei contadini. Nel 1439 al fine di aumentare la popolazione della cittadina, venne deliberato che chiunque si fosse trasferito a \"Santa Croce\" per 10 anni sarebbe stato esentato dai tributi e concedeva gratuitamente la propria fornace per chi voleva produrre mattoni. Nel 1444 Firenze al fine di agevolare \"Santa Croce\" abbass\u00f2 il balzello annuale a 100 fiorini. L'istituzione comunale era composta da 8 consiglieri, 7 confalonieri capitani di parte guelfa, 2 bandaioli (approvvigionatori di viveri), 1 camarlingo (gestione finanziaria), 1 notaio, 1 podest\u00e0. Nel 1538 fu istituita la prima scuola. La bonifica della zona circostante paludosa fu opera dei Medici. \nIl Rinascimento.\nL'inizio del XVI secolo fu per tutta la penisola una rinascita sia sociale che artistica, per \"Santa Croce\" invece ci furono solo nuove sventure. Nel 1527 vi fu un'epidemia di colera che si svilupp\u00f2 con estrema violenza e che decim\u00f2 la popolazione. Nel 1529 gli spagnoli passarono dalla Valdarno nella loro marcia verso la conquista di Firenze. Nel 1552 presso \"Santa Croce\" e Fucecchio erano acquartierati circa 3500 Lanzichenecchi alle dipendenze di Carlo V che depredarono e saccheggiarono le due cittadine. Nel 1624 fu ultimata la chiesa di San Carlo, che attualmente non esiste pi\u00f9, ma che \u00e8 necessario menzionare perch\u00e9 nelle vicinanze fu creato l'Ospedale di San Carlo. Al tempo la popolazione di \"Santa Croce\", da quanto risulta dagli archivi ecclesiastici, contava 1214 abitanti. Nel 1630 un'altra grave epidemia di peste colp\u00ec la cittadina, la mortalit\u00e0 fu altissima. Nel 1642 da \"Santa Croce\" passarono nuovamente truppe, questa volta si trattava degli armigeri del Duca di Parma Odoardo I Farnese, nel timore di nuovi saccheggi la popolazione si barric\u00f2 e serr\u00f2 tutte le chiese. I timori non furono fondati perch\u00e9 le truppe e gli ufficiali si limitarono a bivaccare nella cittadina, anzi lasciarono un dipinto su tela a ricordo dell'evento. Da allora la cittadina non conobbe per molti anni fatti di rilievo, la storia e i fatti di \"Santa Croce\" ricalcarono fedalmente il destino di Firenze e del Granducato di Toscana.\nNapoleone e il Risorgimento.\nI primi anni del XVIII secolo videro la nascita delle prime concerie, di tali famiglie Banti, Pr\u00f2 e Pacchiani. La popolazione era composta nel 1745 da 2753 persone. Nel 1799 i moti napoleonici attraversarono la cittadina, diversi furono i santacrocesi che aderirono agli ideali giacobini che fra l'alto innalzarono anche a \"Santa Croce\" l'Albero della libert\u00e0, alcuni abitanti della cittadina si arruolarono anche nell'esercito napoleonico. I francesi nel periodo di occupazione, cercando di accaparrarsi i favori della popolazione, istituirono la cosiddetta \"Rasiera\" che consisteva nell'elargizione di una dote alle donne meno abbienti che si sposavano. Le chiese i luoghi di culto vennero chiusi, il monastero di Santa Cristiana fu depredato di una parte dei suoi valori. Con la caduta di Napoleone, la cui famiglia nel XVI secolo aveva soggiornato in esilio nella vicina San Miniato, termin\u00f2 anche l'occupazione francese di \"Santa Croce\". L'economia della citt\u00e0 oltre che sull'agricoltura e sulla nascente industria conciaria, si fondava anche sui barchini che trasportavano merci sull'Arno, e anche con l'attivit\u00e0 cantieristica. La popolazione contava nel 1833 4203 unit\u00e0. Questo fino al 1847, quando fu ultimata la Ferrovia Leopolda fino ad Empoli. Stazione di riferimento \u00e8 tutt'oggi la Stazione di San Romano-Montopoli-Santa Croce. L'avvento della ferrovia mut\u00f2 l'economia della citt\u00e0. I navicelli sull'Arno scomparvero cos\u00ec come il trasporto fluviale, ci\u00f2 cre\u00f2 una crisi occupazionale che fu in parte ammortizzata dalla costruzione di tre fabbriche di fiammiferi. Successivamente la cittadina fu attraversata dai moti del 1848 e vide di nuovo truppe occupare \"Santa Croce\". Gli austriaci su richiesta dei Lorena, si resero protagonisti in quel frangente del saccheggio di Livorno dell'11 maggio 1849, le truppe rimasero a \"Santa Croce\" fino al 1852. In un periodo di tempo a cavallo del 1854-1855 un'altra epidemia di colera colp\u00ec \"Santa Croce\". Nel 1860 la cittadina partecip\u00f2 convinta al plebiscito che garant\u00ec l'annessione della Toscana al Regno d'Italia. La Terza guerra di indipendenza diede impulso all'industria conciaria nel 1866. \nXX secolo.\nNel 1910 il territorio comunale fu decurtato con la separazione della frazione di Orentano, aggregata al comune di Castelfranco di Sotto. \"Santa Croce\" pag\u00f2 un pesante contributo in termini di vite durante la Prima guerra mondiale. Nel 1925 la Provincia di Livorno fu ampliata a discapito di quella di Pisa, cui furono assegnati Piombino, Cecina e altri piccoli Comuni. La Provincia di Pisa ebbe in cambio alcuni comuni della Provincia di Firenze ovvero Castelfranco di Sotto, Montopoli in Val d'Arno, Santa Maria a Monte, San Miniato e \"Santa Croce sull'Arno\". Durante la Seconda guerra mondiale, il paese pag\u00f2 la sua vicinanza all'area strategica dell'Arno e alla Linea Pisa Firenze sub\u00ec bombardamenti ed aggressioni. I Santacrocesi non restarono per\u00f2 inerti di fronte alle barbarie dei nazifascisti, infatti \u00e8 necessario menzionare lo sciopero del 4 marzo 1944, quando tutti gli abitanti del paese protestarono contro l'occupazione. La Ricostruzione fu lenta e faticosa, come nel resto d'Italia, negli anni del boom economico l'industria conciaria vide uno sviluppo esponenziale, che ha portato il nome ed il prestigio di \"Santa Croce\" nel mondo a tal punto che \u00e8 stata definita Capitale Mondiale del cuoio e delle pelli ed \u00e8 anche stata insignita nel 1987 del titolo di Uno dei Cento Comuni della Piccola Grande Italia. Ulteriore sviluppo all'industria conciaria venne dato nei primi anni novanta dall'apertura dello svincolo Santa Croce sull'Arno nella zona industriale di San Miniato sulla Strada di grande comunicazione Firenze-Pisa-Livorno che ha permesso un rapido collegamento alla rete viaria nazionale principale.\nOggi.\nNel 2007 sono stati avviati nella vicina San Donato i lavori per la costruzione di un Interporto che dovrebbe rappresentare un valido ausilio alle attivit\u00e0 conciarie, che contano attualmente circa 260 imprese. A \"Santa Croce\" gravitano oltre 20.000 fra addetti alla lavorazione della pelle e attivit\u00e0 indotte. Contrariamente a quello che accadeva in passato, la lavorazione della pelle oggi, sempre basata su creativit\u00e0 e qualit\u00e0, si realizza attraverso macchinari e procedimenti pi\u00f9 tecnologicamente avanzati. Questo fa s\u00ec che l'ambiente di lavoro sia notevolmente migliorato, ma soprattutto che all'interno delle conce compaiano da qualche anno figure professionali diverse e specializzate (laureati in chimica, biologia, informatica, ingegneria oltre che numerosi tecnici conciari) insieme ad altre figure addette alla manodopera che sono oramai forza lavoro multietnica. \"Santa Croce\" \u00e8 una cittadina ormai a tutti gli effetti internazionale con una societ\u00e0 multirazziale con i benefici, ma anche con le problematiche dell'integrazione. "}
{"id": "2070951", "revid": "113947989", "url": "https://it.wikipedia.org/wiki?curid=2070951", "title": "Festival di Cannes 1996", "text": "La 49\u00aa edizione del Festival di Cannes si \u00e8 svolta a Cannes dal 9 al 20 maggio 1996.\nLa giuria presieduta dal regista statunitense Francis Ford Coppola ha assegnato la Palma d'oro per il miglior film a \"Segreti e bugie\" di Mike Leigh."}
{"id": "2070954", "revid": "220544", "url": "https://it.wikipedia.org/wiki?curid=2070954", "title": "Ere di Myst III", "text": ""}
{"id": "2070957", "revid": "104265", "url": "https://it.wikipedia.org/wiki?curid=2070957", "title": "Trascuratezza emotiva", "text": "La trascuratezza emotiva \u00e8 stata definita come una specifica configurazione, potenzialmente patogena, del campo relazionale costituito dal bambino e dalle sue figure di accudimento, caratterizzata da assenza di reciprocit\u00e0 emotiva, per cui i bisogni affettivi del bambino vengono assoggettati alle esigenze, ai conflitti, alle paure e alle proiezioni genitoriali. \nDiversi autori sostengono che la trascuratezza emotiva vissuta nella relazione con i genitori nell'infanzia \u00e8 alla base di numerosi disturbi psicopatologici. Essi affermano che la trascuratezza emotiva da parte delle figure di accudimento produce delle esperienze traumatiche, che non possono essere integrate nella struttura mentale dell'infante vista la loro precocit\u00e0.\nRicerche.\nIl concetto di trascuratezza emotiva deriva dall'approfondimento concettuale sviluppato sia negli ambiti della psicoanalisi contemporanea sia dalla prospettiva della Teoria dell'Attaccamento, da psicoanalisti relazionali quali Philiph Bromberg, Judy Lightstone e Lewis Aron.\nEsso \u00e8 uno degli approdi a cui sono giunte le ricerche empiriche condotte sugli effetti del trauma interpersonale precoce rispetto allo sviluppo mentale dell'infante. La produzione di contributi di ricerca relativi a questo settore \u00e8 molto vasto (si vedano le riviste \"Child Abuse &amp; Neglect\" e, in Italia, \"Maltrattamento e abuso all'infanzia\"), ed evidenzia l'impatto negativo della trascuratezza emotiva sullo sviluppo sia psichico che fisiologico. Ricerche radicali in questo senso sono quelle della psicologa Alice Miller, per esempio con i saggi \"L'infanzia rimossa. Dal bambino maltrattato all'adulto distruttivo nel silenzio della societ\u00e0\" e \"Il bambino inascoltato: realt\u00e0 infantile e dogma psicoanalitico\".\nIn ambito italiano, ricordiamo il contributo fondamentale di Franco Borgogno sulle patologie da deficit e il loro rapporto con il trauma, nonch\u00e9 il concetto di \"spoilt children\" introdotto nel 1994. In pazienti deprivati con disturbi precoci, dove il trauma si colloca nel preverbale, sono per l'appunto i principali bisogni precoci a essere in gioco, bisogni che devono essere nettamente differenziati da quello che si chiama agire sotto la forza degli istinti: in queste circostanze non \u00e8 il desiderio che \u00e8 prioritario ma il bisogno."}
{"id": "2070971", "revid": "1926649", "url": "https://it.wikipedia.org/wiki?curid=2070971", "title": "Carlo Sassarini", "text": "Carriera.\nDifensore, impiegato spesso sulla fascia sinistra, ha militato in numerose squadre professionistiche italiane. Non si \u00e8 mai legato per molto tempo alla stessa compagine ed ha cos\u00ec vestito molte casacche, talvolta pure cambiando squadra a campionato in corso. Su tutte da ricordare il con cui \u00e8 stato in Serie A in tre distinte stagioni, poi il , il e l' in Serie B.\nChiude con il calcio professionistico nel 2010 dopo aver giocato nel ."}
{"id": "2070975", "revid": "20983", "url": "https://it.wikipedia.org/wiki?curid=2070975", "title": "Storia Santa Croce sull'Arno", "text": ""}
{"id": "2070978", "revid": "767487", "url": "https://it.wikipedia.org/wiki?curid=2070978", "title": "Tow-in surfing", "text": "Il Tow-in surfing \u00e8 una tecnica di surf, ideata e portata avanti da surfisti come Laird Hamilton, Buzzy Kerbox, Dave Kalama, Michael Willis e altri atleti verso la met\u00e0 degli anni '90, e consiste nel farsi trascinare sulla cresta dell'onda da un partner alla guida di una moto d'acqua o un elicottero tramite una corda attaccata al mezzo e tenuta con le mani dal surfista, che lascia la presa una volta raggiunta velocit\u00e0 sufficiente. Questo metodo \u00e8 particolarmente vantaggioso in alcune situazioni quando le onde sono troppo grosse e dense per effettuare il \"take-off\" unicamente remando con le proprie braccia, come ad esempio a Maui, oppure quando la\" line-up\" (fronte dell'onda) si trova in una posizione particolarmente pericolosa, come in uno spot famoso di Tahiti.\nL'utilizzo di un elicottero per il tow-in surfing fa la sua apparizione dopo il 2000, e presenta alcuni vantaggi rispetto all'impiego di un'acqua scooter. Il pilota infatti si trova in posizione molto pi\u00f9 alta rispetto al surfista, e quindi pu\u00f2 vedere l'arrivo di un'onda con largo anticipo. Inoltre l'elicottero \u00e8 pi\u00f9 veloce, e non \u00e8 condizionato dal movimento dell'acqua.\nCritiche al tow-in surfing.\nLe critiche riguardano il fastidio provocato dai fumi di scarico dei mezzi e dal rumore provocato dal motore, e inoltre molti aspiranti surfisti di onde giganti potrebbero pensare di utilizzare questa tecnica senza adeguato allenamento e percezione del pericolo per la sopravvivenza. Gli ambientalisti hanno vietato il tow-in surfing a Mavericks, affermando che tale pratica \u00e8 pericolosa per l'ecosistema marino della zona e nociva per gli abitanti locali."}
{"id": "2070979", "revid": "1745361", "url": "https://it.wikipedia.org/wiki?curid=2070979", "title": "Gran Premio di Gran Bretagna 1974", "text": "Il Gran Premio di Gran Bretagna 1974 \u00e8 stata la decima prova della stagione 1974 del Campionato mondiale di Formula 1. Si \u00e8 corsa sabato 20 luglio 1974 sul Circuito di Brands Hatch. La gara \u00e8 stata vinta dal sudafricano Jody Scheckter su Tyrrell-Ford Coswortth; per il vincitore si tratt\u00f2 del secondo successo in carriera. Ha preceduto sul traguardo il brasiliano \nEmerson Fittipaldi su McLaren-Ford Cosworth e il belga Jacky Ickx su Lotus-Ford Cosworth.\nVigilia.\nAspetti tecnici.\nIl gran premio vide l'esordio, in una gara valida per il mondiale di Formula 1, per due nuovi costruttori: uno era la Maki, il primo costruttore giapponese dai tempi della Honda, che aveva corso l'ultimo gran premio nel 1968. Il modello si chiamava F101, concepito da Kenji Mimura e Masao Ono, dotato del tradizionale motore Ford Cosworth DFV e pneumatici Firestone; l'altro era la Lyncar, costruttore britannico, gi\u00e0 iscritto, ma non presente al Gran Premio del Belgio. Il modello era denominato 006, concepito da Martin Slater, era anch'egli spinto dal Ford Cosworth DFV, montava un cambio Hewland e gomme Goodyear.\nIl team britannico di Formula 5000 \"Dempster International Racing Team\" iscrisse una March 731, utilizzata l'anno precedente dalla Hesketh. Il team \"Harper\" prese invece in gestione la Token.\nLa McLaren present\u00f2 nuove sospensioni sul suo modello M23.\nAspetti sportivi.\nNella solita alternanza tra circuiti britannici, tocc\u00f2 al Circuito di Brands Hatch ospitare l'edizione del 1974 del Gran Premio di Gran Bretagna. Era la sesta volta che ci\u00f2 accadeva. Il tracciato aveva gi\u00e0 ospitato una gara di Formula 1 nell'anno, non valida quale prova del campionato mondiale, il BRDC International Trophy, vinta da James Hunt su Hesketh.\nRikky von Opel decise di porre termine alla sua carriera automobilistica: al suo posto la Brabham ingaggi\u00f2 Carlos Pace, che era stato licenziato dalla Surtees e aveva corso il Gran Premio precedente con il team privato \"John Goldie Racing with Hexagon\", che utilizzava proprio una Brabham.\nQuesto team decise di sostituire Pace con l'italiana Lella Lombardi, la prima donna a correre nella massima serie dai tempi di Maria Teresa de Filippis, la cui ultima presenza risaliva al Gran Premio di Monaco 1959, in cui non si era qualificata. La Lombardi proveniva dalla Formula 5000, e utilizz\u00f2 il numero 208, il pi\u00f9 alto mai impiegato in una gara valida per il mondiale di Formula 1. Leo Kinnunen, della \"AAW Racing\", pass\u00f2 all'uso del numero 43, in luogo del 23 della gara precedente.\nLa Iso Marlboro riport\u00f2 in pista Tom Bels\u00f8, che mancava dal Gran Premio di Svezia, in luogo di Jean-Pierre Jabouille. La Surtees decise di sostituire Jos\u00e9 Dolhem con Derek Bell, che aveva corso il suo ultimo gran premio nel 1972, il Gran Premio degli USA, con la Tecno. Fece il suo ritorno nel mondiale la Trojan, che utilizz\u00f2 ancora Tim Schenken. La Token del team \"Harper\" venne affidata a David Purley, che aveva corso alcune gare con la March nel 1973. La \"Scuderia Finotto\", che utilizzava una Brabham privata, iscrisse l'esordiente Andy Sutcliffe, che per\u00f2 non prese parte nemmeno alle qualifiche. Era in dubbio la presenza di Guy Edwards, pilota della Lola-Hill: soffriva per dei dolori al polso, dovuti a un incidente di pochi giorni prima, in Formula 5000.\nCuriosamente i due costruttori all'esordio, la Maki e la Lyncar, affidarono la loro vettura a due piloti neozelandesi: la Maki scelse Howden Ganley, che aveva corso le prime due gare stagionali con una March, e che possedeva una certa esperienza in Formula 1, mentre la Lyncar opt\u00f2 per l'esordiente John Nicholson, che aveva corso due gare fuori campionato, sempre con la Lyncar, a inizio stagione, cogliendo il sesto posto nel BRDC International Trophy. Un altro esordiente fu il pilota britannico Mike Wilds, iscritto dal \"Dempster International Racing Team\", con cui correva in F.5000.\nQualifiche.\nResoconto.\nNella prima giornata di prove Niki Lauda e Ronnie Peterson ottennero lo stesso tempo, 1'20\"6. Le Ferrari decisero di modificare i rapporti del cambio, dopo la prima sessione di prove, del mattino. And\u00f2 peggio a Emerson Fittipaldi, che ruppe la sospensione posteriore del nuovo modello. Il brasiliano dovette utilizzare in seguito un modello con le sospensioni tradizionali.\nTerzo si piazz\u00f2 Jody Scheckter, a due decimi, mentre quarto fu James Hunt a 5 decimi. Al termine della prima giornata di prove la Hill sostitu\u00ec il dolorante Guy Edwards con Peter Gethin. Gethin mancava nel mondiale di Formula 1 dal Gran Premio del Canada 1973; fu la sua ultima apparizione nella massima serie.\nIl giorno successivo nuovamente Lauda e Peterson ottennero lo stesso tempo, 1'19\"7, tempo di oltre due secondi inferiore a quanto ottenuto nel Gran Premio del 1972, l'ultimo disputato su questa pista. Lauda part\u00ec in \"pole position\", avendo ottenuto prima dello svedese il tempo. Per l'austriaco era la sesta partenza al palo della stagione. La seconda fila fu di Jody Scheckter e Carlos Reutemann. Part\u00ec solo in quarta fila Clay Regazzoni, che si lament\u00f2 di aver sbagliato la scelta degli pneumatici. L'elvetico part\u00ec nella stessa fila di Fittipaldi che, dopo che erano stati risolti i problemi con le sospensioni, venne penalizzato dalla rottura del cambio.\nRisultati.\nI risultati delle qualifiche furono i seguenti:\nGara.\nResoconto.\nAlla prima curva Niki Lauda mantenne il comando della gara, seguito da Jody Scheckter e da Clay Regazzoni, che avevano sorpreso Ronnie Peterson, partito dalla prima fila. Alle spalle dello svedese c'erano Carlos Reutemann, Emerson Fittipaldi, Tom Pryce e Hans-Joachim Stuck. Nel corso del primo giro si ritir\u00f2 Peter Gethin: costretto a partite col muletto della Lola-Hill, da lui mai utilizzato, e sistemato per Graham Hill, non riusciva a raggiungere bene i pedali.\nNel secondo giro Jacky Ickx prese la posizione a Stuck. Un giro dopo, a causa della rottura della sospensione posteriore, James Hunt part\u00ec in testacoda, e fu costretto al ritiro. \nDopo 10 giri Lauda conduceva la gara con una certa tranquillit\u00e0 su Scheckter, a circa 5 secondi, che staccava, a sua volta, ancora di 5 secondi Regazzoni, pressato da Peterson. L'austriaco ampli\u00f2 in maniera costante il suo vantaggio su Scheckter, portandolo a 10 secondi, nel corso del quindicesimo giro. \nLe postazioni al comando rimasero congelate per molti giri, fino a quando, al trentaseiesimo passaggio Carlos Reutemann and\u00f2 in testacoda, alla \"Surtees\". L'errore di guida gli cost\u00f2 cinque posizioni in classifica. Un giro un altro incidente coinvolse Hans-Joachim Stuck, che fin\u00ec contro il \"guardrail\" alla \"Stirling\", prima di ricarambolare sul tracciato. Il pilota della March usc\u00ec presto dalla vettura, mentre i commissari di pista esposero le bandiere gialle.\nUna foratura alla gomma posteriore sinistra costrinse Ronnie Peterson ai box, facendolo uscire cos\u00ec dalle parti alte della graduatoria. Poco dopo lo stesso problema tocc\u00f2 anche all'altro duellante per il terzo posto, Clay Regazzoni. Probabilmente entrambi i piloti subirono la foratura passando sui detriti lasciati dalla vettura di Stuck. Il ticinese rientr\u00f2 in gara settimo. Nel frattempo minacciava di staccarsi l'alettone posteriore della BRM di Fran\u00e7ois Migault, che fu costretto a rientrare ai box per la necessaria riparazione.\nDopo questi avvenimenti, alle spalle di Lauda e Scheckter, si trovava Emerson Fittipaldi, anche se staccato di trenta secondi. Al quarto posto c'era Tom Pryce, poi seguivano Jacky Ickx e Mike Hailwood. Nel corso del quarantasettesimo passaggio il pilota gallese fu passato da entrambi. Al giro 58 termin\u00f2 il gran premio per Mike Hailwood, che effettu\u00f2 un testacoda e non fu capace di far ripartire la sua McLaren. Quattro giri dopo Clay Regazzoni pass\u00f2 Pryce che, dopo altri quattro giri, cedette la posizione anche a Reutemann.\nAttorno al sessantanovesimo giro Niki Lauda si accorse di una foratura lenta al pneumatico posteriore destro. L'austriaco decise di non passare ai box, ma ci\u00f2 permise a Scheckter di avvicinarsi. Il sudafricano attacc\u00f2 Lauda al giro 70, passandolo alla curva \"Clark\". Diveniva sempre pi\u00f9 difficile per Lauda gestire la sua vettura: al giro 72 venne passato anche da Fittipaldi.\nIl box della Scuderia Ferrari chiese all'austriaco di passare ai box, ma il pilota rifiut\u00f2 l'invito e decise di proseguire. John Watson, doppiato, penalizz\u00f2 Pryce, che cos\u00ec venne passato da Denny Hulme. Solo al penultimo giro Lauda decise di entrare ai box, dopo che lo pneumatico era completamente distrutto. Ci\u00f2 permise a Ickx di passare al terzo posto.\nJody Scheckter vinse il suo secondo gran premio valido per il mondiale di F1, davanti a Emerson Fittipaldi. Jacky Ickx chiuse sul gradino pi\u00f9 basso del podio, davanti a Clay Regazzoni e Carlos Reutemann. Lauda, per\u00f2, lament\u00f2 di non aver potuto uscire dai box, per la folla che aveva iniziato a invadere la pista, tanto da venir fermato da un commissario con bandiera rossa. A seguito di una ricorso all'austriaco venne abbuonato un giro, e si trov\u00f2 classificato quinto. \nRisultati.\nI risultati del gran premio sono i seguenti:\nDecisioni della FIA.\nNiki Lauda venne classificato nono ma, al termine della gara, la Scuderia Ferrari espose un reclamo in quanto, uscendo dai box dopo aver cambiato gli pneumatici, trov\u00f2 la \"pit line\" occupata da persone entrate in pista, a gara terminata. Il \"Royal Automobil Club\" rigett\u00f2 il reclamo; la scuderia italiana present\u00f2 alla ricorso alla Federazione Internazionale dell'Automobile. Questa, il 17 settembre, accolse le motivazioni della Ferrari, abbuon\u00f2 un giro di ritardo a Lauda, che cos\u00ec sal\u00ec al quinto posto della classifica, iscrivendo due punti.\nStatistiche.\nPiloti\nCostruttori\nMotori\nGiri al comando"}
{"id": "2070986", "revid": "486946", "url": "https://it.wikipedia.org/wiki?curid=2070986", "title": "Ere di Myst V", "text": ""}
{"id": "2070994", "revid": "729019", "url": "https://it.wikipedia.org/wiki?curid=2070994", "title": "Dassault Falcon 2000", "text": "Il Dassault Falcon 2000 \u00e8 un business jet \"bimotore\" della \"famiglia\" Dassault Falcon prodotto dalla azienda francese Dassault Aviation.\nAlenia (Leonardo-Finmeccanica) ha acquisito la quota del 25% del programma sottoscritto nel 1990 per la realizzazione delle gondole dei motori, gli inversori di spinta e di tutta la coda.\nStoria del progetto.\nDopo a presentazione al Salone Internazionale dell'Aeronautica e dello Spazio di Parigi-Le Bourget del 1989 con il nome in codice \"Falcon X\", il Falcon 2000 ha effettuato il suo primo volo pilotato da Jean Pus e Guy Mitaux-Maurouard il 4 marzo 1993 presso l'aeroporto di Bordeaux M\u00e9rignac.\nTecnica.\nDescrizione.\nL'aereo \u00e8 caratterizzato da un'ala bassa a freccia e da 2 turbofan CFE CFE738 montati nella sezione di coda della fusoliera, oggi sostituiti dai Pratt &amp; Whitney P-W308C.\n\u00c8 stato sviluppato dal \"trimotore\" Dassault Falcon 900 del quale \u00e8 una versione leggermente pi\u00f9 piccola pur mantenendo un raggio d'azione \"transcontinentale\".\nAnche se lo spazio interno del Falcon 2000 \u00e8 circa il 20% in meno del Falcon 900, apertura alare e lunghezza sono praticamente identiche. Ci\u00f2 \u00e8 dovuto alla mancata stabilizzazione che veniva data dal terzo motore montato al disotto della deriva verticale, condizione che ha richiesto di rivedere l'aerodinamica ed ha portato ad una coda pi\u00f9 lunga. \nQuesta configurazione, con un interno pi\u00f9 piccolo e solo due motori, \u00e8 stata applicata in vista di una riduzione notevole dei consumi e quindi dei costi di esercizio.\nUtilizzatori.\nMilitari.\n\u2022 F-RAFC (cn 231) \u2022 F-RAFD (cn 237) \u2022 \"i primi 2 di 4 aerei\""}
{"id": "2070996", "revid": "767487", "url": "https://it.wikipedia.org/wiki?curid=2070996", "title": "Diario di un vizio", "text": "Diario di un vizio \u00e8 un film del 1993, diretto da Marco Ferreri. Si tratta del penultimo film del regista prima della morte, diretto tra \"La casa del sorriso\" (1991), e \"Nitrato d'argento\" (1996). L'opera, distribuita a livello internazionale come \"Diary of a Maniac\", venne presentata alla 43\u00aa edizione del Festival internazionale del cinema di Berlino e valse a Jerry Cal\u00e0 il \"Premio del gotha della critica italiana\" come migliore attore grazie a un ruolo drammatico al di fuori delle sue consuetudinarie interpretazioni.\nTrama.\nBenito, un erotomane venditore di scadenti detersivi, che sognava di diventare professore di filosofia, conduce in solitudine e senza sicurezze una vita da nomade tra squallide pensioni e avventure di poco conto. La sua occupazione principale \u00e8 quella d'annotare minuziosamente su un diario pieno di ritagli e foto il trascorrere della sua banale esistenza. Vi annota particolari d'ogni genere: pensieri, sogni, le quantit\u00e0 di sigarette fumate, i piccoli problemi di salute, i pasti consumati in solitudine e le osservazioni di carattere sessuale verso le molte sconosciute dalle quali si sente attratto. L'unica nota di colore nella sua vita \u00e8 il burrascoso rapporto con l'attraente fidanzata Luigia, che un momento prima dice d'amarlo e un momento dopo lo tradisce con uno dei suoi svariati spasimanti. Un giorno Benito scompare nel nulla, lasciando dietro di s\u00e9 come prova della sua esistenza un'unica traccia: il suo diario personale.\nIl film.\nScritto dal regista in collaborazione con gli sceneggiatori Liliana Betti e Riccardo Ghione, \u00e8 il penultimo film di Ferreri. Per la parte del protagonista Ferreri volle Jerry Cal\u00e0, attore comico-demenziale di molti film anni ottanta, affidandogli un insolito ruolo serio ed impegnato, un po' come aveva gi\u00e0 fatto in precedenza Pupi Avati nel film \"Sposi\" (1988), dove Cal\u00e0 interpretava un presentatore televisivo in declino alla disperata ricerca di una nuova opportunit\u00e0.\nL'idea alla base dell'opera \u00e8 quella di raccontare, nella forma del dramma esistenziale in chiave grottesca, la storia di un uomo qualunque, un erotomane senza particolari qualit\u00e0, povero, solo, vitale soltanto nel suo essere sempre curioso e voglioso di nuove amicizie femminili con le quali intrattenere fugaci rapporti erotici, credendo cos\u00ec di sfogare i suoi inconfessabili pruriti edipici.\nBenito ha un lavoro da fallito che odia, viaggia costantemente in tram e dichiara alla fidanzata di \"non avere una lira\", arrivando a rubarle la catenina d'oro per saldare il debito con uno strozzino e permettersi il lusso di un lauto pasto. Tutta la storia \u00e8 narrata attraverso una trama irreale e volutamente poco credibile, inframezzata da sporadiche scene oniriche.\nCuriosa la presenza, non accreditata, di Jessica Rizzo, che il protagonista scambia per Francesca Dellera.\nCritica.\nIl film \u00e8 stato presentato alla 43\u00aa edizione del Festival di Berlino, dove tuttavia presenziarono soltanto il produttore Vittorio Alliata e gli interpreti Jerry Cal\u00e0 e Sabrina Ferilli in seguito ad un malore avuto dal regista Marco Ferreri pochi giorni prima al termine dell'anteprima stampa a Milano.. Quest'ultimo prese comunque parte alla conferenza stampa di presentazione della pellicola per via telefonica, dando vita ad un'accesa discussione con un giornalista italiano.\nQuando quest'ultimo chiese a Ferreri come mai avesse puntato su un attore leggero come Jerry Cal\u00e0 per un film cos\u00ec complesso, Ferreri sbott\u00f2 definendolo una \"testa di cazzo\" e disse controbattendo che i comici sono i migliori attori drammatici.\nAl termine della proiezione il film ebbe un'accoglienza molto positiva da parte della giuria e dei critici presenti, i quali lodarono soprattutto le interpretazioni di Cal\u00e0 e della Ferilli. Meno unanime fu invece il giudizio del pubblico presente, che si divise in reazioni miste tra applausi e fischi.\nAlla sua uscita nelle sale il film ricevette recensioni miste e incass\u00f2 \u00a3263.000.000, una cifra nettamente inferiore alle solite commedie con Jerry Cal\u00e0 che erano solite incassare svariati miliardi. I detrattori sottolinearono in particolare lo squallore della storia e delle location (un'irriconoscibile Roma) e l'interpretazione non del tutto convincente degli attori di contorno. Paolo Mereghetti assegna al film tre stellette e scrive sul suo dizionario: \u00abIl film con il quale Ferreri torna a graffiare, recuperando pi\u00f9 nell'amoralit\u00e0 del personaggio di Luigia che in quello monocorde di Benito\u00bb.\nLa pellicola fu particolarmente apprezzata dai critici Aldo Grasso e Natalia Aspesi, da sempre detrattori delle interpretazioni di Cal\u00e0, ma qui rimasti positivamente impressionati dalla sua interpretazione. Anche il critico Claudio Trionfera, su Il Tempo, elogi\u00f2 l\u2019interpretazione del protagonista definendola buffa e al contempo angosciante, definendo poi il film \u201cun fotoromanzo estroso e inedito [...] cui corrisponde un felicissimo, simmetrico accordo di corrispondenze narrative, sensibili introspezioni e armonie poetiche\u201d.\nIl giornalista e critico cinematografico Valerio Caprara scrisse sul quotidiano \"Il Mattino\": \u00abL'ultimo film di Marco Ferreri ha qualcosa di sfuggente, di irrisolto, svolge spunti genialoidi che un po' reggono ed un po' affondano nell'ovvio, un po' \"provocano\" e un po' si perdono nella rima interna, nel cul di sacco concettuale. Si accetterebbe, intanto, l'assoluta povert\u00e0 dell'impaginazione: meglio un blocco d'immagini fortemente motivate di un calligrafo confetto d'autore. Ma \u00e8 proprio il registro che funziona a strappi, che ora si limita ad un borbottio iroso, abbastanza estraneo ai temi trattati: la confusione tra sogno e realt\u00e0 nella testa di uno stazzonato dongiovanni di periferia e la caccia all'ultima essenza d'umanit\u00e0 negli odierni habitat urbani pietrificati\u00bb.\nLietta Tornabuoni de \"La Stampa\" cos\u00ec descrisse l'opera: \u00abFilm tra i pi\u00f9 belli di Marco Ferreri, visualmente raffinatissimo e innovativo, recitato da Jerry Cal\u00e0 con vera bravura, \"Diario di un vizio\", intelligente, divertente, struggente, racconta in uno stile di rara originalit\u00e0 un uomo comune contemporaneo\u00bb. Pino Farinotti d\u00e0 due stelle al film commentando: \u00abSceneggiatura poco accurata e al film occorreva un protagonista pi\u00f9 convinto\u00bb."}
{"id": "2071002", "revid": "110157", "url": "https://it.wikipedia.org/wiki?curid=2071002", "title": "Absolutely Positively", "text": "Absolutely Positively \u00e8 il secondo singolo dell'album \"Heavy Rotation\" della cantautrice statunitense Anastacia. Il produttore della canzone \u00e8 Chuck Harmony e gli autori sono Shaffer Smith e lo stesso Chuck Harmony. \n\"Absolutely Positively\" \u00e8 stato confermato come singolo da Anastacia stessa su \"This Morning\" luned\u00ec 3 novembre 2008, ma il 5 febbraio 2009 la distribuzione fisica del singolo \u00e8 stata cancellata, mentre \u00e8 stata confermata quella digitale in Europa (Germania esclusa) per il 28 febbraio 2009.\nIl video.\nIl video \u00e8 stato girato a Londra ed \u00e8 stato diretto da Nigel Dick, che ha gi\u00e0 diretto altri video di Anastacia: \"I'm Outta Love\" e \"Cowboys &amp; Kisses\".\nNel video Anastacia viene seguita nei vari piccoli \"riti quotidiani\" che susseguono il risveglio, come la colazione, il trucco, la scelta dei vestiti; queste scene sono intervallate da una semplice coreografia eseguita dalla sola cantante e dalle immagini di una coppia che, dopo aver litigato, si riappacifica."}
{"id": "2071006", "revid": "729019", "url": "https://it.wikipedia.org/wiki?curid=2071006", "title": "Fabio Gaetaniello", "text": "Biografia.\nInizialmente nel sotto la guida tecnica del padre Luigi e insieme a suo fratello Fabrizio, anch'egli rugbista e internazionale, Fabio Gaetaniello esord\u00ec in campionato con il nel 1978; due anni dopo fu la volta della sua prima partita in Nazionale maggiore, contro la ; fu tra coloro che scesero in campo per la prima partita in assoluto della Coppa del Mondo di rugby, nel 1987 contro la ; prese anche parte, quattro anni dopo, alla in Inghilterra. Chiuse l'esperienza in Nazionale nel 1991 con 30 presenze.\nRappresent\u00f2, a livello di club, anche il per sei stagioni, prima di fare ritorno a Livorno e chiudervi la carriera da giocatore nel 1994 e iniziarvi contemporaneamente quella da allenatore.\nDopo aver guidato il e la Nazionale italiana a 7, nel 2006 assunse, in coppia con Andrea De Rossi, il club pratese dei , condotto alla promozione nel Super 10 alla fine della stagione 2008-09; il suo incarico \u00e8 finito al termine del campionato 2010-11, in cui I Cavalieri sono giunti fino alla semifinale scudetto."}
{"id": "2071008", "revid": "834", "url": "https://it.wikipedia.org/wiki?curid=2071008", "title": "UNED", "text": ""}
{"id": "2071009", "revid": "62004", "url": "https://it.wikipedia.org/wiki?curid=2071009", "title": "Michel Fernandes Bastos", "text": ""}
{"id": "2071026", "revid": "110157", "url": "https://it.wikipedia.org/wiki?curid=2071026", "title": "Federazione cestistica della Turchia", "text": "La T\u00fcrkiye Basketbol Federasyonu (acronimo TBF) \u00e8 l'ente che controlla e organizza la pallacanestro in Turchia.\nLa federazione gestisce ed organizza inoltre le attivit\u00e0 delle . Ha sede ad Istanbul e l'attuale presidente \u00e8 Hedo T\u00fcrko\u011flu.\n\u00c8 affiliata alla FIBA dal 1936 e organizza il campionato di pallacanestro turco."}
{"id": "2071033", "revid": "62004", "url": "https://it.wikipedia.org/wiki?curid=2071033", "title": "Kirilo Fesenko", "text": ""}
{"id": "2071034", "revid": "110157", "url": "https://it.wikipedia.org/wiki?curid=2071034", "title": "Federazione cestistica dell'Ucraina", "text": "L'Ukrainian Basketball Federation (acronimo UBF; ucraino: \"\u0424\u0435\u0434\u0435\u0440\u0430\u0446\u0456\u044f \u0431\u0430\u0441\u043a\u0435\u0442\u0431\u043e\u043b\u0443 \u0423\u043a\u0440\u0430\u0457\u043d\u0438\") \u00e8 l'ente che controlla e organizza la pallacanestro in Ucraina.\nLa federazione controlla inoltre le . Ha sede ad Kiev e l'attuale presidente \u00e8 Oleksandr Volkov.\n\u00c8 affiliata alla FIBA dal 1992 e organizza il campionato di pallacanestro ucraino."}
{"id": "2071035", "revid": "340520", "url": "https://it.wikipedia.org/wiki?curid=2071035", "title": "Reggae pop", "text": "Il reggae pop (o reggae fusion) \u00e8 un sottogenere della musica reggae in chiave commerciale, emerso in particolare durante gli anni ottanta.\nStoria.\nNonostante la musica giamaicana si fosse spesso concentrata sulla situazione politica e sociale dell'isola, in origine il suo obiettivo era trascinare la gente nelle piste da ballo. Fu per questo che sorprendentemente ottenne un grande impatto nelle classifiche pop di tutto il mondo; Althea &amp; Donna, Prince Buster, Maxi Priest, Chaka Demus &amp; Pliers, Eddy Grant, furono tutti artisti che caratterizzarono le estati con i loro brani reggae influenzati dal pop.\nIl reggae pop traeva le sue radici dal reggae, ma era caratterizzato da elementi commerciali, melodici e accattivanti, migliori produzioni, ed era rivolto ad un pubblico pi\u00f9 vasto rispetto ad altri sottogeneri.\nNonostante questo stile risultasse sostanzialmente una variante ben prodotta e commerciale, ricalcava comunque il caratteristico sound reggae. Anzi, gi\u00e0 nei tardi anni sessanta il reggae si ispir\u00f2 a sonorit\u00e0 esterne, quando gli acuti produttori giamaicani trasmettevano nel Regno Unito tracce ritmiche o vocali arricchendole con alcuni strumenti a corda aggiuntivi, prima di pubblicarle sul mercato britannico.\nSingoli orchestrati come \"Love of the Common People\", \"Young Gifted &amp; Black\" e \"Pied Piper\" risultarono grandi hit pop, aprendo la strada a classici dell'epoca early reggae come \"Double Barrel\" (Dave &amp; Ansel Collins), \"The Liquidator\" (Harry J All Stars) e \"The Return Of Django\" (The Upsetters). Questo prov\u00f2 che la musica reggae aveva un grande potenziale di successo anche al di fuori del pubblico reggae, infatti sia gruppi britannici che giamaicani strizzavano l'occhio al mainstream internazionale. Ken Boothe (\"Everything I Own\"), Rupie Edwards (\"Irie Feelings\") e John Holt (\"Help Me Make It Through The Night\") confermarono questa situazione; purch\u00e9 si rimanesse fedeli alle radici del reggae, ci si poteva dedicare ad un pop sofisticato. Tra altri esempi si possono citare brani come \"Uptown Top Ranking\" di Althea &amp; Donna, \"Silly Games\" di Janet Kaye, \"Pass the Dutchie\" dei Musical Youth, o alcuni brani dei Culture Club.\nA volte il reggae pop era suonato anche da semplici band pop per cercare di diversificare il loro sound, ma il pi\u00f9 delle volte era utilizzato da artisti reggae con la passione per il pop, o per ottenere maggiori consensi, anche esterni al movimento reggae. Durante gli anni settanta, diversi rocker come Eric Clapton e i Clash sperimentarono nuove sonorit\u00e0 includendo elementi reggae, e l'intero movimento 2 Tone ska dei primi anni ottanta era correlato con questo genere. Ci\u00f2 nonostante, non fu fino agli anni 80, quando artisti come UB40, Eddy Grant, e Maxi Priest conquistarono un posto nelle charts, che il reggae pop venne affermato come parte dei generi di massa. La scena reggae pop includeva gruppi britannici come UB40 che riproposero diversi brani contribuendo ad unire la cultura pop britannica con la musica giamaicana.\nIl reggae pop emerse inizialmente verso la met\u00e0 degli anni 80 e dur\u00f2 fino alla fine del decennio, grazie agli artisti gi\u00e0 menzionati che riuscirono a conquistare le classifiche. Durante gli anni novanta inoltrati il genere rimase vivo, ma non riusc\u00ec pi\u00f9 a spopolare come nei fine anni 80 e primi 90. L'emotivit\u00e0 del reggae pop ebbe un seguito anche nella musica dancehall; Smiley Culture e Tippa Irie trascinarono la loro cultura sound system nelle pop chart con \"Cockney Translation\" e \"Hello Darling\", Shabba Ranks si riun\u00ec con Maxi Priest per registrare \"Housecall\" e Chaka Demus &amp; Pliers erano regolarmente presenti nelle classifiche pop. Il genere venne riproposto anche da Shaggy, uno degli pi\u00f9 artisti noti della scena, mentre i No Doubt chiamarono in causa i noti dj dancehall Bounty Killer e Lady Saw per arricchire il loro sound con influenze giamaicane nel loro ultimo disco."}
{"id": "2071036", "revid": "125878663", "url": "https://it.wikipedia.org/wiki?curid=2071036", "title": "Cowboys &amp; Kisses", "text": "Cowboys and Kisses \u00e8 il terzo singolo dell'album \"Not That Kind\" della cantautrice statunitense Anastacia; \u00e8 stato pubblicato nel 2001.\nIl video.\nIl video \u00e8 stato girato l'8 e il 9 gennaio 2001, al Camarillo Airport in California, USA. Il video \u00e8 il secondo girato da Nigel Dick, che ha anche diretto \"I'm Outta Love\". Nel video, Anastacia sta guidando verso l'hangar di un aeroplano, mentre uno strano uomo, che porta il suo stesso anello, la guarda sullo schermo di una televisione. All'aeroporto, la cantante esegue il pezzo insieme ad un coro vestita da cowgirl, mentre il coro \u00e8 vestito da operatori. L'uomo sconosciuto guarda Anastacia e cerca alcuni file su di lei. Nella fine, Anastacia canta sul tetto di un aeroplano, dopodich\u00e9 lo straniero spegne la televisione e lei sparisce."}
{"id": "2071041", "revid": "765341", "url": "https://it.wikipedia.org/wiki?curid=2071041", "title": "Regno romano-barbarico", "text": ""}
{"id": "2071045", "revid": "1924342", "url": "https://it.wikipedia.org/wiki?curid=2071045", "title": "Variety (periodico)", "text": "Variety \u00e8 una rivista settimanale e sito web di intrattenimento fondata nel 1905 da Sime Silverman. Con l'aumentare dell'importanza ricavata nell'industria cinematografica, nel 1933, Silverman fond\u00f2 il \"Daily Variety\", un quotidiano con sede a Hollywood impegnato unicamente nella pubblicazione di notizie riguardanti il cinema.\nStoria.\n\"Variety\" viene fondato nel 1905 dal giornalista Sime Silverman come vaudeville settimanale con sede a New York. Il 19 gennaio 1907, su Variety \u00e8 stata scritta la prima recensione di un film nella storia del cinema. Nel 1933, con l'aumentare della popolarit\u00e0 e delle vendite, Silverman fonda il \"Daily Variety\" spostando la sede centrale a Hollywood, ma muore l'anno stesso, lasciando il posto di redattore capo ad Abel Green.\nIl figlio di Sime, Syd Silverman, ha acquisito il settimanale nel 1956 e ne \u00e8 stato il direttore sino al 1987, anno in cui ha venduto le azioni alla Reed Elsevier per $. Un'edizione minore pubblicata con il nome \"Daily Variety Gotham\" \u00e8 stata creata nel 1998 a NY, che ne \u00e8 anche la sede. Il sito web \"Variety.com\" \u00e8 stato lanciato con successo nel 1998, e per alcuni anni successivi all'apertura l'accesso al suo interno era conseguito da un pagamento per la lettura degli articoli.\nLa rivista \u00e8 pubblicata dalla Reed Business Information, una divisione del conglomerato dell'industria mediatica Reed Elsevier, e possiede tre diverse edizioni stampa e un sito web. L'attuale redattore capo \u00e8 Peter Bart, noto per le sue collaborazioni con la Paramount Pictures e \"The New York Times\". Stando ai dati emessi durante marzo 2005 dall'organizzazione no-profit \"Audit Bureau of Circulations\", l'edizione \"Daily Variety \"viene pubblicata in copie giornaliere, mentre \"Variety\" ne produce a settimana.\nPremi.\nNel 2010 il \"Variety Profile in Excellence\" \u00e8 stato assegnato a produttore cinematografico Aurelio De Laurentiis, premiazione avvenuta in occasione della 67\u00aa edizione della Mostra del Cinema di Venezia.\nIl 3 dicembre 2012 viene consegnato il \"Variety Home Entertainment Hall of Fame\" al produttore Avi Lerner."}
{"id": "2071046", "revid": "287204", "url": "https://it.wikipedia.org/wiki?curid=2071046", "title": "Federazione cestistica dell'Ungheria", "text": "La Magyar Kosarlabd\u00e1z\u00f3k Orsz\u00e1gos Sz\u00f6vets\u00e9ge (acronimo MKOS) \u00e8 l'ente che controlla e organizza la pallacanestro in Ungheria.\nLa federazione controlla inoltre le . Ha sede a Budapest e l'attuale presidente \u00e8 Janos Berenyi.\n\u00c8 affiliata alla FIBA dal 1935 e organizza il campionato di pallacanestro ungherese."}
{"id": "2071048", "revid": "486946", "url": "https://it.wikipedia.org/wiki?curid=2071048", "title": "Variety Magazine", "text": ""}
{"id": "2071049", "revid": "339392", "url": "https://it.wikipedia.org/wiki?curid=2071049", "title": "Classe Horizon (fregata)", "text": ""}
{"id": "2071050", "revid": "486946", "url": "https://it.wikipedia.org/wiki?curid=2071050", "title": "Variety (magazine)", "text": ""}
{"id": "2071053", "revid": "599013", "url": "https://it.wikipedia.org/wiki?curid=2071053", "title": "Behind the Mask", "text": ""}
{"id": "2071054", "revid": "819238", "url": "https://it.wikipedia.org/wiki?curid=2071054", "title": "Ferrovie in Abcasia", "text": "Le ferrovie abcase comprendono 185 chilometri di linea principale lungo il Mar Nero e 36 chilometri di linea secondaria in direzione Akarmara (vicino Tkvarcheli). Sono amministrate dalla compagnia ferroviaria statale \"Abkhazskaja \u017deleznaja Doroga\" (in russo: \u0410\u0431\u0445\u0430\u0437\u0441\u043a\u0430\u044f \u0416\u0435\u043b\u0435\u0437\u043d\u0430\u044f \u0414\u043e\u0440\u043e\u0433\u0430; in abcaso: \u0410\u04a7\u0441\u043d\u044b \u0410\u0438\u04b3\u0430\u0430\u043c\u04a9\u0430).\nLa linea principale connetteva la Ferrovia del Caucaso settentrionale (Russia) alla rete ferroviaria georgiana fino allo scoppio della guerra in Abcasia (1992-1993).\nAgli inizi del 2008, la linea \u00e8 usata da un treno a lunga distanza che connette Mosca a Sukhumi e da occasionali treni merci. A partire da giugno 2008, sono allo studio progetti di ricostruzione e miglioramenti della linea.\nStoria.\nIl primo progetto di una ferrovia lungo le coste russe del Mar Nero risale al XIX secolo. La costruzione della sezione da So\u010di a Tuapse inizi\u00f2 durante la Prima guerra mondiale e venne completata nel 1923, nonostante i disordini causati dalla Guerra civile russa. Le sezioni da So\u010di ad Adler, da Adler a Sukhumi e da Sukhumi a Inguri (compresa la deviazione per Akarmara) vennero completate rispettivamente nel 1927, nel 1940 e nel 1942. La realizzazione della linea incontr\u00f2 notevoli difficolt\u00e0, a causa dell'orografia del territorio.\nA partire dal 1967, la parte abcasa della ferrovia, realizzata a binario unico, era parte integrante della ferrovia transcaucasica che includeva anche Georgia, Armenia ed in parte Azerbaigian.\nDopo la dissoluzione dell'Unione Sovietica e il danneggiamento della Transcaucasica, la rete ferroviaria abcasa pass\u00f2 sotto il controllo della \"Abkhazskaja \u017deleznaja Doroga\".\nIl 14 agosto 1992, il ponte sul fiume Inguri fu distrutto dall'esercito georgiano: l'atto, considerato l'inizio della guerra in Abcasia, fu solo il primo di una serie di sabotaggi alla linea. Il percorso fra il fiume e A\u010dagwara fu infatti smantellato, mentre il ponte venne ricostruito e poi nuovamente distrutto dopo la fine del conflitto. Lungo gli anni novanta, la Russia ha infine imposto un blocco al trasporto da e verso l'Abcasia.\nIl 25 dicembre 2002, venne riattivata la tratta fra So\u010di e Sukhumi per la prima volta dopo la guerra, causando per\u00f2 le proteste georgiane. Con l'aumento dei turisti, la tratta Psou-Sukhumi venne riparata principalmente con l'aiuto russo nel 2004. Il 10 settembre di quello stesso anno venne istituita la tratta Mosca-Sukhumi.\nTuttavia, le tratte O\u010dam\u010dira-Sukhumi, So\u010di-Sukhumi e Tkvarcheli-Sukhumi (operative per alcuni periodi dal 1993) non sono pi\u00f9 attive dal 2007 a causa di vari problemi infrastrutturali. L'ultima, Gudauta-Sukhumi, \u00e8 stata chiusa alla vigilia del 2008.\nVi sono state varie proposte di ricostruzione dei tratti distrutti e di ristabilire i contatti fra la Russia, l'Armenia e la Georgia, dal momento che la tratta alternativa (che passa attraverso l'Azerbaigian) \u00e8 molto pi\u00f9 lunga e, nel caso armeno, completamente indisponibile a causa del conflitto nel Nagorno Karabakh. La Georgia ha per\u00f2 a lungo subordinato il ripristino dei collegamenti al ritorno dei rifugiati in Abcasia. Nel giugno 2008, le posizioni russo-georgiane sembravano essere in avvicinamento, dal momento che i russi avevano iniziato dei primi lavori di ricostruzione della linea."}
{"id": "2071055", "revid": "228587", "url": "https://it.wikipedia.org/wiki?curid=2071055", "title": "Honeymoon (romanzo)", "text": "Honeymoon \u00e8 il decimo romanzo della scrittrice giapponese Banana Yoshimoto edito nel 2000.\nTrama.\nSin dall'infanzia Manaka ha vissuto accanto al vicino Hiroshi che inizialmente fu il suo compagno di giochi e successivamente ne divent\u00f2 il marito. La loro relazione \u00e8 particolare, intensa e poetica con tracce di passione nei primi anni, nonostante siamo entrambi ancora giovani. Dopo la morte del nonno di Hiroshi, persona particolarmente cara a quest'ultimo, la coppia cade in una confusione indefinita che turba entrambi. In seguito scopriranno macabre e inquietanti realt\u00e0 sul passato di Hiroshi, il quale ha sempre tenuto all'oscuro dei fatti Manaka. Per riprendersi decidono di rifare una luna di miele che permette loro di affrontare la situazione in modo maturo. L\u00e0 anche Manaka verr\u00e0 a conoscenza di fatti emotivamente forti sul suo passato."}
{"id": "2071066", "revid": "123906189", "url": "https://it.wikipedia.org/wiki?curid=2071066", "title": "5\u00aa Mostra internazionale d'arte cinematografica di Venezia", "text": "La 5\u00aa edizione della Mostra Internazionale d'Arte Cinematografica di Venezia (denominata 5\u00aa Esposizione Internazionale d'Arte Cinematografica - Biennale di Venezia) si svolse a Venezia, Italia, dal 10 agosto al 3 settembre del 1937.\nStoria.\nNel 1937 fu inaugurato il nuovo Palazzo del Cinema voluto per ospitare la mostra e costruito in breve tempo nello stile modernista dell'epoca; ci fu un maggior numero di nazioni partecipanti e di film in mostra. Fra le star presenti ci furono Marlene Dietrich, Bette Davis, che vinse il premio come migliore attrice, e Jean Gabin, protagosnista di \"La grande illusione\" di Jean Renoir. Sono presenti inoltre Katharine Hepburn e Doris Duranti.\nLuigi Chiarini, direttore del Centro Sperimentale, dichiar\u00f2 riguardo al film di Renoir: \"\u201cfiglio di quel pacifismo comunistoide e patriottardo che caratterizza un certo intellettualismo francese falso e retorico'\u2019\".) Per l'Italia viene premiato il Colossal \"Scipione l\u2019Africano\" di Carmine Gallone, che bissa il successo del 1935 con \"Casta diva\"; alla proiezione del film la ressa \u00e8 tale che \"Il Gazzettino\" del 4 settembre 1937 riporta che \"\u201cAd evitare spiacevoli rifiuti si avverte che nella sala di proiezione saranno ammessi soltanto i gerarchi in divisa, con distintivo e grado\u201d\"."}
{"id": "2071068", "revid": "339392", "url": "https://it.wikipedia.org/wiki?curid=2071068", "title": "Reggae Pop", "text": ""}
{"id": "2071072", "revid": "767487", "url": "https://it.wikipedia.org/wiki?curid=2071072", "title": "Gaby - Una storia vera", "text": " Gaby - Una storia vera (\"Gaby: A True Story\") \u00e8 un film del 1987 diretto da Luis Mandoki. La pellicola racconta la vera storia di Gabriela Brimmer, quarantenne all'epoca."}
{"id": "2071075", "revid": "287204", "url": "https://it.wikipedia.org/wiki?curid=2071075", "title": "Sarpi", "text": "Sarpi \u00e8 una suddivisione dell'India, classificata come \"census town\", di 8.897 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 38' 57 N e 87\u00b0 16' 34 E.\nSociet\u00e0.\nEvoluzione demografica.\nAl censimento del 2001 la popolazione di Sarpi assommava a 8.897 persone, delle quali 6.182 maschi e 2.715 femmine. I bambini di et\u00e0 inferiore o uguale ai sei anni assommavano a 764, dei quali 412 maschi e 352 femmine. Infine, coloro che erano in grado di saper almeno leggere e scrivere erano 3.407, dei quali 2.113 maschi e 1.294 femmine."}
{"id": "2071076", "revid": "162719", "url": "https://it.wikipedia.org/wiki?curid=2071076", "title": "General Electric Aviation", "text": ""}
{"id": "2071077", "revid": "125951931", "url": "https://it.wikipedia.org/wiki?curid=2071077", "title": "Alla ricerca della Valle Incantata (serie animata)", "text": "Alla ricerca della Valle Incantata (\"The Land Before Time\") \u00e8 una serie televisiva a cartoni animati prodotta dalla Universal Animation Studios e distribuita dalla Amblin Entertainment, basata sui personaggi della saga dei film \"Alla ricerca della Valle Incantata\", ed \u00e8 ambientata dopo gli eventi del tredicesimo film, \"In viaggio con le pance gialle\". Viene trasmessa negli Stati Uniti su Cartoon Network ed in Italia su Italia 1."}
{"id": "2071079", "revid": "1104133", "url": "https://it.wikipedia.org/wiki?curid=2071079", "title": "Made for Lovin' You", "text": "Made for Lovin' You \u00e8 il quarto ed ultimo singolo estratto dall'album di debutto della cantautrice statunitense Anastacia.\nIl video.\nIl video mostra spezzoni di esibizioni live di Anastacia (\"Rock Am Ring, Rock Im Park\") e un festival tedesco dove Anastacia si \u00e8 esibita nel 2001. Poi si vedono scene da un concerto nei Paesi Bassi e uno nel Regno Unito ed altre apparizioni. Fu usata nella pubblicit\u00e0 della Honda civic 2001 quella con la ragazza con gli occhiali da sole."}
{"id": "2071083", "revid": "287204", "url": "https://it.wikipedia.org/wiki?curid=2071083", "title": "Sarenga", "text": "Sarenga \u00e8 una suddivisione dell'India, classificata come \"census town\", di 21.621 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 46' 0 N e 87\u00b0 1' 60 E e ha un'altitudine di 87 .\nSociet\u00e0.\nEvoluzione demografica.\nAl censimento del 2001 la popolazione di Sarenga assommava a 21.621 persone, delle quali 11.098 maschi e 10.523 femmine. I bambini di et\u00e0 inferiore o uguale ai sei anni assommavano a 2.690, dei quali 1.365 maschi e 1.325 femmine. Infine, coloro che erano in grado di saper almeno leggere e scrivere erano 12.762, dei quali 7.130 maschi e 5.632 femmine."}
{"id": "2071097", "revid": "287204", "url": "https://it.wikipedia.org/wiki?curid=2071097", "title": "Mo Williams", "text": "Carriera.\nUtah Jazz (2003-2004).\nMo Williams fu scelto nel Draft NBA 2003 dagli Utah Jazz al secondo turno come 49\u00aa scelta assoluta. Durante la sua stagione da matricola ha una media di 5 punti e 1,3 assist a partita.\nMilwaukee Bucks (2004-2008).\nL'anno successivo, dopo essere stato svincolato dai Jazz, passa ai Milwaukee Bucks. Durante la prima stagione, complice l'infortunio del playmaker titolare T.J. Ford, Williams ha una media di 10,2 punti e 6,1 assist. Nel suo nuovo ruolo da titolare ha mostrato un particolare talento per i tiri decisivi, mettendo a segno numerosi tiri-vittoria nella stagione 2005-06. Nella \"off-season\" 2006 i Bucks cedono Ford ai Toronto Raptors in cambio dell'ala grande Charlie Villanueva. Questo evento ha definitivamente aperto un posto da titolare per Williams. Nelle prime 17 partite della stagione 2006-07 ha una media di 15,6 punti, 5,1 rimbalzi e 6,2 assist in quasi 35 minuti di media a partita, tutti career-high. Il 20 dicembre 2006 mette a segno contro i Miami Heat la sua prima tripla doppia in carriera, con 19 punti, 11 rimbalzi e 10 assist. Nell'estate 2007 diventa free agent, ma decide poi di rifirmare un contratto di 5 anni a 52 milioni di dollari.\nCleveland Cavaliers (2008-2011).\nIl 13 agosto 2008 viene ceduto ai Cleveland Cavaliers in una trade che coinvolge ben tre squadre (Bucks, Cavs e Oklahoma City Thunder) e sei giocatori; nell'ambito della trade, oltre a Williams, Joe Smith e Desmond Mason vengono ceduti ai Thunder mentre Damon Jones, Luke Ridnour e Adrian Griffin vengono ceduti ai Bucks. Ai Cavs Williams sceglie di indossare la maglia numero 2 in quanto la 25 tradizionalmente usata da lui era stata ritirata in onore di Mark Price. Con i Cavaliers diventa definitivamente un giocatore di alto livello, arrivando a disputare l'All-Star Game del 2009 venendo scelto per sostituire l'infortunato Chris Bosh; era stato la seconda scelta alternativa, in quanto Ray Allen era stato scelto per sostituire l'infortunato Jameer Nelson. L'11 febbraio 2009 segna un \"career-high\" di 44 punti (oltre a 7 assist) contro i Phoenix Suns. Durante la stagione 2008-09 Williams \u00e8 stato uno dei maggiori contributori a portare i Cavs a un bilancio di 66-16 (39-2 in casa), il migliore nella NBA. Dopo la partenza di LeBron James Williams diventa il leader dei Cavs. Nonostante molte voci di mercato, Williams stesso chiar\u00ec sul proprio account di Twitter di non essere in procinto di lasciare i Cavs. Critic\u00f2 fortemente gli eventi riguardo alla partenza di James e ha risposto agli insulti rivolti ai Cavs dalla guardia dei Miami Heat Dwyane Wade. Il 14 novembre 2010 mise a segno il suo primo tiro allo scadere con la maglia dei Cavs, facendoli vincere per 83-81 contro i Milwaukee Bucks dopo aver tirato da 5 metri su Brandon Jennings a tempo scaduto. Durante quella partita Williams segn\u00f2 25 punti, risultando essere il miglior scorer dei Cavs durante quella partita.\nLos Angeles Clippers (2011-2012).\nIl 23 febbraio 2011 pass\u00f2 dai Cleveland Cavaliers ai Los Angeles Clippers insieme a Jamario Moon per Baron Davis pi\u00f9 la scelta al primo giro del Draft NBA (che sar\u00e0 poi Kyrie Irving). Williams viene immediatamente inserito nel quintetto titolare dei Clippers giocando sia da playmaker che da guardia. La stagione successiva i Clippers ingaggiano Chris Paul e Chauncey Billups, degradando Williams a sesto uomo. Riesce comunque a ottenere buone prestazioni anche da riserva classificandosi ottavo al Sixth Man of the Year.\nRitorno agli Utah Jazz (2012-2013).\nIl 29 Giugno 2012, ormai chiuso da altri Paul, Billups e Jamal Crawford, viene ceduto agli Utah Jazz (facendo cos\u00ec ritorno alla sua prima squadra NBA) in una trade a quattro squadre in cui i Clippers ricevono Lamar Odom e i Dallas Mavericks ricevono la trade exception dei Jazz. Nella trade i Clippers cedono anche la loro scelta al secondo giro al draft Furkan Aldemir agli Houston Rockets. Con gli Utah Jazz disputa soltanto una stagione dato che a fine anno i Jazz non gli rinnovano il contratto.\nPortland Trail Blazers (2013-2014).\nL'8 agosto 2013, rimasto free agent, e senza aver trovato un contratto di buon spessore, firma per la squadra dei Portland Trail Blazers un contratto da 2.652.000 dollari con opzione sul secondo anno andando ad aiutare, nel ruolo di playmaker, il giovane Damian Lillard.\nStagione 2014-2015: record di punti ai Timberwolves e parentesi agli Charlotte Hornets.\nIl 30 luglio 2014 firma un contratto annuale a 3,75 milioni di dollari con i Minnesota Timberwolves. Il 13 Gennaio 2015 segna 52 punti nella gara giocata a Indianapolis contro i locali Pacers, nuovo \"career-high\" e nuovo record di franchigia per il team di Minneapolis superando i 51 punti segnati da Corey Brewer nella stagione precedente.\nTuttavia quasi un mese dopo l'11 febbraio viene ceduto via trade agli Charlotte Hornets; in questa trade \u00e8 rientrato anche Troy Daniels, andato a giocare negli Hornets insieme a Williams.\nRitorno ai Cleveland Cavaliers: la vittoria dell'anello e il ritiro (2015-2016).\nIl 6 luglio 2015 firm\u00f2 un accordo annuale, con opzione per il secondo anno, da 3,4 milioni di dollari con i Cleveland Cavaliers, facendo cos\u00ec ritorno ai Cavs.\nA fine anno vince il suo primo e unico anello della sua carriera. Nonostante il 15 giugno 2016 avesse rinnovato con la societ\u00e0 dell'Ohio, decise di ritirarsi il 27 settembre 2016.\nPost-ritiro: i brevi passaggi ad Atlanta e Denver (2016-2017).\nNella stagione 2016-2017 rimase nel roster dei Cleveland Cavaliers nonostante si fosse ritirato. L'8 gennaio 2017 venne ceduto dai Cavaliers insieme a Mike Dunleavy Jr., una somma di denaro e una futura prima scelta agli Atlanta Hawks. Tuttavia gli Hawks lo cedettero ai Denver Nuggets 11 giorni dopo in cambio dei diritti su Cenk Akyol (e per far s\u00ec che i falchi firmassero il free agent Gary Neal). Tuttavia Williams in Colorado ebbe una toccata e fuga in quanto venne tagliato immediatamente dai Nuggets.\nDopo il ritiro.\nNel maggio 2018 diventa assistant coach dei CSUN Matadors, ritirandosi cos\u00ec dall'attivit\u00e0 agonistica, e iniziando a intraprendere la carriera da allenatore.\nIl 12 maggio 2020 viene scelto come nuovo allenatore degli Alabama State Hornets.\nControversie sul ritiro.\nA seguito del suo ritiro Williams critic\u00f2 i Cleveland Cavaliers con un post su Twitter con su scritto: \u00ab\"Wish me luck today with my surgery. Just found out it's a little worst, which means a longer recovery\u00bb.\"\nPraticamente Williams si \u00e8 autoaugurato buona fortuna per le cure al suo infortunio e ha anche detto che a nessuno \u00e8 mai importato realmente delle sue condizioni fisiche."}
{"id": "2071098", "revid": "834", "url": "https://it.wikipedia.org/wiki?curid=2071098", "title": "Fleetwood Mac (album 1968)", "text": ""}
{"id": "2071099", "revid": "834", "url": "https://it.wikipedia.org/wiki?curid=2071099", "title": "Fleetwood Mac (album 1975)", "text": ""}
{"id": "2071101", "revid": "72396", "url": "https://it.wikipedia.org/wiki?curid=2071101", "title": "Discografia degli X Japan", "text": "La discografia degli X Japan."}
{"id": "2071103", "revid": "729019", "url": "https://it.wikipedia.org/wiki?curid=2071103", "title": "Gran Premio motociclistico del Qatar 2004", "text": "Il Gran Premio motociclistico del Qatar 2004, corso il 2 ottobre, \u00e8 stato il tredicesimo Gran Premio della stagione 2004 del motomondiale e ha visto vincere la Honda di Sete Gibernau in MotoGP, Sebasti\u00e1n Porto nella classe 250 e Jorge Lorenzo nella classe 125.\nSi tratta della prima edizione di questo Gran Premio e si sono registrati degli episodi particolari: nella classe 125 due piloti hanno tagliato contemporaneamente il traguardo e anche con l'esame del fotofinish i giudici non sono riusciti a dichiarare quale fosse il vincitore; la classifica finale \u00e8 stata pertanto decisa in virt\u00f9 del giro veloce in gara, ottenuto dallo spagnolo Lorenzo che ha pertanto sopravanzato l'italiano Andrea Dovizioso.\nNella MotoGP una sanzione disciplinare viene irrogata a Valentino Rossi, che subisce una penalit\u00e0 di 6 secondi sul suo tempo di qualifica, in quanto alcuni dei membri della sua squadra (tra cui Jeremy Burgess) avevano gommato la sua casella di partenza con uno scooter, all'oscuro dello stesso Rossi. Infatti, poche ore dopo, quando in un giro di pista si accorse di quei segni di gomma sulla piazzola, pens\u00f2 a un danneggiamento da parte di qualcuno. Anche il suo rivale Max Biaggi condivise un fatto simile, nel suo caso perch\u00e9 un membro del suo team aveva lavato con acqua la piazzola in griglia. I due piloti, che si erano qualificati rispettivamente in 8\u00aa e 12\u00aa posizione, vengono arretrati cos\u00ec alle posizioni 23 e 24, mentre i posti in griglia in origine occupati dai due vengono lasciati vuoti. Al termine della gara non vengono assegnati tutti i punti teoricamente disponibili, visto che solo 13 piloti hanno tagliato il traguardo.\nMotoGP.\nShane Byrne non partecipa a questo Gran Premio per infortunio."}
{"id": "2071104", "revid": "1305772", "url": "https://it.wikipedia.org/wiki?curid=2071104", "title": "Future Games", "text": "Future Games (\"giochi del futuro\" in lingua inglese) pu\u00f2 riferirsi a:"}
{"id": "2071106", "revid": "729019", "url": "https://it.wikipedia.org/wiki?curid=2071106", "title": "Francesco Pietrosanti", "text": "Biografia.\nNato all'Aquila e cresciuto con il club omonimo, a esso Pietrosanti leg\u00f2 tutta la sua carriera di rugbista. In neroverde, sotto la guida di Loreto Cucchiarelli, ha esordito, a 19 anni e 10 mesi, il 3 ottobre 1982 nell'incontro Scavolini L'Aquila-Oliosigillo Olimpic Roma 19-6. In totale ha accumulato 228 presenze e ha realizzato 276 punti frutto di 65 mete, 1 drop e 2 trasformazioni.\nCon la squadra neroverde si laure\u00f2 campione d'Italia nel 1994, battendo in finale a Padova il pi\u00f9 quotato Milan, all'epoca nell'orbita Fininvest e noto con il nome di Milan.\nIn Nazionale esord\u00ec a fine 1987 nel corso della Coppa FIRA 1987/89, e fece parte delle selezioni alla in Inghilterra, pur senza mai essere schierato in campo.\nDopo il ritiro da giocatore, fu anche team manager dell'Aquila che giunse alla finale scudetto (poi persa) contro il Rugby Roma del 2000.\nDopo il terremoto che colp\u00ec L'Aquila il 6 aprile 2009 Pietrosanti fu tra i rugbisti ed ex rugbisti che presero parte a uno spot pubblicitario commissionato dall'amministrazione comunale al fine di realizzare una raccolta fondi per la solidariet\u00e0 alle vittime e la ricostruzione della citt\u00e0."}
{"id": "2071112", "revid": "84184", "url": "https://it.wikipedia.org/wiki?curid=2071112", "title": "Enfleda di Northumbria", "text": "Nel confronto tra la Chiesa romana e il Cristianesimo celtico appoggi\u00f2 le tesi di Roma nonostante la sua Abbazia fosse tradizionalmente vicina alle tesi dei monaci di Iona, fautori della Chiesa indigena d'Inghilterra.\nPrincipessa del regno di Nortuhmbria, suo padre era Edwin di Deira, mentre sua madre, \u00c6thelburg, era figlia del sovrano anglosassone Ethelbert del Kent.\nBiografia.\nNascita ed infanzia.\nNata la notte successiva al giorno di Pasqua del 626, in quella stessa notte suo padre fu oggetto di un tentato assassinio da parte di un sicario inviato da Cwichelm del Wessex.\nSua madre, unica cristiana in una corte pagana, decise di farla battezzare, con il consenso di Edwin, il giorno di Pentecoste (8 giugno 626) dal suo cappellano personale, Paolino di York, insieme ad altri undici famigliari.\nSecondo la testimonianza di Beda il Venerabile, Eanfled fu la prima del suo popolo a ricevere il sacramento del battesimo. Edwin, che era stato sollecitato dal vescovo san Paolino, aveva accettato che Enfleda venisse battezzata e aveva promesso di farsi cristiano, se fosse riuscito a sconfiggere Cwichhelm.\nEdwin intraprese una campagna militare contro Cwichelm, che ebbe successo ed egli si convert\u00ec al cristianesimo nel 627.\nNel 633 il regno di Northumbria venne invaso da un esercito congiunto e guidato dal gallese Cadwallon ap Cadfan e dal sovrano di Mercia Penda. L'attacco aveva lo scopo di eliminare la minaccia rappresentata dal regno di Edwin, il quale venne ucciso nella battaglia di Hatfield Chase. Rimasta vedova e con una figlia di sette anni, la regina \u00c6thelburg fugg\u00ec con alcuni membri della corte cercando rifugio nel vicino Kent, sotto la protezione dello zio Eadbald del Kent. Tuttavia, quando due anni dopo ascese al trono di Northumbria il principe Oswald di Northumbria, figlio dell'antico avversario del defunto Edwin, Ethelbert del Kent, la madre di Eanfl\u00e6d, temendo il peggio, la invi\u00f2 insieme ai suoi fratelli nel continente alla corte del re merovingio Dagoberto I, suo parente per parte della madre Berta del Kent.\nNel 642 Oswiu, re di Bernicia, capo della rivale famiglia di Nortumbria, invi\u00f2 un prete di nome Utta nel Kent, che era governato dal cugino di Enfleda, Eorcenberht, per chiedere la mano di quest'ultima. Oswiu era gi\u00e0 stato sposato ad una principessa inglese di nome Rieinmellt, ma era divenuto da poco re di Northumbria a seguito del decesso del fratello Oswald, nella battaglia di Maserfield. Il matrimonio con Enfleda gli avrebbe procurato l'aiuto del Kent e forse anche quello franco ed ognuno dei figli che Oswiu avrebbe eventualmente avuto da Enfelda, avrebbe potuto accampare forti diritti sull'intera Northumbria.\nSposa e regina.\nCos\u00ec Eanfl\u00e6d fece ritorno in Northumbria all'et\u00e0 di diciassette anni per essere data in sposa al re Oswiu, fratello di Oswald.\nNel 644 Oswine, secondo cugino di Enfleda per parte di padre, governava a Deira. Nel 651 Oswine venne ucciso da un generale di Oswiu. Per espiare l'uccisione del parente della moglie, Oswiu fond\u00f2 l'Abbazia di Gilling, ove venivano recitate preghiere per entrambi i monarchi.\nDivenuta regina di Northumbria, Eanfl\u00e6d divenne una figura molto influente nell'ambito della politica religiosa del regno, divenendo la principale sostenitrice della liturgia della Chiesa di Roma, nonostante il marito Oswiu e il resto della sua corte fossero vicini alle posizioni del Cristianesimo celtico propugnato dai monaci di Iona. Questa sua posizione, rigidamente allineata al cristianesimo romano pu\u00f2 forse essere spiegata con il fatto che in questo modo Eanfl\u00e6d cerc\u00f2 di continuare la tradizione iniziata da sua nonna materna prima e da sua madre poi, entrambe cristiane in una corte di diversa fede. Sebbene inizialmente questa coesistenza di diverse liturgie riuscisse a persistere con un relativo equilibrio, essa successivamente degener\u00f2 minando alle fondamenta il gi\u00e0 precario equilibrio politico del regno di Oswiu, il quale, deciso a imporre una soluzione definitiva al problema, indisse nel 664 il Sinodo di Whitby, che si tenne nell'omonima Abbazia e che si risolse a favore del rito romano. In questa diatriba la regina Eanfl\u00e6d appoggi\u00f2 le posizioni filo-romane di San Vilfrido di York, che ebbe un ruolo determinante nella politica della Northumbria durante i regni di Aldfrith e Osred, ed altrove nella Britannia del VII secolo. contribuendo cos\u00ec al suo successo, e il papa Vitaliano, in segno di riconoscenza, le don\u00f2 una croce d'oro.\nVedova, badessa e santa.\nAlla morte di Oswiu nel 670, Eanfl\u00e6d, con l'appoggio del suo protetto Vilfrido, entr\u00f2 come monaca nel monastero dell'Abbazia di Whitby, guidata da Sant'Hilda di Whitby e nel quale si trovava gi\u00e0 sua figlia, \u00c6lffl\u00e6d. Divenuta badessa dell'Abbazia di Whitby, Eanfl\u00e6d volle in seguito che i resti di suo marito Oswiu venissero traslati nell'Abbazia ed in seguito ad essi si aggiunsero quelli di suo padre Edwin.\nPoco si sa sulle circostanze della sua morte, avvenuta durante il regno di suo figlio Alchfrith di Deira ed i suoi resti furono posti al fianco del marito dietro l'altare maggiore della chiesa dell'Abbazia di Whitby.\nEnfleda venne sepolta a Whitby, cos\u00ec come fu per Edwin, Oswiu, Hilda, e successivamente Elffl\u00e6da.\nGuglielmo di Malmesbury riteneva che le sue spoglie fossero state translate nell'Abbazia di Glastonbury, ove si diceva fosse esistito un monumento in sua memoria nel XII secolo.\nEnfleda venne proclamata santa e la sua memoria liturgica fu stabilita successivamente nel giorno 24 novembre.\nDiscendenza.\nCon differenti livelli di certezza, i figli che Enfleda diede ad Oswiu vengono identificati in \nEcgfrith, Elfwine, Osthryth, ed Elffl\u00e6d. La complicata serie di matrimoni e legami di Oswiu rende tuttavia difficile l'identificazione della madre di ciascuno di questi.\nBibliografia.\nin lingua inglese:"}
{"id": "2071113", "revid": "767487", "url": "https://it.wikipedia.org/wiki?curid=2071113", "title": "Il giustiziere della notte n. 2", "text": "Il giustiziere della notte n. 2 (\"Death Wish II\") \u00e8 un film del 1982 diretto da Michael Winner.\nTrama.\nSette anni dopo la morte della moglie, trasferitosi a Los Angeles per far curare la figlia, l'architetto Paul Kersey ha una relazione con la radio-giornalista Geri.\nRicominciata una nuova vita, ecco che una banda di sei teppisti spacciatori sevizia ed uccide la domestica e violentano e inducono al suicidio la figlia, ancora traumatizzata dalla prima aggressione. Kersey si rimette sul sentiero di guerra e li ammazza uno ad uno.\nProduzione.\nFu prodotto dalla Cannon Films che aveva acquisito i diritti da Dino De Laurentiis.\nLa regia avrebbe dovuto essere di Menahem Golan ma, sotto insistenza di Bronson, ritorn\u00f2 a Michael Winner. Con scene pi\u00f9 violente rispetto al primo, \u00e8 stato scritto da David Engelbach. La colonna sonora \u00e8 stata composta da Jimmy Page, chitarrista famoso principalmente per essere stato fino a due anni prima chitarrista dei Led Zeppelin. Tra gli stupratori si distingue un giovane Laurence Fishburne.\nCritica.\nIl film suscit\u00f2 polemiche per la crudezza della scena del doppio stupro, puntualmente accorciata in durata in alcune edizioni homevideo e Tv."}
{"id": "2071115", "revid": "1305772", "url": "https://it.wikipedia.org/wiki?curid=2071115", "title": "Mr. Wonderful", "text": ""}
{"id": "2071116", "revid": "174925", "url": "https://it.wikipedia.org/wiki?curid=2071116", "title": "Sabbath", "text": ""}
{"id": "2071122", "revid": "729019", "url": "https://it.wikipedia.org/wiki?curid=2071122", "title": "Isole Banks", "text": "Le isole Banks sono un gruppo di isole situate nell'Oceano Pacifico nella parte settentrionale della repubblica di Vanuatu. Insieme alle isole Torres ne costituiscono la provincia di Torba, la pi\u00f9 settentrionale delle province del piccolo Stato. Essendo le pi\u00f9 settentrionali e le pi\u00f9 vicine all'Equatore sono anche quelle con precipitazioni e umidit\u00e0 maggiori.\nLe isole sono situate 40\u00a0km a nord di Maewo, fra di esse si trovano Gaua e Vanua Lava, due delle tredici maggiori isole di Vanuatu. Nel 2009 la popolazione ammontava a 8.533 abitanti.\nGeografia.\nLa maggiore delle isole \u00e8 Gaua (anche chiamata Santa Maria), che ha un profilo scosceso, nel centro dell'isola si eleva il Mount Garat (797\u00a0m s.l.m.) un vulcano attivo la cui ultima eruzione risale al 1982. Nel suo cratere si trova un lago di acqua dolce, il Lake Letres che \u00e8 il lago principale di Vanuatu.\nL'isola di Vanua Lava ha circa 1400 abitanti ed \u00e8 dominata dal vulcano Suretamatai (anche chiamato Soretimeat) (921\u00a0m; sl.m.), il profilo montuoso dell'isola insieme alle abbondanti precipitazioni fanno s\u00ec che i sino numerosi torrenti e cascate. pi\u00f9 ad est si trovano i due isolotti di Ravenga e Kwakea. Sull'isola di Vanua Lava si trova il capoluogo di provincia Sola.\nLa terza isola in ordine di grandezza \u00e8 Ur\u00e9parapara (anche chiamata Parapara), un antico cono vulcanico eroso dal mare che ha formato un'ampia baia, chiamata Divers Bay, sulla costa orientale.\nA est di queste tre isole principali c'\u00e8 un gruppo di isole minori, la pi\u00f9 settentrionale, circa 50\u00a0km a nord-est di Ureparapara, e Vet Tagde (anche chiamata Vot Tande oppure Vot Ganai), un vulcano estinto, l'ultima eruzione risale a 3,5 milioni di anni fa. Nella parte sudorientale dell'arcipelago si trovano le isola Rowa (o Reef Islands) un gruppo di piccole isole coralline. La principale \u00e8 Mota Lava nella parte orientale, attaccata ad essa da una lingua corallina, tanto che durante la bassa marea \u00e8 raggiungibile a piedi, c'\u00e8 la piccola isola di Ra.\nL'isola di Mota fu un centro importante di diffusione del cristianesimo.\nArte.\nUna delle produzioni tipiche locali \u00e8 quella dei tamburi, che possono raggiungere anche l'altezza di cinque metri, in associazione ai quali si modellano statue di antenati di tre tipi: di legno duro, di midollo di felce, oppure caratterizzate dal cranio che sovrappone il corpo.\nA seconda della forma e della dimensione degli attributi modellati si pu\u00f2 risalire al rango del defunto.\nLe variazioni sul tema sono le rappresentazioni quasi geometrizzate oppure quelle molto accurate nelle proporzioni delle parti sessuali; le gambe invece sono solitamente corte e la testa allungata.\nImportanti sono anche le produzioni di pali decorati con parti di animali, che assieme alle statue rappresentano la maggior attrazione delle case. Peculiare \u00e8 la figura dell'anima-uccello con le ali larghe anche due metri.\nCaratteristiche sono le maschere per il loro aspetto truce, deformato e, talvolta, associato ad animali terrificanti.\nUna delle attivit\u00e0 pi\u00f9 diffuse \u00e8 la pittura su tavolette, dove predominano i colori bianco e il rosso."}
{"id": "2071124", "revid": "1318658", "url": "https://it.wikipedia.org/wiki?curid=2071124", "title": "Complesso episcopale del patriarca Callisto", "text": "Il complesso episcopale del patriarca Callisto sorgeva a Cividale del Friuli (Udine) e costituiva il principale complesso religioso della capitale dell'importante Ducato del Friuli. \nStoria.\nIl complesso fu edificato al tempo del patriarca Callisto, che nel 737 aveva spostato la sede episcopale da Cormons a Cividale, e comprendeva la basilica, il Battistero di San Giovanni Battista e il Palazzo patriarcale. \nGli scavi archeologici hanno restituito solo poche tracce delle opere architettoniche, ma hanno consentito di recuperare alcuni tra i manufatti pi\u00f9 raffinati della scultura longobarda, come il \"Fonte battesimale del patriarca Callisto\" e l\"Altare del duca Rachis\".\nI resti del battistero furono riportati alla luce agli inizi del XX secolo, sotto l'attuale duomo cinquecentesco, mentre i resti del palazzo si trovano al di sotto del palladiano Palazzo dei Provveditori veneti, oggi sede del Museo archeologico nazionale."}
{"id": "2071126", "revid": "2080650", "url": "https://it.wikipedia.org/wiki?curid=2071126", "title": "Canadian Museum of Civilization", "text": "Il Canadian Museum of Civilization o Mus\u00e9e canadien des civilisations (abbreviato in CMC e MCC) \u00e8 un museo nazionale del Canada di storia umana ed \u00e8 il museo con pi\u00f9 visitatori di tutto lo Stato, con all'incirca 1.300.000 visitatori ogni anno.\nIl museo \u00e8 situato a Gatineau, nella regione del Quebec, presso il fiume Ottawa e il Parlamento canadese. Lo scopo principale di questo museo \u00e8 quello di collezionare, studiare e analizzare reperti che riguardino tutta la storia umana del Canada e le diversit\u00e0 culturali delle varie popolazioni.\nIl pubblico conosce il CMC soprattutto per le sue gallerie d'arte permanenti, che esplorano la storia del Canada attraverso 20.000 anni di reperti, ma anche per la sua architettura e la posizione lungo le sponde del fiume. Il museo presenta inoltre un variegato programma di esposizioni temporanee, che approfondiscono tematiche specifiche, e in particolare sulle varie popolazioni locali. Il CMC \u00e8 anche un importante istituto di ricerca. All'interno del suo staff qualificato si trovano alcuni esperti di storia canadese, archeologia, etnologia, e di cultura locale.\nLe origini del museo risalgono al 1856, dato che inserisce il CMC fra le pi\u00f9 importanti istituzioni culturali di tutto il Nord America. La struttura inoltre ospita altri due musei: il \"Canadian Children's Museum\" e il \"Canadian Postal Museum\", e un teatro.\nNel 2013 il museo ha cambiato nome e si chiama ora \"Canadian Museum of History - Mus\u00e9e canadien de l'histoire\"\nIl CMC \u00e8 controllato dalla \"Canadian Museum of Civilization Corporation\", una \"Crown Corporation\" federale che \u00e8 anche responsabile del \"Canadian War Museum\", del \"Canadian Children's Museum\", il \"Canadian Postal Museum\", e il \"Virtual Museum of New France\". Il CMC \u00e8 accreditato inoltre dalla American Association of Museums.\nEsibizioni permanenti.\nIl museo dispone di quattro gallerie permanenti: la \"Grand Hall\", la \"First Peoples Hall\", la \"Canada Hall\", e la \"Face to Face: The Canadian Personalities Hall\".\nGrand Hall.\nLa Grand Hall \u00e8 al primo piano dell'edificio, e ne costituisce il centro ideale. Vi si trova una vetrata enorme larga 112\u00a0m e alta 15\u00a0m, che offre una superba vista sul fiume Ottawa e sulla Parliament Hill. Dall'altra parte invece si trova una fotografia dimensioni analoghe. Questa foto raffigurante una foresta \u00e8 ancora oggi detentrice del Guinness dei primati per la fotografia pi\u00f9 grande al mondo.\nL'immagine fornisce la cornice per una dozzina di altissimi totem e per sei case tipiche indiane della costa dell'Oceano Pacifico, con le case collegate da una passerella. Le case sono state ricostruite sullo stile delle First Nations utilizzando legno di cedro importato dal Pacifico nordoccidentale. Il raggruppamento di totem, combinato con gli altri elementi nella Grand Hall, si dice essere la pi\u00f9 grande esposizione di coperta di totem del mondo.\nFirst Peoples Hall.\nSempre situata al primo piano dell'edificio, questa esposizione permanente raccoglie le testimonianze della storia delle prime popolazioni aborigene dalle loro originarie condizioni di vita fino a oggi. Vengono analizzati i rapporti delle First Peoples con la propria terra, e il loro contributo alla societ\u00e0. Questa sezione a sua volta \u00e8 suddivisa in tre zone ben distinte:\n\"An Aboriginal Presence\" parla delle differenze culturali fra i vari popoli locali, con il loro progresso e con i loro insediamenti in tutto il Nord America. Inoltre in questa ala sono trattate le narrazioni tradizionali di questi popoli, come i loro racconti sulla creazione del mondo.\n\"An Ancient Bond with the Land\" esamina il rapporto fra le popolazioni e il loro territorio, con le sue risorse.\n\"Arrival of Strangers - The Last 500 Years\" esamina infine il rapporto degli aborigeni con i primi europei giunti nel Nuovo Mondo. Vengono approfonditi alcuni argomenti come l'impatto del Cristianesimo sulle antiche religioni tribali, i conflitti con le prime autorit\u00e0 e istituzioni e la politica del Secondo dopoguerra con l'affermazione dei diritti civili. Con alcuni contributi infine viene anche trattata l'arte dei nativi.\nCanada Hall.\nLa Canada Hall occupa gran parte del terzo piano dell'edificio. L'esposizione viene paragonata a una \"strada\", che invita il visitatore a passeggiare attraverso mille anni di storia canadese iniziando con l'arrivo degli esploratori Vichinghi: il primo popolo non-aborigeno ad avere messo piede su quello che \u00e8 oggi il suolo canadese. Il viaggio inizia infatti dalla costa orientale verso l'anno 1000, attraverso i secoli fino all'arrivo delle potenze europee. Lungo il percorso, vengono affrontati argomenti come la nascita delle prime citt\u00e0 occidentali e il processo di immigrazione dell'Ottocento, che coinvolse quasi tutto il Canada.\nA rendere pi\u00f9 appassionante la visita ci pensano alcuni attori, che con costumi dell'epoca mostrano antiche tradizioni o specifici momenti storici, con anche alcune piccole rappresentazioni.\nNonostante si chiami Canada Hall, la sala accoglie anche reperti di altre parti del mondo, come lo scafo di un'imbarcazione basca del 1560, oppure l'interno di un aeroporto degli anni 1960. Altri reperti curiosi sono una ricostruzione di una fattoria della Nuova Francia; lo spaccato di una strada tipica di una vecchia citt\u00e0 dell'Ontario; una chiesa ucraina che dapprima giunta in Alberta \u00e8 stata trasportata del tutto all'interno del museo e una barca da pesca che batteva un tempo le coste della Columbia Britannica.\nFace to Face.\nNella sala Face to Face: The Canadian Personalities Hall si trovano informazioni e dati su alcune delle pi\u00f9 famose e influenti figure di tutta la storia del Canada. Situata all'ultimo piano, questa \u00e8 la galleria pi\u00f9 recente di tutte. Quando fu aperta per la prima volta, il 29 giugno 2007, la sala conteneva 27 personalit\u00e0. Fra queste vi sono scrittori, artisti, imprenditori, esploratori, attivisti e leader politici e militari. I personaggi vengono spesso alternati, ma il loro numero resta sempre costante.\nStoria.\nIl museo nacque ufficialmente nel 1856, e destinato ad ospitare mostre di geologia, con reperti militari ma anche artefatti umani e reperti biologici. All'inizio posto a Montr\u00e9al, il museo si spost\u00f2 a Ottawa nel 1881. Nel 1910 avvenne la prima importante svolta del museo, che pass\u00f2 ad affrontare anche aspetti antropologici, con l'esperto Franz Boas e il linguista Edward Sapir, e nello stesso anno venne rinominato \"National Museum of Canada\", e ospitato nello stesso edificio della National Gallery of Canada.\nNel 1968, il museo fu diviso in due: nacquero il \"Canadian Museum of Nature\" e il \"Museum of Man\", entrambi per\u00f2 ospitati nello stesso edificio. Nel 1982, sotto il governo di Pierre Trudeau, fu annunciato che il \"Museum of Man\" sarebbe stato trasferito in un'altra sede, ossia Hull (ora Gatineau).\nNel 1989 venne progettato un nuovo edificio per ospitare il museo. Al tempo dell'inaugurazione il costo totale dell'opera si dice sia passato dai preventivati 80 milioni di $ a una cifra vicina ai 340 milioni di $. Nonostante le critiche di molti, compresi alcuni esponenti del governo Mulroney per la struttura considerata in stile \"Disney\" e per il costo sbalorditivo, il museo divenne uno degli edifici pi\u00f9 famosi e divenne inoltre \"simbolo di una cultura multirazziale e integrata.\""}
{"id": "2071131", "revid": "2075278", "url": "https://it.wikipedia.org/wiki?curid=2071131", "title": "Red Bull (azienda)", "text": "La Red Bull GmbH \u00e8 un'azienda austriaca, attiva nel settore delle bevande energetiche.\nNegli anni la Red Bull ha diversificato i propri investimenti, e oggi \u00e8 attiva nel settore sportivo: l'azienda sponsorizza eventi sport motoristici, sport invernali, sport estremi, ed \u00e8 proprietaria di diverse squadre di calcio e team di automobilismo e motociclismo.\nStoria.\nLa Red Bull GmbH \u00e8 stata fondata nel 1984 dall'imprenditore austriaco Dietrich Mateschitz, insieme al tailandese Chaleo Yoovidhya. Nel 1982, mentre lavorava per il costruttore tedesco Blendax (azienda poi acquisita da Procter &amp; Gamble), Mateschitz si \u00e8 recato in Thailandia e ha incontrato Chaleo, proprietario della \"TC Pharmaceutical\", scoprendo che la bevanda energetica Krating Daeng, sviluppato dalla societ\u00e0 di Chaleo nel corso del 1970, lo aveva aiutato a smaltire gli effetti del jet lag. Ha cos\u00ec collaborato con Chaleo per portare tale bevanda in Europa; l'investimento iniziale nella fondazione Red Bull GmbH fu di cinquecentomila dollari a testa: ognuno dei due avrebbe controllato il 49% della societ\u00e0, mentre il restante 2% sarebbe andato al figlio di Chaleo, Chalerm. Inoltre fu stabilito che Mateschitz avrebbe gestito la societ\u00e0.\nTra il 1984 e il 1987, la Red Bull GmbH ha modificato la formula per la Krating Daeng, rendendola meno dolce e pi\u00f9 adeguata ai gusti europei. Nel 1987, l'azienda ha introdotto la nuova bevanda energetica in Austria con il nome di Red Bull. Il marchio si \u00e8 diffuso in tutta Europa durante i primi anni novanta, raggiungendo il boom negli Stati Uniti nel 1997. Oggi la Red Bull GmbH opera in 171 paesi e impiega oltre dodicimila persone."}
{"id": "2071133", "revid": "1337449", "url": "https://it.wikipedia.org/wiki?curid=2071133", "title": "Il segreto dell'Olandese", "text": "Il segreto dell'Olandese (\"The Dutchman's Secret\") \u00e8 una storia a fumetti della Disney scritta e disegnata da Don Rosa nel 1999 che, per i temi trattati, \u00e8 collegata alla \"Saga di Paperon de' Paperoni\", realizzata sempre da Rosa fra il 1992 e il 1994 e seguito di \"Il vigilante di Pizen Bluff\".\nTrama.\nPaperone scopre di avere la mappa del tesoro dell'Olandese. Cos\u00ec, con Paperino, Qui, Quo e Qua giunge in Arizona. Dopo alcune ricerche Paperone entra in un voragine, seguendo il cartello \"Miniera di Jacob Walz - Alla larga!\".I paperi salvano Paperone, pensando si trattasse di un trabocchetto. Pi\u00f9 tardi trovano una caverna, la miniera, che si affaccia su un burrone. Un uomo, per\u00f2, li ha seguiti e, dopo aver rubato un po' d'oro, si \u00e8 preso la corda. Paperino trova il cappello di Paperone, che quest'ultimo aveva perso nella voragine. Cos\u00ec capiscono che la voragine conduceva l\u00ec, e, dopo aver fatto saltare in aria il soffitto, tornano in citt\u00e0 dove arrestano il bandito.\nCuriosit\u00e0.\nIl D.U.C.K., la dedica a Carl Barks, \u00e8 formato dalle pieghe del sacco di denaro in basso a sinistra, nella prima pagina."}
{"id": "2071142", "revid": "767487", "url": "https://it.wikipedia.org/wiki?curid=2071142", "title": "Il giustiziere della notte 3", "text": "Il giustiziere della notte 3 (\"Death Wish 3\") \u00e8 un film del 1985, ultimo episodio diretto da Michael Winner nella serie del giustiziere.\nTrama.\nPaul Kersey torna a New York (che aveva lasciato per non essere arrestato) per incontrarsi con un vecchio amico, Charley, suo commilitone in Corea; questi viene aggredito da una \"gang\" nel suo appartamento a Belmont, quartiere degradato di New York; i vicini chiamano la polizia, ma Paul arriva poco prima e Charley muore tra le sue braccia; gli agenti accorsi lo scambiano per l'assassino e lo arrestano. Alla stazione di polizia Paul viene difeso da Kathryn Davis, avvocato difensore pubblico, ma il capo della polizia Richard Shriker, che lo ha riconosciuto, lo fa sbattere in cella; qui Paul Kersey incontra il teppista Manny Fraker, capo della banda che ha aggredito Charley; tra i due inizia una rissa, poi Manny viene rilasciato; Shriker spiega che Manny ha la fedina immacolata ed \u00e8 impossibile trattenerlo o condannarlo, e intanto il crimine nel quartiere aumenta di giorno in giorno; cos\u00ec il poliziotto propone a Kersey un accordo; Shriker rilascer\u00e0 Paul che potr\u00e0 uccidere tutti i teppisti che vuole, in cambio Paul avvertir\u00e0 Shriker delle attivit\u00e0 delle bande cos\u00ec la polizia arrester\u00e0 un po' di delinquenti e far\u00e0 notizia.\nPaul Kersey accetta e si trasferisce nell'appartamento di Charley, dentro un edificio abitato principalmente da anziani, tutti terrorizzati dalla banda di Manny; conosce alcuni inquilini che lo prendono in simpatia: Bennett Cross, veterano della seconda guerra mondiale e amico di Charley; i coniugi Kaprov, un'anziana coppia ebrea; i giovani coniugi Rodriguez. Paul comincia il lavoro: prepara alcune trappole nel suo appartamento e in quello di Kaprov; prende un'auto usata come esca, e quando due criminali tentano di rubarla li uccide con una Colt Cobra .38; nei giorni successivi salva per due volte la signora Rodriguez dai teppisti, guadagnandosi la gratitudine del marito.\nKathryn Davis incontra pi\u00f9 volte Paul, che la invita a cena. Per avere pi\u00f9 potenza di fuoco, ordina una pistola da caccia. 475 Wildey Magnum, e fabbrica le munizioni per l'arma da s\u00e9 con l'assistenza di Bennett; testa l'arma contro uno scippatore che riceve un buco in pieno petto; il quartiere applaude e la polizia si prende il merito; in seguito Kersey lancia un teppista gi\u00f9 da un tetto; i criminali sono spaventati, mentre Manny \u00e9 furioso e decide di colpire duro. Quando Maria Rodriguez viene aggredita e violentata, morendo in ospedale per le ferite subite, il marito ne resta annientato e Paul teme di essersi spinto troppo oltre, perch\u00e9 gli abitanti pagheranno il prezzo delle sue azioni; progetta quindi di lasciare la citt\u00e0, dato che il suo accordo con Shriker \u00e8 stato rispettato finora. Tuttavia, mentre porta Kathryn a cena e si ferma ad un negozio lasciandola in auto, Manny e uno dei suoi colpiscono Kathryn e spingono l'auto in folle in discesa verso un incrocio, dove si scontra con un altro veicolo ed esplode; Paul non pu\u00f2 fare niente.\nShriker decide di metterlo in cella come custodia protettiva, temendo che abbia esagerato e rischi la vita; ma nel frattempo nel quartiere la gang di Manny si scatena, aggredendo gli abitanti e distruggendo molti edifici tra cui il servizio taxi di Bennett; il vecchio va a prendere la mitragliatrice Browning M1919 che Charley gli aveva lasciato nel suo appartamento, ma il grilletto si inceppa e Bennet viene scaraventato gi\u00f9 dalla scala antincendio; nonostante ci\u00f2 sopravvive e viene portato in ospedale, dove Shriker porta Kersey per vederlo.\nBennet confida a Kersey che c'\u00e8 una seconda mitragliatrice, una MG 42, nello stesso armadio; Kersey scappa dalla finestra e torna a Belmont, dove Rodriguez gli va dietro per aiutarlo; Kersey arma la MG 42 e tira fuori un lanciarazzi M72 LAW; parte una sparatoria a cui si uniscono altre bande chiamate da Manny e gli abitanti del quartiere, stanchi dei soprusi; Belmont diventa in poco tempo una vera zona di guerra; Shriker arriva sul posto e decide che a questo punto \u00e8 meglio aiutare Paul Kersey che stare a guardare.\nTra agenti e abitanti, le bande vengono via via decimate; a un certo punto Kersey termina le munizioni, e torna all'appartamento per rifornirsi, ma Manny lo sorprende l\u00ec; viene per\u00f2 colpito da Shriker, che riceve una ferita al braccio; Manny si rialza indenne, grazie al giubbetto antiproiettile che portava sotto gli abiti, e mira ai due; Shriker lo distrae e Kersey prende il lanciarazzi e lo polverizza; i teppisti accorrono e vedono i resti fumanti di Manny; circondati dalla folla inferociti in avvicinamento, decidono di scappare.\nMentre tutto il vicinato festeggia, Shriker spiega a Kersey che non pu\u00f2 proprio lasciar correre dopo tutto questo; il massimo che gli concede che un po' di vantaggio; con le sirene della polizia in avvicinamento, Kersey lo ringrazia con lo sguardo e si allontana.\nProduzione.\nFu scritto da Don Jacoby, gi\u00e0 conosciuto per il film \"Space Vampires\".\nAltri media.\nDal film \u00e8 tratto il videogioco \"Death Wish 3\" del 1987."}
{"id": "2071143", "revid": "599013", "url": "https://it.wikipedia.org/wiki?curid=2071143", "title": "Heini Messner", "text": "Biografia.\nStagioni 1964-1967.\nSciatore polivalente, Messner debutt\u00f2 in campo internazionale in occasione dei IX Giochi olimpici invernali di , dove si classific\u00f2 10\u00ba nella discesa libera. L'anno dopo vinse la combinata della XVI edizione della 3-Tre a Madonna di Campiglio, piazzandosi anche 2\u00ba nello slalom gigante e 3\u00ba nella discesa libera.\nIl 1\u00ba agosto 1966 ai Mondiali disputati a Portillo si classific\u00f2 4\u00ba nella discesa libera e nello stesso anno vinse lo slalom gigante e la combinata della XVII 3-Tre. Prese quindi parte alla prima stagione della Coppa del Mondo e il 5 gennaio 1967 si aggiudic\u00f2 lo slalom speciale di Berchtesgaden, gara inaugurale del circuito; quel successo rimase l'unico nella sua carriera in Coppa del Mondo. A fine stagione risult\u00f2 2\u00ba nella classifica generale, superato dal francese Jean-Claude Killy di 111 punti, e 3\u00ba in quella di slalom speciale.\nStagioni 1968-1972.\nDopo essersi aggiudicato la discesa libera della XVIII 3-Tre, nella quale fu anche 2\u00ba in combinata, Messner partecip\u00f2 ai X Giochi olimpici invernali di vincendo la medaglia di bronzo nello slalom gigante, valida anche ai fini dei Mondiali 1968; si classific\u00f2 inoltre 4\u00ba nella discesa libera e 14\u00ba nello slalom speciale e conquist\u00f2 la medaglia di bronzo nella combinata, disputata in sede olimpica ma valida solo ai fini iridati. Nel 1969 s'impose nella combinata del Trofeo del Lauberhorn e chiuse la stagione di Coppa del Mondo al 2\u00ba posto nella classifica di discesa libera superato dal vincitore, il suo connazionale Karl Schranz, di 15 punti.\nNel 1970 ai Mondiali della Val Gardena si classific\u00f2 4\u00ba nello slalom gigante e il 15 gennaio 1972 sulla Streif di Kitzb\u00fchel sal\u00ec per l'ultima volta sul podio in Coppa del Mondo, giungendo 3\u00ba in discesa libera dietro a Schranz e al francese Henri Duvillard. Convocato anche per gli XI Giochi olimpici invernali di , conquist\u00f2 la medaglia di bronzo nella discesa libera, riconosciuta anche ai fini dei Mondiali 1972. Il 15 marzo seguente il 6\u00ba posto nella discesa di Coppa del Mondo disputata sulla Saslong della Val Gardena fu l'ultimo piazzamento della sua attivit\u00e0 agonistica.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "2071156", "revid": "767487", "url": "https://it.wikipedia.org/wiki?curid=2071156", "title": "Il giustiziere della notte 4", "text": "Il giustiziere della notte 4 (\"Death Wish 4: The Crackdown\") \u00e8 un film del 1987, diretto da J. Lee Thompson.\nTrama.\nKersey, a Los Angeles, inizia una relazione con la giornalista Karen Sheldon. La giovane figlia di Karen Erica muore dopo un'overdose di cocaina avuta da uno spacciatore di droga locale, un certo Ross. Inizia cos\u00ec la caccia di Kersey."}
{"id": "2071158", "revid": "15756", "url": "https://it.wikipedia.org/wiki?curid=2071158", "title": "Migliuso", "text": "Migliuso (\"Migghiusu\" in calabrese) \u00e8 una frazione del comune di Serrastretta in provincia di Catanzaro, nella parte pi\u00f9 stretta d'Italia, nell'Istmo di Marcellinara (solo 37 km separano il Mar Tirreno dal Mar Ionio).\nGeografia fisica.\nTerritorio.\nPosto a circa 453 m di altitudine s.l.m. conserva la caratteristica di paese collinare calabrese con un'unica via principale lungo la quale si espande l'edificato, che \u00e8 demarcato dai vicini declivi naturali della collina.Il paese \u00e8 posto su tre colli (Ferola, Migliuso e Valente) ma si \u00e8 sviluppato solo sul costone di quello centrale, mentre \u00e8 protetto negli altri due colli da colture di ulivo.\nLa vegetazione attorno \u00e8 molto variegata e florida, infatti i boschi attorno al paese sono ricchi di sugheri e arbusti vari tra cui nella parte pi\u00f9 settentrionale troviamo anche la presenza di boschi di castagno adornati dalla presenza predominante della ginestra e dell'erica,d'autunno crescono spontaneamente tante variet\u00e0 di funghi, tra cui il Porcino.\nIl suo paesaggio \u00e8 davvero suggestivo ed \u00e8 circondato a nord ed a sud dai monti delle Serre e della Contessa, mentre a est ed a ovest troviamo il mar Ionio ed il mar Tirreno, conseguentemente il clima \u00e8 mite d'inverno e fresco d'estate, perch\u00e9 favorito dalla ventilazione naturale marina e montana.Ma il vero colpo d'occhio \u00e8 il magnifico scorcio panoramico sui due mari, ed in particolare sul Golfo di Sant'Eufemia fino a spaziare sulle isole Eolie, in cui nelle giornate chiare e fredde dell'inverno si pu\u00f2 notare anche la cima dell'Etna.\nLa sua collocazione nella parte pi\u00f9 stretta della Calabria (solo una quarantina di km dividono il Mar Ionio dal Mar Tirreno) lo favorisce per la raggiungibilit\u00e0, visto che ha ad appena 25\u00a0km lo svincolo autostradale dell'A3 (uscita Lamezia Terme), la stazione ferroviaria di Lamezia Terme Centrale e l'Aeroporto Internazionale di Lamezia Terme; il capoluogo di Provincia e di Regione, Catanzaro, dista 45\u00a0km.\nFesteggia il Santo Patrono il 16 agosto, con processione per le vie del paese, fiera, e spettacoli in piazza e nel campo sportivo.\nClima.\nIl clima a Migliuso rispecchia le caratteristiche del classico clima di tipo mediterraneo. Nella stagione invernale gli eventi nevosi non sono frequenti ed importanti.\nOrigini del nome.\nIncerte sono le origini del nome: potrebbe derivare dal latino \"miliun\" (graminacea) ma in Calabria non \u00e8 mai stata coltivata. Potrebbe derivare dalla distanza di un miglio tra Angoli e Migliuso, e la credenza popolare fino a oggi \u00e8 stata questa; ma come afferma il Bruni nella storia di Serrastretta, la localit\u00e0 Migliuso esisteva ancora prima che queste terre passassero all'universit\u00e0 di Serrastretta. Infatti in un passaggio il Bruni afferma che il paese prese il nome della localit\u00e0 esistente. Da ricerche fatte da Pino Della Porta risulta pi\u00f9 attendibile che il nome possa derivare dal latino \"melius usum\" (migliore uso). \"Ad melius usum\" era una frase ricorrente negli atti notarili di assegnazione di terreni demaniali ed imponeva all'assegnatario di apportare su quel terreno bonifiche fondiarie.\nStoria.\nIl paese \u00e8 dominato dalla fortezza di Don Rico; da analisi fatte, risulterebbe che la masseria fortificata di Don Rico risalga al periodo della dominazione spagnola in Calabria, conseguentemente possiamo affermare che la stessa sia la costruzione pi\u00f9 antica di Migliuso, anzi la prima in assoluto, risalga al periodo che va dal 1443 al 1500. In questo periodo vennero infatti riassegnate da Re Alfonso d'Aragona tutte le terre demaniali, e quelle confiscate a coloro che con Antonio Centelles avevano preso parte alla rivolta dei baroni in Calabria. Secondo fonti attendibili dello storico Gaetano Boca, Alfonso d'Aragona venne in Calabria per riportare all'obbedienza i baroni che si erano ribellati alla sua autorit\u00e0. I baroni ribelli erano capeggiati da Antonio Centelles (Ventimiglia) nobile catalano sposato con la principessa Enrichetta Ruffo di Calabria il quale era diventato marchese di Crotone e duca della Calabria. Il Centelles ed i suoi vennero sconfitti nel 1445, ed a partire dal 1448 le terre demaniali, i casali e le tenute abbandonate dai baroni sconfitti, vennero riassegnate a coloro che avevano preso parte alla guerra contro Centelles.\nLe terre poi denominate Migliuso che si trovavano a met\u00e0 strada tra Feroleto Antico ed Amato vennero certamente assegnate a Don Rico (\"ad melius usum\") il quale oltre ad apportare il miglioramento fondiario (che venne realizzato con il disboscamento, la costruzione del cosiddetto \u201cCasino\u201d, l'impianto degli uliveti e la coltivazione del grano) doveva garantire il controllo sull'unica via di comunicazione la cosiddetta via dei passeggeri la quale si estendeva da Catanzaro (Ponte sulla Fiumarella) a Nicastro passando nella nostra zona per Vingiale, Sarella, Mazzisi, Colamazza e l'attuale Cancello. Chiaramente crediamo che Don Rico fu costretto ad abbandonare queste terre, intorno al 1500, quando le stesse passano dagli Aragonesi ai Borboni di Spagna, e vengono ridistribuite tra i baroni e la chiesa. La via dei passeggeri all'altezza della localit\u00e0 oggi chiamata Trumbettieri nei pressi del lato destro del fiume presentava un cancello che segnava il confine dei feudi dei Caracciolo di Feroleto Antico e dei Caraffa-Sanseverino di Catanzaro; Oltrepassando il cancello a quei tempi andava pagato il pedaggio all'uno o all'altro feudatario da qui la derivazione del nome dell'attuale paese di Cancello.\nNel 1610 queste terre per motivi politici (Minare il potere dei Caraccioloche con Ferrante aveva preso in mano il Regno di Napoli) vengono sottratte ai Caracciolo di Feroleto ed assegnate ai Sommucola o d'Aquino, i quali elevano Serrastretta al rango di Universit\u00e0 (Comune). In seguito per paura di una rivalsa da parte di Feroleto, Serrastretta con il placet della contessa Giovanna Battista ultima erede dei D'Aquino, assegnano parte di queste terre a cittadini di Serrastretta e San Pietro Apostolo. Inizia cos\u00ec la colonizzazione delle cosiddette \"marine\" facendo nascere le comunit\u00e0 di Angoli e Migliuso come barriera contro eventuali rivalse da parte dei Feroletani.\nAngoli nasce nel 1695, ed i primi abitanti furono undici persone provenienti da Serrastretta, mentre la chiesa venne completata ed inaugurata il 21 luglio del 1789 (proprio per questo la festa di S. Giuseppe da allora viene celebrate la terza domenica di luglio). Migliuso che esisteva gi\u00e0 come localit\u00e0 divent\u00f2 centro abitato dopo l'acquisto di queste terre da parte di Pietro Gigliotti (Lecco) nel 1765.\nLa chiesa di Migliuso venne inaugurata la seconda domenica di luglio del 1791, esattamente il 10 di luglio del 1791. La festa dell'Immacolata fino al 1970 circa, \u00e8 stata sempre celebrata tutti gli anni, la seconda domenica di luglio (data di ricorrenza della celebrazione della prima messa nella chiesa di Migliuso), per effetto del distacco degli uomini dalle famiglie, a causa della forte ondata di emigrazione degli anni 60, dopo sofferte riunioni venne spostata al 16 agosto. Tutto ci\u00f2 venne fatto con l'intento di consentire alle famiglie, di emigrati ed emigranti, di passare la festa insieme ai loro cari, e i loro affetti familiari. Nella nostra cultura la famiglia era ed \u00e8 il bene pi\u00f9 importante. Per dovere di cronaca va comunque portato a conoscenza di tutti, che ancora prima dell'inizio della colonizzazione di queste terre da parte dei Serrastrettesi, in questa zona era sorto il primo nucleo abitato a Nocelle. A Nocelle infatti sono state assegnate in passato le prime scuole in questo territorio. \u00c8 inutile dire che gli abitanti di Feroleto Antico e Feroleto Piano (in seguito Pianopoli) alla guida dei loro sindaci tentarono pi\u00f9 volte di rimpossessarsi di queste terre che credevano facessero ancora parte del demanio. Proprio a Nocelle i Pianopoletani nel tentativo di rimpossessarsi di quelle terre, insultarono e malmenarono la gente del posto, mettendo a fuoco anche le loro abitazioni con l'intento di indurli ad abbandonare quelle terre. Purtroppo per loro (e forse per noi) la storia non gli diede ragione. Le terre in questione erano state assegnate alla famiglie nobili di Serrastretta: De Fazio, Mirante, Bruni, Pugliese, Torchia ed in seguito alla famiglia Fragale. I ceti meno abbienti erano stati sistemati lungo il crostone del fosso Collaro (alla \"rasa da' trempa\") in modo che non interferissero con le terre migliori e fossero sempre servi della gleba in cerca di lavoro. La storia di questi luoghi, dal 1870 al 1950 circa \u00e8 stata caratterizzata da una diffusa emigrazione nelle Americhe, mentre pi\u00f9 recentemente vale a dire dai primi anni sessanta, sono stati i giovani che hanno abbandonato e spopolato queste terre in cerca di fortuna nel Nord Italia. Per effetto di ci\u00f2 la popolazione residente durante l'estate e nei periodi di feste (Natale e Pasqua) aumenta notevolmente in quanto il legame d'amore con la propria terra, porta coloro che sono partiti, a fare visita alle proprie famiglie.\nStoria sismica.\nLa localit\u00e0 di Migliuso, secondo le fonti a noi giunte e riscontrabili sul sito CFTI5Med, ha subito danni pari al VIII grado della Scala Mercalli a causa del Terremoto della Calabria meridionale del 1783 e pari al VII grado della Scala Mercalli a causa del Terremoto della Calabria del 1905. Non sono pervenute notizie in merito al Terremoto della Calabria del 27 marzo 1638 avvenuto nei vicini territori di Conflenti e Platania.\nLa frazione \u00e8 posta tra due faglie (secondo i dati Ithaca), una ubicata a nord dell'abitato, tra Migliuso e Angoli, denominata \"Galli\" ed una seconda posta a sud dell'abitato, tra Cancello (Serrastretta) e Migliuso, denominata \"Nicastro\".\nCultura.\nCucina.\nSi producono castagne, olive, uva, fichi e fichi d'india con tutti i loro derivati (Olio, vino, fichi secchi ecc...).\nInfrastrutture e trasporti.\nMigliuso \u00e8 servita con autobus giornalieri da e per Lamezia Terme la quale \u00e8 sede di un importante aeroporto internazionale situato nel quartiere di Sant'Eufemia Lamezia insieme alla stazione ferroviaria Stazione di Lamezia Terme Centrale ed allo svincolo dell'Autostrada A3 (Italia) a 25\u00a0km da Migliuso. Inoltre Migliuso dista 20 km dal Centro commerciale Due Mari situato nel comune di Maida.\nMigliuso \u00e8 dotato delle scuole medie, di un campetto sportivo, il campo sportivo dove gioca la squadra del paese, un parco giochi, una pizzeria, una farmacia, le poste, un fruttivendolo, una ferramenta ed un negozio di alimentari vicino alla Chiesa dell'Immacolata Concezione nel centro del paese. Sul monte Valente \u00e8 presente un agriturismo molto noto nella zona, A Turra de Briganti."}
{"id": "2071172", "revid": "1149807", "url": "https://it.wikipedia.org/wiki?curid=2071172", "title": "Jack (film 1996)", "text": "Jack \u00e8 un film del 1996 diretto da Francis Ford Coppola, interpretato da Robin Williams e Diane Lane.\nTrama.\nJack nasce dopo solo due mesi di gestazione e presenta una rarissima disfunzione genetica: invecchia quattro volte pi\u00f9 velocemente del normale, cosa che riduce di molto la sua aspettativa di vita.\nA dieci anni Jack ha l'aspetto di un quarantenne, vive isolato dal mondo poich\u00e9 i suoi genitori, soprattutto la madre, hanno paura che il figlio possa essere preso in giro ed emarginato. Sotto consiglio del suo unico insegnante i genitori decidono di mandarlo per la prima volta a scuola, dopo alcune iniziali difficolt\u00e0 Jack riesce ad integrarsi ed a crearsi un gruppo di amici. Dopo un malore avuto a scuola la madre decide di tenerlo di nuovo in casa ma grazie all'intervento degli amici alla fine Jack riuscir\u00e0 a convincerla a lasciarlo tornare di nuovo a scuola.\nSette anni dopo, con l'aspetto ormai di un vecchio, Jack legge un discorso come studente oratore alla cerimonia di consegna dei diplomi.\nProduzione.\nIl film \u00e8 stato prodotto da: American Zoetrope, Great Oaks, e Hollywood Pictures. La colonna sonora fu prodotta dalla Hollywood Records. Si tratta del film di debutto di Adam Zolotin. Le scene sono state girate dal 18 settembre al 13 dicembre 1995 in due stati: California, come a San Francisco, Ross (per le scene della casa padronale e della scuola), Mill Valley (scene di conseguimento del diploma) e Mare Island (Vallejo), e Florida, come a Miami. Il budget per la realizzazione della pellicola ammonta a circa $ 45.000.000. La colonna sonora del film \u00e8 \"Star\", scritta da Bryan Adams, Robert John Lange e Michael Kamen, e cantata dallo stesso Adams.\nTag-line.\nLe tag-line del film sono le seguenti:\nDistribuzione.\nIl film \u00e8 stato distribuito il 9 agosto 1996 negli Stati Uniti d'America dalla Buena Vista Pictures; l'11 ottobre in Regno Unito e in Irlanda; il 26 ottobre in Corea del Sud; il 31 ottobre in Argentina, Hong Kong, e Italia; il 1\u00ba novembre in Estonia; il 6 dicembre in Brasile, Danimarca, Polonia, e Turchia; l'11 dicembre in Francia dalla Gaumont Buena Vista International (GBVI); il 12 dicembre in Spagna; il 13 dicembre in Finlandia e Portogallo; il 19 dicembre nei Paesi Bassi; il 25 dicembre in Svezia dalla Buena Vista International; il 26 dicembre in Australia; il 17 gennaio 1997 in Sudafrica; il 1\u00ba marzo in Giappone; il 5 giugno il Germania; il 6 giugno nella Svizzera tedesca; il 25 giugno in Kuwait.\nDivieto.\nIl film fu vietato ai minori di 6 anni in Germania e Portogallo; 7 in Svezia; 10 in Brasile; 13 in Argentina. In Australia, Singapore, e Regno Unito la Motion Picture Association of America (MPPA), ha valutato il film \"PG\" (parents cautioned suggested), ovvero adatto a bambini di et\u00e0 da 10 anni in su per la visione non accompagnata, mentre i bambini minori di 10 anni richiedono l'accompagnamento dei genitori o tutori; negli Stati Uniti invece \u00e8 stato classificato \"PG-13\" (parents strongly cautioned), ovvero vietato ai minori di 13 anni non accompagnati dai genitori con il certificato n\u00b0 34700.\nAccoglienza.\nIl film nel primo week-end di apertura statunitense incassa $ 11.191.496. Il guadagno totale in patria ammonta a $ 58.586.889, in Regno Unito \u00a3 2.419.401, in Italia ITL 2.025.657.000, mentre in Spagna ESP 164.410.255.\n\"Jack\" fu accolto da recensioni negative da parte della critica alla sua uscita nei cinema. Il sito web Rotten Tomatoes riporta un indice di gradimento del 17% basato su 35 recensioni da parte di critici cinematografici professionisti; con un punteggio totale di 4.4/10. CinemaScore assegn\u00f2 al film una \"B+\" su una scala da A+ a F. Todd McCarthy di \"Variety\" lo defin\u00ec un film \"noioso e banale\" che spreca il talento del suo regista.\n\"Jack\" ricevette la nomination come \"Worst Picture\" (\"peggior film\") agli Stinkers Bad Movie Awards del 1996 ma perse contro \"Striptease\".\nCirca l'accoglienza riservata al film, Francis Ford Coppola disse: \u00ab\"Jack\" era un film che odiavano tutti e fui costantemente dannato e ridicolizzato per esso. Devo dire che trovo \"Jack\" dolce e commovente. A me non dispiace a differenza degli altri, ma questo \u00e8 ovvio perch\u00e9 sono io il regista. So che dovrei vergognarmene, ma non lo sono. Non so perch\u00e9 tutti lo odino cos\u00ec tanto. Penso che sia stato a causa del tipo di film che era. Si presumeva che siccome avevo fatto \"Apocalypse Now\" fossi un regista del tipo alla Marty Scorsese, e qui stavo girando questo stupido film Disney con Robin Williams. Ma ero sempre lieto di fare qualsiasi tipo di film\u00bb."}
{"id": "2071173", "revid": "767487", "url": "https://it.wikipedia.org/wiki?curid=2071173", "title": "Jack &amp; Sarah", "text": "Jack &amp; Sarah \u00e8 un film del 1995 diretto da Tim Sullivan.\nLa pellicola \u00e8 una commedia romantica con protagonista Richard E. Grant.\nTrama.\nLondra, anni Novanta. Jack e Sarah sono in attesa della loro prima figlia. Al momento del ricovero Jack, scivola per le scale e sviene, quando si sveglier\u00e0 in ospedale, sua madre Margaret dovr\u00e0 dirgli che \u00e8 diventato padre di una bellissima bambina, Sarah, ma che sua moglie e madre della figlia, ha avuto una forte emorragia post parto che l'ha condotta alla morte.\nMentre la neonata viene affidata ai nonni paterni, Jack, rientrato a casa, non riesce ad accettare la mancanza della compagna, respinge la figlia e per settimane vive da vagabondo per Londra assieme al suo amico ubriacone William. L'aiuto dei genitori che gli ricorderanno il suo ruolo di padre e quanto la piccola Sarah ha bisogno di lui per crescere e l'incontro con Amy, una cameriera americana che lui incontra in un ristorante e nota il feeling fortissimo tra lei e la figlia, gli cambieranno la vita. Amy verr\u00e0 assunta come baby-sitter e piano piano, dopo un periodo terribile di incomprensioni e liti, Jack e Amy si innamoreranno, diventando la nuova famiglia per la piccola Sarah."}
{"id": "2071175", "revid": "1566286", "url": "https://it.wikipedia.org/wiki?curid=2071175", "title": "Tom Bower", "text": "Ha interpretato il ruolo di Curt nel telefilm \"una famiglia americana\", quello di Dan Miller nel film \"Pollock\" (2000), il benzinaio in \"Le colline hanno gli occhi\" (2006) e il barista nell'episodio \"Taking a Break from All Your Worries\" della serie TV \"Battlestar Galactica\"."}
{"id": "2071178", "revid": "767487", "url": "https://it.wikipedia.org/wiki?curid=2071178", "title": "Il giustiziere della notte 5", "text": "Il giustiziere della notte 5 (\"Death Wish V: The Face of Death\") \u00e8 un film del 1994, diretto e sceneggiato da Allan A. Goldstein. Fu l'ultimo film che vide Bronson sul grande schermo.\n\u00c8 il quinto e ultimo capitolo della serie \"Il giustiziere della notte\" ed \u00e8 stato prodotto dalla 21st Century Film Corporation dopo l'acquisizione dei diritti sui personaggi dalla Cannon Films.\nTrama.\nKersey, nel programma protezione testimoni, \u00e8 a Toronto come professore d'architettura in un college, dove ha una relazione con Olivia, designer di moda, precedentemente sposata con il boss mafioso irlandese Tommy.\nUccisa dal suo ex marito per accaparrarsi l'azienda, Kersey vendica la sua morte e protegge la figlia Chelsea."}
{"id": "2071183", "revid": "39692", "url": "https://it.wikipedia.org/wiki?curid=2071183", "title": "Vespertilio di Natterer", "text": ""}
{"id": "2071186", "revid": "28592", "url": "https://it.wikipedia.org/wiki?curid=2071186", "title": "Marinskij", "text": ""}
{"id": "2071190", "revid": "287204", "url": "https://it.wikipedia.org/wiki?curid=2071190", "title": "Santoshpur", "text": "Santoshpur \u00e8 una suddivisione dell'India, classificata come \"census town\", di 7.181 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 31' 31 N e 88\u00b0 15' 54 E e ha un'altitudine di 5 .\nSociet\u00e0.\nEvoluzione demografica.\nAl censimento del 2001 la popolazione di Santoshpur assommava a 7.181 persone, delle quali 3.702 maschi e 3.479 femmine. I bambini di et\u00e0 inferiore o uguale ai sei anni assommavano a 848, dei quali 417 maschi e 431 femmine. Infine, coloro che erano in grado di saper almeno leggere e scrivere erano 5.347, dei quali 2.946 maschi e 2.401 femmine."}
{"id": "2071191", "revid": "466539", "url": "https://it.wikipedia.org/wiki?curid=2071191", "title": "Celebrit\u00e0 della Canada's Walk of Fame", "text": "La Canada's Walk of Fame nacque nel 1998, ed \u00e8 destinata ad accogliere i pi\u00f9 importanti canadesi per successo e fama, includendo attori, registi, sportivi, allenatori, produttori cinematografici e musicali, cantanti, musicisti, ballerini, scrittori e artisti. La passeggiata comprende 13 tratti di marciapiede situati davanti alla Roy Thomson Hall, alla Princess of Wales Theatre, e alla Royal Alexandra Theatre di Toronto in Ontario. Ogni anno vengono aggiunti alcuni personaggi, in particolare nel 2008 ne sono stati aggiunti otto. Fino al 2013 i canadesi premiati sono 151.\nDal 2008 la Walk of Fame comprende anche i \"Canadian Legends Award\", ossia premi postumi per alcune grandi personalit\u00e0 canadesi.\nPremiati.\nQuesta \u00e8 una lista di canadesi premiati nella Canada's Walk of Fame."}
{"id": "2071193", "revid": "287204", "url": "https://it.wikipedia.org/wiki?curid=2071193", "title": "Santipur", "text": "Santipur \u00e8 una suddivisione dell'India, classificata come \"municipality\", di 138.195 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 15' 0 N e 88\u00b0 25' 60 E e ha un'altitudine di 14 .\nSociet\u00e0.\nEvoluzione demografica.\nAl censimento del 2001 la popolazione di Santipur assommava a 138.195 persone, delle quali 70.084 maschi e 68.111 femmine. I bambini di et\u00e0 inferiore o uguale ai sei anni assommavano a 16.050, dei quali 8.172 maschi e 7.878 femmine. Infine, coloro che erano in grado di saper almeno leggere e scrivere erano 87.970, dei quali 48.132 maschi e 39.838 femmine."}
{"id": "2071194", "revid": "93436", "url": "https://it.wikipedia.org/wiki?curid=2071194", "title": "Diga di Hoover", "text": "La diga di Hoover (in inglese Hoover Dam, anche nota come Boulder Dam) \u00e8 una diga di tipo arco-gravit\u00e0 in calcestruzzo armato realizzata nel 1935 e situata nel Black Canyon lungo il corso del fiume Colorado, sul confine tra lo Stato dell'Arizona e del Nevada.\nPer la sua realizzazione furono impiegati \u00a0m3 di calcestruzzo, che consentirono di realizzare una struttura alta 221 m e lunga 201\u00a0m alla base. Al momento del suo completamento era il pi\u00f9 grande impianto di produzione di energia idroelettrica e anche la pi\u00f9 grande struttura in calcestruzzo degli Stati Uniti. Fu superata in entrambi i campi dalla diga Grand Coulee, diga iniziata nel 1933 e inaugurata nel 1942. La diga, costruita durante la grande depressione in maniera da fornire energia elettrica a basso costo per l'industria statunitense, fu inaugurata il 30 settembre 1935 dal presidente Franklin D. Roosevelt.\nQuesta diga, situata circa 48 km a sud-est di Las Vegas (Nevada), venne intitolata a Herbert Hoover, che svolse un ruolo fondamentale nella sua costruzione, in primo luogo come segretario del commercio e successivamente come presidente degli Stati Uniti d'America. La costruzione di questa struttura, approvata nel 1928 dal Congresso, inizi\u00f2 nel 1931 e termin\u00f2 nel 1935, con pi\u00f9 di due anni di anticipo sul programma.\nIl bacino artificiale creato dalla diga prende il nome di lago Mead ed \u00e8 il pi\u00f9 grande lago artificiale degli Stati Uniti.\nPremesse.\nCon l'espansione del territorio degli Stati Uniti ad ovest si appur\u00f2 che il fiume Colorado poteva essere un'ottima fonte d'acqua per l'irrigazione. Pertanto, alla fine del XIX secolo, intorno al 1890, fu intrapreso un primo tentativo da parte di William Beatty nella realizzazione di quello che sarebbe in seguito divenuto noto come il canale di Alamo, un canale artificiale che aveva il compito di fornire acqua ad un'area pressoch\u00e9 disabitata nota come la \"Imperial Valley\". Nonostante l'acqua fornita da questo canale abbia permesso la colonizzazione della valle, ben presto ci si rese conto che il mantenimento di questa opera, a causa delle frequenti inondazioni del fiume Colorado, era troppo costoso. Nel 1906, in seguito ad una di queste piene, che caus\u00f2 una breccia nell'argine del canale, le acque del Colorado si riversarono nel lago Salton costringendo la Southern Pacific Railroad, le cui rotaie passavano a poca distanza dal canale, a spendere 3 milioni di dollari per rinforzare gli argini e mettere in sicurezza la linea ferroviaria. Ci\u00f2 nonostante, anche dopo aver rinforzato gli argini, a causa delle continue dispute per il rifornimento idrico dovute al fatto che il canale approvvigionava anche la popolazione situata in territorio messicano, il mantenimento di questa opera si dimostr\u00f2 poco redditizio, facendo di fatto perdere a potenziali investitori l'interesse ad investire in queste aree.\nCon l'avvento dell'elettrificazione la parte meridionale del corso del fiume Colorado divenne nuovamente di grande interesse per il suo potenziale impiego nella costruzione di impianti idroelettrici. Gi\u00e0 a partire dal 1902 la Southern California Edison aveva iniziato a condurre alcuni studi preliminari sulla realizzazione di una diga lungo il corso del fiume Colorado. Tuttavia, a causa dei limiti tecnologici dell'epoca, che limitavano a non pi\u00f9 di 80 miglia la distanza massima alla quale si riusciva a fornire la corrente elettrica agli utenti, e non esistendo in tale raggio citt\u00e0 sufficientemente grandi che avrebbero potuto necessitare di un approvvigionamento di tale corrente, il piano fu provvisoriamente accantonato.\nNegli anni seguenti lo United States Bureau of Reclamation, all'epoca noto come \"Reclamation Service\", riconsider\u00f2 la possibilit\u00e0 di costruire una diga lungo il corso del fiume Colorado. Su consiglio di Arthur Powell Davis si prese in considerazione di utilizzare delle cariche di dinamite per far collassare le pareti del canyon, formate nel corso dei millenni dal fiume, in maniera da realizzare un bacino artificiale. Secondo Powell, infatti, i sedimenti trasportati dal fiume avrebbero in seguito sigillato le fessure della diga rendendola quasi a tenuta stagna. Dopo diversi anni di studi, nel 1922 il \"Reclamation Service\" respinse la proposta di Powell dubitando dell'efficacia di questa tecnica che fino ad allora non era mai stata provata.\nProgettazione e accordi.\nNonostante le difficolt\u00e0 iniziali, nel 1922 il \"Reclamation Service\" stil\u00f2 un rapporto nel quale si illustrava la necessit\u00e0 di costruire una diga lungo il corso del fiume Colorado per la laminazione della sua portata e per produrre energia elettrica. Il principale redattore di questo documento fu lo stesso Davis, coadiuvato dall'allora Segretario degli Interni Albert Fall, motivo per il quale tale rapporto divenne noto come rapporto Fall-Davis. Il suddetto documento illustrava la necessit\u00e0 di fondare un consorzio federale per la costruzione della diga in quanto il corso del fiume si estendeva all'interno di diversi Stati e la costruzione della diga avrebbe anche interessato l'approvvigionamento idrico del territorio messicano. Il rapporto suggeriva inoltre di erigere la diga nel \"Boulder Canyon\", ma il \"Reclamation Service\" ritenne tale sito inadatto. Il primo sito individuato da Davis fu respinto a causa della presenza di una faglia nelle vicinanze, mentre un secondo sito, che potenzialmente sarebbe stato adatto alla realizzazione di una diga, non pot\u00e9 essere preso in considerazione in quanto in tale punto il fondo del canyon era talmente stretto da rendere difficile la costruzione di un accampamento per gli operai. Appurato che non vi erano ulteriori siti nei quali si sarebbe potuto realizzare una diga, il \"Reclamation Service\" prese invece in considerazione la costruzione di una diga lungo il \"Black Canyon\". Alcune indagini geologiche e morfologiche dimostrarono l'idoneit\u00e0 del sito.\nSapendo di non poter contare sull'appoggio della Corte Suprema in caso di dispute sull'approvvigionamento idrico, i sostenitori del progetto temerono che il progetto potesse subire enormi ritardi a causa di possibili contenziosi tra i diversi stati. Per prevenire tale pericolo nel 1922 fu quindi formata una commissione che comprendeva un rappresentante per ogni stato interessato dal bacino del fiume Colorado e un mediatore del governo federale. Il mediatore era Herbert Hoover, all'epoca segretario al commercio sotto la presidenza di Warren Harding. Nel gennaio di quell'anno Hoover si incontr\u00f2 con i governatori degli Stati dell'Arizona, California, Colorado, Nevada, Nuovo Messico, Utah e Wyoming per raggiungere un accordo al riguardo della suddivisione delle risorse idriche del fiume Colorado per il fabbisogno degli stati stessi. Il conseguente accordo, raggiunto il 24 novembre 1922, divise il bacino del fiume tra superiore e inferiore, lasciando per\u00f2 ai singoli Stati la possibilit\u00e0 di decidere come sarebbero state sfruttate le risorse idriche. Questo accordo, conosciuto come il \"compromesso di Hoover\", spian\u00f2 la strada alla progettazione e alla successiva realizzazione della diga.\nL'approvazione del progetto dinanzi al Congresso si dimostr\u00f2 per\u00f2 tutt'altro che facile. Nonostante i ripetuti sforzi del senatore Hiram Johnson e del deputato Phil Swing, molti dei deputati e senatori ritenevano tale progetto eccessivamente costoso e con pochi benefici per gli stati interessati dalla costruzione, se non per lo Stato della California. Tuttavia l'alluvione del Mississippi del 1927, che aveva messo in luce come la mancata laminazione delle portate di un grande corso d'acqua in caso di piena potesse avere delle conseguenze catastrofiche, spinse diversi politici del Midwest e del Sud a cambiare opinione. Un ulteriore ostacolo si present\u00f2 per\u00f2 quando, il 13 marzo 1928, il crollo della diga St. Francis provoc\u00f2 diverse centinaia di vittime, portando al centro dell'attenzione la sicurezza delle dighe. Su richiesta del Congresso il progetto del \"Black Canyon Dam\" fu rianalizzato e la commissione di inchiesta incaricata di analizzare possibili rischi giunse alla conclusione che la diga era realizzabile, ma mise anche in evidenza le catastrofiche conseguenze che sarebbero potute derivare da un eventuale collasso della struttura. L'enorme onda di piena che il crollo della diga avrebbe causato sarebbe stata capace, secondo gli studi condotti dalla commissione, di distruggere tutti i centri abitati lungo il corso del fiume e avrebbe potuto anche modificarne il suo percorso causando un suo riversamento nel lago Salton. Pertanto la commissione sugger\u00ec che per la progettazione della diga fosse assunta una linea di progetto ultra conservativa in maniera da disporre di ampi margini di sicurezza.\nIl 21 dicembre 1928, dopo anni di studi, il presidente Calvin Coolidge firm\u00f2 il documento che ne approvava la realizzazione. Il congresso stanzi\u00f2 quindi 165 milioni di dollari per la sua costruzione, nei quali era anche compreso un finanziamento per la realizzazione di una seconda diga, la diga di Imperial, e l'ammodernamento del canale costruito da Beatty che fu rinominato in All-American Canal.\nIl progetto.\nGi\u00e0 prima che il congresso approvasse la costruzione del \"Boulder Canyon dam\", il \"Service of Reclamation\" inizi\u00f2 ad analizzare quale tipo di diga fosse la pi\u00f9 idonea per la realizzazione di un bacino artificiale di quelle dimensioni. Dopo alcuni studi si rivel\u00f2 che una diga ad arco sarebbe stata la soluzione migliore. Secondo gli studi condotti dall'ingegnere John L. Savage, la diga, che sarebbe stata realizzata in calcestruzzo, doveva disporre di una sezione larga alla base che si sarebbe andata via via restringendo verso l'alto. Inoltre il lato convesso dell'arco sarebbe stato quello a contatto con l'acqua, in modo che parte della spinta esercitata dall'acqua venisse scaricata anche lungo le pareti del canyon. La larghezza prevista alla base era di 660 piedi, mentre la parte superiore della diga sarebbe dovuta essere larga non meno di 45 piedi, in modo da poter utilizzare la diga anche come attraversamento carrabile del canyon. Di fatto la diga avrebbe da questo punto di vista svolto una duplice funzione, quella di bacino idroelettrico e quella di ponte per l'autostrada che collega lo Stato dell'Arizona con il Nevada.\nA partire dal 10 gennaio 1931, il Reclamation Service mise a disposizione delle parti interessate la documentazione che fino ad allora aveva raccolto al costo di 5 dollari la copia. Al governo federale spettava quindi, secondo il contratto stipulato con le ditte appaltatrici, di fornire i materiali per la costruzione, mentre le ditte avevano il compito di disporre il sito per l'inizio dei lavori. Il progetto della diga fu minuziosamente descritto in una relazione lunga 100 pagine e accompagnata da ulteriori 76 pagine di disegni tecnici. Inoltre il contratto di costruzione prevedeva che i lavori fossero completati entro sette anni e che, in caso di ritardi, la ditta appaltatrice avrebbe dovuto pagare una penale di oltre 3.000 dollari per ogni giorno di ritardo. Inoltre, per garantire la solidit\u00e0 economica della ditta che avrebbe vinto l'appalto, si prevedeva che prima di iniziare i lavori questa facesse un deposito cautelativo di 2 milioni di dollari.\nL'appalto and\u00f2 infine alla Utah Construction Company di propriet\u00e0 dei fratelli Wattis, ma non prima che questa fondasse una \"joint venture\" con altre sei ditte. I Wattis, non disponendo di tutto il capitale necessario per effettuare il deposito cautelativo, si resero conto, anche dopo aver consultato la Morrison-Knudsen, loro partner in affari e che all'epoca vantava sul suo libro paga Frank Crowe, il pi\u00f9 importante costruttore di dighe degli Stati Uniti, che non sarebbero stati in grado di affrontare un'opera tanto grande senza l'aiuto di alcune delle ditte pi\u00f9 rinomate degli Stati Uniti. Decisero dunque di formare una \"joint venture\" con la Pacific Bridge Company di Portland, la Henry J. Kaiser &amp; W. A., la Bechtel Corporation di San Francisco, la MacDonald &amp; Kahn Ltd. di Los Angeles e la J.F. Shea Company di Portland, oltre che con la stessa Morrison-Knudsen. Alla \"joint venture\" fu quindi dato il nome di Six Companies, Inc., il cui nome fu proprio scelto a causa del fatto che questa \"joint venture\" era composta da sei compagnie (la Bechtel e la Kaiser furono considerate come una sola compagnia). Pertanto questa \"joint venture\" divenne dapprima nota nella citt\u00e0 di San Francisco e successivamente in tutti gli Stati Uniti semplicemente come la \"Six Companies\". Si trattava infatti di una chiara allusione ad un'associazione di beneficenza cinese di San Francisco, che casualmente si chiamava proprio \"Six Companies\".\nContemporaneamente vi fu anche una sfida tra le diverse citt\u00e0 situate nei pressi del luogo dove sarebbe sorta la diga, in quanto ognuna di queste voleva ospitare il quartier generale del progetto. Tra le citt\u00e0 che si diedero di pi\u00f9 da fare per raggiungere tale traguardo vi fu la citt\u00e0 di Las Vegas, che in vista della visita del Segretario degli Interni Ray Wilbur, decise di chiudere tutti gli \"speakeasy\". Nonostante tutti gli sforzi intrapresi da parte della giunta comunale di Las Vegas, Wilbur annunci\u00f2 che il quartier generale del progetto sarebbe stata una nuova cittadina costruita \"ad hoc\" per i lavori e che essa avrebbe preso il nome di Boulder City. Nel settembre del 1930 fu quindi avviata la realizzazione di una linea ferroviaria che sarebbe servita per il trasporto del materiale da costruzione necessario alla realizzazione della diga.\nCostruzione.\nLa forza lavoro.\nPoco dopo che il congresso approv\u00f2 il progetto, numerosi operai disoccupati si trasferirono in Nevada sperando di trovare lavoro nella costruzione della diga. Di conseguenza, a causa dell'enorme afflusso di operai a Las Vegas, che all'epoca era una piccola cittadina di soli 5.000 abitanti, questa vide aumentare il proprio numero di residenti nel giro di pochi mesi fino ad arrivare a contarne all'incirca 20.000. Nel frattempo fu allestito un primo campo per ospitare il personale necessario per svolgere alcune indagini geologiche sul sito, al quale ben presto per\u00f2 si aggiunse un ulteriore accampamento di fortuna costruito dagli operai che, alla ricerca di lavoro, si erano trasferiti nei pressi del sito di costruzione della diga. Questo secondo insediamento, di fatto abusivo, prese in seguito il nome di McKeeversville. Con l'avvicinarsi dell'avvio dei lavori fu costruito un terzo accampamento sul fondo della valle che ricevette il nome ufficiale di Williamsville, anche se il campo era comunemente noto tra gli operai e la gente del luogo come Ragtown. Con l'avvio dei lavori, la Six Companies inizi\u00f2 ad assumere molti operai e gi\u00e0 nel 1932 erano presenti oltre 3000 operai sul libro paga della societ\u00e0. Contrariamente a quanto era avvenuto con la costruzione delle ferrovie da parte della Union Pacific Railroad, l'assunzione di operai cinesi fu proibita, mentre il numero di operai afroamericani non super\u00f2 mai il numero di trenta.\nIl contratto stipulato con il governo federale prevedeva anche la costruzione di Boulder City a spese della Six Companies in maniera da alloggiare gli operai. Originariamente la costruzione della citt\u00e0 era stata prevista prima dell'inizio dei lavori, ma il presidente Hoover ordin\u00f2 l'inizio dei lavori gi\u00e0 a marzo del 1931, di fatto non lasciando sufficiente tempo alla compagnia per completare la costruzione della cittadina. La Six Companies fece quindi costruire alcune baracche ai margini del canyon per ospitare 480 operai. Gli operai che invece avevano portato al loro seguito la famiglia dovettero provvedere loro stessi a trovare un'abitazione fino a quando Boulder City non fosse stata completata. Pertanto molti operai continuarono ad abitare a Ragtown. A causa del clima torrido, che nell'estate del 1931 sfior\u00f2 temperature intorno ai , tra il 25 giugno ed il 26 luglio dello stesso anno sedici operai morirono per colpi di calore.\nPer colpa delle precarie condizioni abitative di molti degli operai e delle ancor pi\u00f9 proibitive condizioni di lavoro degli stessi, si diffuse un ampio malcontento nei confronti della loro datrice di lavoro, la Six Companies.\nNel tentativo di riguadagnare parte della popolarit\u00e0 ormai andata perduta e con la speranza di riuscire ad ottenere l'appoggio degli operai impiegati nella costruzione della diga di Hoover, la Industrial Workers of the World (conosciuta anche come IWW o \"Wobblies\") cerc\u00f2 di unire tutti i lavoratori in un unico sindacato, sfruttando il malcontento che si era creato tra di loro. Furono quindi inviati sette loro rappresentanti in Nevada, molti dei quali furono per\u00f2 arrestati al loro arrivo dalla polizia di Las Vegas. A partire dal 7 agosto 1931 la compagnia inizi\u00f2 per\u00f2 a ridurre i salari degli operai, scatenando un'ulteriore ondata di malcontento tra questi ultimi. Nonostante le speranze riposte in questa impresa da parte dell'Industrial Workers of the World, gli operai della diga non vollero unirsi al sindacato, neanche quando i loro stipendi furono ridotti, e cacciarono pertanto i rappresentanti, decidendo per\u00f2 di creare un comitato che li rappresentasse. Il comitato stil\u00f2 quindi una lista di richieste che fu poi presentata a Crowe, l'allora supervisore dei lavori. Tuttavia le aspettative degli operai furono ben presto deluse. Crowe ancora prima di dare risposta al comitato degli operai rilasci\u00f2 un'intervista ai giornali nella quale defin\u00ec gli operai come un branco di \"insoddisfatti\".\nIl 9 agosto Crowe incontr\u00f2 il comitato degli operai e lo inform\u00f2 che l'amministrazione aveva respinto le loro richieste e che avrebbe fermato i lavori, licenziando tutti gli operai esclusi alcuni impiegati degli uffici ed alcuni carpentieri. Agli operai fu infine ordinato di lasciare gli accampamenti entro le 5 di pomeriggio. Temendo degli scontri molti degli operai lasciarono gli accampamenti e si trasferirono provvisoriamente a Las Vegas in attesa di sviluppi. Due giorni pi\u00f9 tardi i restanti operai che non avevano ancora sgomberato il campo furono fatti andare via sotto la minaccia della polizia. Il 13 agosto, dopo che la situazione si era calmata, la compagnia inizi\u00f2 a riassumere gli operai e 2 giorni pi\u00f9 tardi cessarono anche le dimostrazioni da parte degli stessi. Nonostante nessuna delle richieste fosse stata soddisfatta, la compagnia assicur\u00f2 che non vi sarebbero state ulteriori riduzioni agli stipendi e di l\u00ec a poco, con il completamento di Boulder City, anche le condizioni abitative degli operai avrebbero iniziato a migliorare.\nNel corso della costruzione della diga vi fu solamente un secondo episodio di sciopero nel luglio del 1935, quando un manager della Six Companies impose che la pausa pranzo fosse detratta dall'orario di lavoro. Gli operai risposero a tale affronto chiedendo un aumento del loro stipendio giornaliero di un dollaro. La Six Companies accett\u00f2 di farsi portavoce della richiesta presso il governo federale, ma da Washington non giunsero ulteriori finanziamenti.\nDeviazione del fiume.\nPrima di procedere alla costruzione della diga il corso del fiume Colorado dovette essere deviato per poter prosciugare la parte del letto del fiume dove sarebbe stata costruita la diga. Per fare questo furono scavate quattro gallerie nelle pareti del canyon, in maniera da disporre di due gallerie per ogni lato, che avrebbero funzionato come \"bypass\". Le gallerie avevano un diametro di 17\u00a0m circa e una lunghezza complessiva di circa . Il contratto prevedeva che i lavori alle gallerie fossero completati entro il 1\u00ba ottobre 1933. In caso contrario per ogni ulteriore giorno di scavi la Six Companies avrebbe dovuto versare una penale di 3.000 dollari al giorno. Per riuscire a rispettare la data di consegna i lavori dovevano essere completati entro i primi mesi del 1933, in quanto solo in autunno ed inverno il livello dell'acqua era sufficientemente basso per deviare il corso del fiume.\nI lavori di scavo iniziarono nel maggio del 1931, dapprima sul versante del canyon situato in Nevada e poco dopo fu avviato anche lo scavo dal lato situato in Arizona. Nel 1932 si inizi\u00f2 a rivestire le gallerie in calcestruzzo in maniera da rinforzarne le pareti, ma soprattutto per ridurre la loro scabrezza e aumentarne la portata. Il rivestimento di calcestruzzo aveva uno spessore di 3 piedi, riducendo di conseguenza il diametro della galleria a 53 piedi (16,2\u00a0m circa).\nCompletati i lavori di scavo il fiume fu deviato facendolo scorrere inizialmente nelle due gallerie situate sul versante dell'Arizona, mentre le due gallerie nel territorio del Nevada dovevano servire in caso di piena. Questo fu possibile facendo esplodere le dighe provvisorie che proteggevano l'ingresso alle gallerie sul versante situato in Arizona e allo stesso tempo ostruendo l'accesso dell'acqua nelle restanti due gallerie gettando grandi quantit\u00e0 di detriti nel fiume in modo da deviarne il suo corso.\nLe gallerie pi\u00f9 esterne furono, una volta completata la diga, utilizzate per lo scarico degli sfioratori, anche noti come \"spillways\", che garantivano in caso di piena che la diga non traboccasse. Per fare questo, lo scarico degli sfioratori si riversava direttamente all'interno della galleria, dopo un breve tratto molto ripido, necessario per coprire il dislivello tra il punto pi\u00f9 alto del bacino ed il fondo del canyon. Infine, per evitare che l'acqua potesse fuoriuscire tramite le gallerie di deviazione, ogni galleria fu sigillata nella met\u00e0 superiore con 2 enormi blocchi di calcestruzzo.\nLa preparazione del sito per la costruzione della diga.\nPer iniziare i lavori di costruzione della diga, una volta completate le due gallerie, dovettero essere costruite due dighe provvisorie, note in inglese anche come \"coffer dam\", per evitare che il cantiere potesse essere inondato dal fiume Colorado. I lavori per la costruzione della prima diga iniziarono nel settembre del 1932, anche se all'epoca le gallerie per deviare il fiume non erano ancora state completate. La costruzione delle due dighe a monte e a valle del cantiere fu un'impresa non meno difficile della costruzione della diga stessa, in quanto queste due dighe avevano il compito di proteggere gli oltre 2000 operai al lavoro nella diga principale. Pertanto i dettagli costruttivi di queste dighe necessitarono di una documentazione accurata quanto quella necessaria per la realizzazione della diga di Hoover stessa. La diga a monte del sito di costruzione aveva un'altezza di 29,3\u00a0m ed uno spessore alla base di oltre 228,6\u00a0m.\nUna volta completati i due \"coffer dam\" si inizi\u00f2 con gli scavi per la realizzazione delle fondazioni della diga. Per far s\u00ec che la diga fosse eretta su un suolo resistente, capace di sopportare le sollecitazioni dovute alla costruzione della struttura, il letto del fiume dovette essere ripulito da tutti i detriti fluviali. I lavori di scavo furono completati nel 1933. Per assicurare per\u00f2 che anche le pareti del canyon fossero capaci di sopportare le sollecitazioni, anche queste ultime dovettero essere ripulite da eventuali blocchi di roccia erosi dalle azioni meteorologiche e quindi friabili. Di conseguenza lungo le pareti del canyon fu rimosso lo strato superficiale di roccia.\nA causa delle difficolt\u00e0 che furono riscontrate nell'intento di rimuovere questo strato superficiale sulle pareti del canyon, gli operai che furono assegnati a questo compito ricevettero il soprannome di \"high scalers\", ovvero \"scalatori di quota\". Infatti essi non potevano raggiungere il loro posto di lavoro se non tramite un verricello calato dall'alto; questi uomini avevano il compito di piazzare delle cariche di dinamite per rimuovere le rocce pericolanti. Le pietre che cadevano dalle pareti del canyon furono la principale causa di morte tra gli operai e specialmente tra gli \"high scalers\" stessi.\nLa rimozione dello strato di roccia superficiale fu per\u00f2 una delle operazioni pi\u00f9 importanti, in quanto non solo permise alla diga di appoggiare su uno strato di roccia vergine, ma mise anche in sicurezza l'intero cantiere. Tra le imprese pi\u00f9 coraggiose che si possano ricordare ci fu quella del salvataggio \"in extremis\" di un ispettore governativo il quale, dopo essere scivolato lungo una delle pareti del canyon, fu salvato da uno degli \"high scalers\" mentre stava precipitando nel vuoto. L'operaio, dopo aver sentito le urla dell'uomo, si era sporto per vedere cosa stesse succedendo e dopo aver visto l'ispettore precipitare nel vuoto riusc\u00ec, grazie alla sua prontezza di riflessi, ad afferrarlo, salvandolo da morte sicura.\nIn seguito a tale evento gli \"high scalers\" finirono al centro dell'attenzione della stampa, che dedic\u00f2 decine di pagine su tutti i giornali principali a questi coraggiosi operai. In poco tempo questi uomini divennero talmente famosi che il sito di costruzione divenne una delle principali attrazioni turistiche della zona. Sempre agli \"high scalers\" si deve l'introduzione dei primi caschi da cantiere, noti in inglese come \"hard hat\". Molti degli operai per proteggersi dai detriti che cadevano dalle pareti del canyon indossarono dei copricapi in feltro che venivano immersi nella pece e fatti asciugare per renderli rigidi, motivo per il quale erano anche chiamati \"hard boiled hats\". Questa primitiva precauzione offriva una minima protezione quantomeno dai detriti pi\u00f9 piccoli. Successivamente la stessa Six Companies fece costruire per i propri operai migliaia di caschi da cantiere incoraggiandone l'uso.\nPer rinforzare ulteriormente le pareti del canyon in modo che potessero resistere alla spinta della diga, tutte le cavit\u00e0 della roccia fino ad una profondit\u00e0 di furono sigillate con della boiacca in maniera da impedire che l'acqua potesse filtrare attraverso la roccia, ma soprattutto per evitare che l'acqua potesse filtrare sotto le fondamenta della struttura, provocando dei dissesti. Nonostante gli enormi sforzi intrapresi per sigillare tutte le fessure nella roccia, a causa dell'imminente inizio dei lavori per la costruzione vera e propria della struttura stessa, alcune delle fessure pi\u00f9 grandi non poterono essere sigillate completamente e si prosegu\u00ec con i lavori senza completare l'opera di impermeabilizzazione di queste fessure. Complessivamente, delle 393 fessure individuate durante i lavori, 58 non vennero sigillate. A posteriori per\u00f2 questo modo di procedere si dimostr\u00f2 quantomeno svantaggioso, in quanto dopo aver riempito l'invaso della diga nel 1938, alle gi\u00e0 citate 58 fessure si aggiunsero ulteriori spaccature dovute a dissesti. La situazione infine si aggrav\u00f2 a tal punto che attir\u00f2 l'attenzione del Bureau of Reclamation, che incaric\u00f2 di effettuare ulteriori indagini geologiche. In seguito si decise di intervenire in maniera da tappare tutte le fessure e si procedette alla perforazione delle pareti del canyon in modo da poter completare l'impermeabilizzazione dell'opera. Il tutto fu condotto lontano dall'attenzione del pubblico per non suscitare preoccupazioni nella popolazione e per evitare che la diga potesse finire nel mirino della critica.\nIl calcestruzzo.\nLe prime gettate di calcestruzzo furono effettuate a partire dal 6 giugno 1933, ben 18 mesi in anticipo rispetto a quanto pianificato. Uno dei problemi principali che gli ingegneri dovettero affrontare nella costruzione della diga fu quello di come far stagionare nel miglior modo possibile le enormi gettate di calcestruzzo necessarie per costruire la struttura. Dal momento che il calcestruzzo tende ad aumentare di temperatura durante la fase di maturazione, alle crepe dovute al ritiro del calcestruzzo potevano aggiungersi crepe dovute alle tensioni residue indotte dallo stress termico. Secondo alcuni calcoli condotti dal Bureau of Reclamation, qualora si fosse ipoteticamente costruita l'intera diga con un'unica gettata di calcestruzzo vi sarebbero voluti ben 125 anni per far raffreddare a temperatura ambiente le sezioni pi\u00f9 interne della diga, caratterizzate da un enorme spessore. Pertanto si decise di procedere costruendo la diga con una serie di getti di calcestruzzo delle dimensioni non superiori a di altezza e di di lunghezza e larghezza. Per mantenere costante la temperatura all'interno del getto durante la fase di maturazione, all'interno di ogni cassero, prima del getto, furono inseriti una serie di tubi da nei quali veniva fatta scorrere acqua fredda. Una volta completata la fase di maturazione, le tubazioni venivano infine sigillate con della boiacca e fungevano a questo punto da armatura all'interno del blocco.\nIl calcestruzzo veniva fornito al cantiere in enormi benne di acciaio dalle dimensioni di di altezza e di di diametro. Ognuna di questa benne del peso di 18 tonnellate veniva riempita di calcestruzzo sul versante del canyon situato in Nevada e veniva infine trasportata in cantiere utilizzando dei carri merce ferroviari. Arrivate sul fondo del canyon, le benne venivano alzate utilizzando una teleferica per portarle alla quota alla quale bisognava effettuare la colata di calcestruzzo. Dal momento che la miscela del calcestruzzo poteva variare a seconda di dove bisognava effettuare la gettata, era di vitale importanza che le benne con la giusta miscela fossero portate al posto giusto. Una leggenda metropolitana che si diffuse durante questo periodo riporta che alcuni cadaveri di operai deceduti in cantiere fossero stati sepolti all'interno delle gettate di calcestruzzo. Dal momento per\u00f2 che le gettate avevano un'altezza massima di pochi piedi, questo non poteva essere vero, anche perch\u00e9 il vuoto creato dal cadavere avrebbe potuto creare un indebolimento all'interno della struttura che avrebbe sicuramente causato ingenti danni.\nComplessivamente per la costruzione della diga di Hoover furono utilizzati ben 3.400.000 m3 di calcestruzzo e i lavori per la diga proseguirono fino al 29 maggio 1935, giorno in cui fu effettuata l'ultima gettata. Oltre a questa enorme quantit\u00e0 di calcestruzzo armato necessario per la costruzione, dovettero essere prodotti ulteriori 1.110.000 metri cubi di calcestruzzo per altre opere accessorie indispensabili alla realizzazione della diga stessa. Complessivamente fu utilizzato tanto calcestruzzo da poter costruire un'autostrada a due corsie da San Francisco a New York.\nNel 1995 furono prelevati alcuni campioni di calcestruzzo dalla struttura principale che dimostrarono che esso stava di fatto, seppur lentamente, ancora maturando; di conseguenza la resistenza alle forze di compressione della diga, anche a distanza di diversi decenni, sta ancora aumentando. Si pot\u00e9 verificare inoltre che il calcestruzzo impiegato non \u00e8 stato soggetto a reazione alcali aggregati, al contrario di quanto invece \u00e8 avvenuto alla diga Parker, dove invece furono utilizzati inerti soggetti a questo tipo di reazioni chimiche.\nFine lavori.\nCon l'avvicinarsi della fine dei lavori in vista della consegna della diga al governo federale, venne organizzata una cerimonia di inaugurazione che ebbe luogo il 30 settembre 1935. La data di inaugurazione fu fatta coincidere con la visita del presidente Roosevelt. Tuttavia, a causa di un impegno del Presidente stesso, che quel giorno doveva tenere un discorso radio che era stato organizzato dal suo Segretario degli Interni Harold L. Ickes, l'ora della cerimonia fu anticipata dalle 2 del pomeriggio alle 11 del mattino.\nNonostante il cambio di orario ed un caldo torrido, con temperature che sfioravano i 39\u00a0\u00b0C, oltre 10.000 persone furono presenti all'inaugurazione, durante la quale il Presidente tenne un breve discorso nel quale per\u00f2 non menzion\u00f2 l'ex presidente Hoover che non fu invitato per l'occasione. Sempre in vista dell'inaugurazione della diga, il servizio postale statunitense fece stampare un francobollo da 3 centesimi sul quale era stata rappresentata la diga, il cui nome ufficiale all'epoca (fino al 1947, anno in cui fu cambiato in Hoover Dam) era ancora Boulder Dam. In seguito alla cerimonia il presidente Roosevelt visit\u00f2 Las Vegas; fu il primo Presidente degli Stati Uniti a visitare tale citt\u00e0.\nAl momento dell'inaugurazione la maggior parte del lavoro era stato fatto, ci\u00f2 nonostante dovevano ancora essere installate le turbine e parte degli impianti elettrici. In tale occasione la Six Companies si mise anche d'accordo con il governo federale sulle modalit\u00e0 di consegna della diga, la quale sarebbe stata consegnata nel 1936. Al momento della consegna, il governo federale prese in consegna la struttura anche se i lavori ad una delle gallerie di bypass non erano stati ancora completati, in quanto la galleria all'epoca veniva ancora utilizzata per l'adduzione dell'acqua necessaria per l'irrigazione fino a quando anche l'ultima turbina non sarebbe stata installata.\nVittime sul lavoro.\nComplessivamente durante la costruzione della diga vi furono 112 vittime accertate. In questo conto rientra anche la morte di J. G. Tierney che affog\u00f2 il 20 dicembre 1922 nel fiume Colorado mentre ispezionava un potenziale sito per la costruzione della diga. Tierney \u00e8 pertanto ritenuto essere la prima vittima durante la costruzione della struttura. Ironia della sorte, suo figlio Patrick W. Tierney fu invece l'ultima vittima, esattamente 13 anni dopo, il 20 dicembre 1935. Delle 112 vittime, 91 erano dipendenti della Six Companies, 3 della BOR, mentre le restanti vittime erano perlopi\u00f9 operai di ditte subappaltatrici.\nEsclusi dal conto vi sono un numero non precisato di morti per polmonite, che colp\u00ec principalmente gli operai addetti allo scavo delle quattro gallerie. Molto probabilmente, dal momento che tra i restanti operai non addetti allo scavo delle gallerie non si registrarono morti dovute a polmonite, questa causa di morte era uno stratagemma messo in atto dalla Six Companies per non pagare alcun indennizzo alle famiglie delle vittime. La causa pi\u00f9 probabile di morte fu probabilmente per intossicazione da monossido di carbonio, dovuto all'utilizzo di macchinari con motori a benzina all'interno delle gallerie. Le temperature all'interno delle gallerie non di rado sfioravano i 60\u00a0\u00b0C e diversi testimoni riportarono che dalle gallerie usciva un denso fumo nero dovuto ai gas di scappamento degli autocarri che asportavano i detriti dalla galleria. Secondo alcune stime le vittime da intossicazione di monossido di carbonio devono essere state all'incirca 42, delle quali, anche a posteriori, nessuna fu riconosciuta come dovuta ad intossicazione. Durante tutto il periodo di costruzione, a Boulder City non si registr\u00f2 un singolo caso di polmonite.\nLa diga.\nStile architettonico.\nIl progetto architettonico iniziale per la diga prevedeva di realizzarla in stile neogotico. Tuttavia, secondo molti, questo stile poco si addiceva per un'opera di questa importanza e cos\u00ec il Bureau of Reclamation decise di rivolgersi all'architetto Gordon B. Kaufmann, che ne modific\u00f2 il progetto. Kaufmann tolse molti degli ornamenti tipici dello stile gotico, dando all'intero progetto un tocco in stile Art d\u00e9co, aggiungendo alla diga una serie di torrette decorative e adornando le 4 torri di presa con degli orologi.\nSu richiesta di Kaufman, Allen Tupper True, un noto artista di Denver, venne assunto per realizzare le decorazioni all'interno della diga e nominato consulente ufficiale per gli aspetti artistici.. Molte delle decorazioni di True contengono simboli e motivi del popolo Navajo e Pueblo e, con l'aiuto del \"National Laboratory of Anthropology\", egli fece alcune ricerche sulle decorazioni dei nativi americani di quell'area, che successivamente integr\u00f2 nel suo lavoro. Tutte le immagini utilizzate dall'artista si basano su scene tratte da disegni dei Navajo, che comprendono la loro rappresentazione della pioggia, dei fulmini, dell'acqua, delle nuvole e degli animali della zona, come le lucertole, i serpenti e gli uccelli, e inoltre le mesa, paesaggio tipico del sud-est. Integrando le decorazioni interne con immagini tipiche dei popoli indiani, True volle creare una sorta di contrasto tra il moderno, rappresentato dalle apparecchiature e dalle tecnologie, e l'antico, rappresentato dalle decorazioni Navajo.\nIn accordo con gli ingegneri, True decise di applicare un codice di colori alle tubazioni ed alle apparecchiature per facilitarne la loro identificazione.\nIl contratto di True come consulente artistico sarebbe dovuto durare fino al 1942, ma venne successivamente esteso per permettergli di completare il suo lavoro presso le dighe Parker, Shasta e Grand Coulee.\nPer quanto riguarda invece le sculture, queste furono realizzate per la maggiore parte dallo scultore Oskar J.W. Hansen, un artista di origini norvegesi naturalizzato statunitense. Tra i suoi lavori pi\u00f9 celebri vi sono il monumento nella \"dedication plaza\" in memoria delle vittime sul lavoro e il bassorilievo negli ascensori delle torri. La scultura da lui realizzata per la \"dedication plaza\" \u00e8 caratterizzata da due figure alate, mentre il pavimento \u00e8 realizzato tipo terrazzo alla veneziana, decorato con una mappa delle stelle. Secondo Hansen infatti la mappa dovr\u00e0 servire alle generazioni future per determinare l'esatta data dell'inaugurazione della diga, in quanto egli rappresent\u00f2 le posizioni delle stelle come erano visibili il giorno dell'inaugurazione. Degne di nota sono anche le due enormi figure di bronzo alte ciascuna 9,1\u00a0m, entrambe realizzate in una colata unica. Per portare le due enormi statue di bronzo in posizione, senza danneggiare la superficie delle sculture, le opere furono appoggiare su un fondo di ghiaccio e spostate man mano che il ghiaccio si scioglieva.\nTurbine.\nI lavori per la costruzione delle fondazioni dell'edificio che avrebbe in seguito ospitato le turbine ed i trasformatori furono fatti contemporaneamente con i lavori per le fondazioni della diga stessa. Le turbine sono ospitate in un edificio situato alla base della diga con una pianta a U. Il riempimento del lago Mead avvenne a partire dal 30 settembre del 1935 ancora prima che la costruzione della diga stessa fosse completata. Al momento dell'inaugurazione l'edificio che oggi ospita le turbine era ancora in fase di costruzione. Per proteggere gli impianti per la fornitura di corrente elettrica da eventuali attentati o gravi incidenti la copertura dell'edificio che ospita le turbine fu realizzata a prova di bomba con uno spessore di di cemento armato.\nLe turbine presero a funzionare a partire dalla seconda met\u00e0 del 1936, quando il livello dell'acqua nel bacino era sufficientemente alto per permetterne il loro corretto funzionamento. Dapprima furono avviate le turbine situate sul lato della diga in Nevada e solo successivamente anche quelle in Arizona furono attivate. A partire dal 1939 il numero di turbine attive erano 7 rendendo di fatto questo l'impianto idroelettrico pi\u00f9 potente degli Stati Uniti. Ci\u00f2 nonostante l'ultima turbina non pot\u00e9 essere attivata prima del 1961 portando la potenza erogata a .\nOriginariamente era prevista l'installazione di 18 turbine ma si decise di ridurre il numero di turbine a 17 installando sul versante situato in Arizona solo 8 turbine e sostituendo la diciottesima turbina con due turbine di dimensioni inferiori. Questo fu fatto perch\u00e9 all'epoca ogni turbina forniva corrente elettrica ad un determinato comune. Dal momento che per la diciottesima turbina non si era riusciti a trovare nessuna contea sufficientemente grande che ne potesse giustificare l'impiego si decise di servire due contee pi\u00f9 piccole tramite due turbine di dimensioni inferiori. Successivamente il sistema di distribuzione fu modificato e dal dopoguerra i generatori non forniscono pi\u00f9 la corrente esclusivamente ad un singolo utilizzatore ma immettono la loro potenza in rete. L'attuale contratto per la fornitura di corrente elettrica \u00e8 previsto scadere nel 2017.\nLe turbine vengono alimentare tramite 4 prese situate nelle rispettive torri di presa che in condizioni ottimali garantiscono una prevalenza massima di . All'interno della condotta forzata l'acqua raggiunge una velocit\u00e0 massima di . In condizioni normali l'intera portata del fiume transita tramite le turbine. Ci\u00f2 nonostante la diga \u00e8 provvista sia di stramazzi che di \"jet-flow gate\", in maniera da evitare che in caso di piena il bacino artificiale possa traboccare. I \"jet-flow gate\" situati sui due versanti del canyon ad un'altezza di sono delle condotte che servono per fare fuoruscire la portata in eccesso dall'invaso quando necessario. Tuttavia dalla loro costruzione non furono mai utilizzati se non per evacuare l'acqua dalle condotte forzate per effettuare la manutenzione delle turbine. In seguito ad alcuni lavori di ammodernamento effettuati tra il 1986 ed il 1993 la potenza di punta fu portata a 2080 megawatt. In genere per\u00f2 la potenza elettrica fornita nel corso dell'anno dall'impianto varia tra un valore massimo di nel 1984 ed un minimo di nel 1956 con una media annua di .\nSeppure lo scopo principale della costruzione della diga era quello di controllare la portata del fiume Colorado, l'energia prodotta ha permesso alla diga di ripagare sia il debito contratto per la sua costruzione che l'ammortizzamento dei suoi costi di manutenzione annui che si aggirano intorno ai 50 milioni di dollari. Inoltre grazie alla costruzione della diga l'approvvigionamento idrico di oltre 8 milioni di abitanti pot\u00e9 essere garantito.\nSfioratori.\nPer evitare che la diga possa traboccare in caso di piena, ai due lati della diga furono costruiti due sfioratori, anche detti \"spillway\", che altro non sono che degli stramazzi. Entrambi gli sfioratori scaricano in due gallerie situate ai lati della diga che si congiungono con le gallerie costruite per la deviazione del fiume Colorado. Gli ingressi ad ogni stramazzo sono presidiati da 4 paratie lunghe 30,5\u00a0m ed alte 4,9\u00a0m che permettono, se alzate, di aumentare di ulteriori 16 piedi di quota il livello del bacino. Ognuna di queste paratie pesa oltre 2\u00a0300 tonnellate e pu\u00f2 essere azionata sia automaticamente che manualmente.\nL'acqua che si riversa nella \"spillway\" viene evacuata tramite una galleria che, dopo un tratto molto ripido di , si congiunge con la galleria pi\u00f9 esterna di deviazione. Il diametro della parte della galleria con pendenza elevata \u00e8 di , esattamente come per il tratto sottostante. La progettazione di queste gallerie \u00e8 stato uno dei problemi pi\u00f9 impegnativi che i progettisti dovettero affrontare.\nA causa del primo tratto, il quale presenta pendenze differenti, si corre il rischio che nei tratti con minore pendenza si creino dei risalti idraulici. Inoltre, a causa delle velocit\u00e0 relativamente elevate che l'acqua pu\u00f2 raggiungere all'interno di queste condotte, vi possono essere problemi dovuti alla cavitazione. La portata massima di ogni galleria \u00e8 di circa 5700\u00a0m\u00b3/s ed \u00e8 stata appurata tramite alcuni test empirici nel 1941.\nDalla costruzione della diga gli sfioratori furono utilizzati solamente in due occasioni, la prima volta nel 1941, quando alla fine dei lavori si port\u00f2 il livello dell'acqua nel bacino al livello massimo, ed una seconda volta nel 1983, quando, in seguito ad una piena eccezionale, il livello dell'acqua all'interno della diga raggiunse il suo livello massimo. In entrambe le occasioni, in seguito all'utilizzo degli stramazzi per scaricare la portata in eccesso, le gallerie da ambedue i lati furono ispezionate e in entrambi i casi si registrarono notevoli danni alle gallerie dovuti a fenomeni di cavitazione. Nel 1941 si imputarono i danni principalmente ad un lieve disallineamento delle gallerie che \u00e8 stato successivamente sistemato e per ridurre ulteriormente fenomeni dovuti alla cavitazione nel 1947 furono installati dei \"flip bucket\", ovvero degli ostacoli che riducono la velocit\u00e0 dell'acqua nella condotta ed impediscono che possa avvenire la cavitazione. Ci\u00f2 nonostante alcuni degli inconvenienti dovuti ai fenomeni di cavitazione non poterono essere completamente risolti e nel 1983 i danni che si registrarono al rivestimento di calcestruzzo delle gallerie furono imputati a lievi dislivelli nel rivestimento di calcestruzzo.\nStrade e turismo.\nPer decenni la diga \u00e8 anche stato l'unico punto dove era possibile attraversare il Black Canyon da un lato all'altro. Pertanto in cima alla diga scorre una strada a due corsie che fa parte della U.S. Route 93.\nIn seguito agli attacchi dell'11 settembre per\u00f2 le autorit\u00e0 temevano che la diga potesse divenire oggetto di attentati terroristici e decisero di finanziare la costruzione di un ponte che permettesse al traffico pesante di evitare di passare sopra la diga. A partire dal 19 dicembre 2010, la diga \u00e8 solamente transitabile da alcuni tipi di veicoli (che possono essere soggetti ad una ispezione da parte delle forze di polizia prima dell'attraversamento), poich\u00e9 la maggior parte del traffico \u00e8 stata dirottata sul nuovo Mike O'Callaghan - Pat Tillman Memorial Bridge. Veicoli con una lunghezza superiore ai non possono transitare sulla diga e vengono dirottati sulla U.S. Route 95 o sulla Nevada State Route 163.\nPer quanto riguarda il turismo la diga fu aperta alle visite a partire dal 1937 ma dal 7 dicembre 1941, in seguito all'ingresso in guerra degli Stati Uniti, fu chiusa fino al 2 settembre 1945. Durante tutto il periodo del conflitto anche il transito di mezzi sulla diga fu interdetto. Nel 1953 dopo la riapertura della diga alle visite turistiche si registrarono oltre 448000 visitatori. La diga fu nuovamente chiusa al pubblico il 25 novembre 1963 in seguito all'assassinio del presidente Kennedy e rimase chiusa per lutto prima per la morte di Kennedy e poi per la morte del ex presidente Eisenhower fino al 31 marzo 1969. Nel 1995 un nuovo centro visitatori fu inaugurato e l'anno seguente si raggiunse il milione di visitatori.\nIn seguito agli attentati dell'11 settembre la diga fu nuovamente chiusa alle visite per essere riaperta a partire dal dicembre dello stesso anno. Sempre in seguito agli attentati dell'11 settembre i tour guidati attraverso la diga furono modificati e da allora molte delle decorazioni realizzate da True non possono pi\u00f9 essere visitate.\nImpatto ambientale.\nInevitabilmente la realizzazione di un'opera di queste dimensioni ha avuto un notevole impatto ambientale su tutti gli ecosistemi che si trovano lungo il corso del fiume Colorado. In modo particolare sono stati interessati gli ecosistemi lungo il delta del fiume dove a causa della portata ridotta dovuta al riempimento del lago Mead, la salinit\u00e0 dell'acqua aument\u00f2 considerevolmente. Per sei anni dopo la costruzione della diga l'intera portata serv\u00ec per riempire il lago e buona parte del corso del fiume a valle della diga fu prosciugato. L'estuario del fiume, che da sempre era caratterizzato da ampie zone con acque salmastre, vide un aumento della salinit\u00e0 delle proprie acque che interess\u00f2 anche aree fino a 65\u00a0km a monte della foce.\nMolti degli ecosistemi lungo il corso del fiume risentirono in particolare della assenza delle piene che per millenni hanno caratterizzato il Colorado.\nDella costruzione della diga hanno risentito anche molte specie di pesci autoctone, alcune delle quali sono oggi minacciate dall'estinzione. Tra le specie pi\u00f9 a rischio si contano il Bonytail chub, il Colorado pikeminnow, il Humpback chub ed il Razorback sucker le cui popolazioni lungo il corso del fiume sono drasticamente diminuite nel corso degli anni.\nControversie sul nome.\nA partire dal 1928, anno in cui il Congresso approv\u00f2 la costruzione, la stampa chiam\u00f2 la diga con il nome di \"Boulder Dam\" o \"Boulder Canyon Dam\", nonostante quest'ultima non venisse realizzata nel Boulder Canyon, ma bens\u00ec nel Black Canyon. Il \"Boulder Canyon Project Act\" del 1928 non prevedeva che la diga venisse intitolata a qualche personalit\u00e0 di spicco e pertanto anche all'interno di questo documento ci si riferiva alla diga con il nome di \"Boulder Canyon Dam\".\nIl primo a chiamare la diga con il nome di \"Hoover Dam\" fu il segretario di Stato Ray Lyman Wilbur durante la cerimonia della posa della prima pietra per la costruzione della linea ferroviaria tra Las Vegas e Boulder City il 17 settembre 1930. Wilbur giustific\u00f2 la sua scelta affermando che Hoover, il quale all'epoca era il presidente in carica, fu il principale fautore di questa opera.\nDopo la sconfitta elettorale e l'ascesa al potere del presidente Roosevelt il nuovo segretario di Stato Ickes ordin\u00f2 che il nome della diga fosse modificato nuovamente in \"Boulder Dam\", affermando che Wilbur era stato imprudente a intitolare una diga con il nome di un presidente in carica e che perlopi\u00f9 tale decisione non era mai stata ratificata dal Congresso. Ickes fu talmente determinato a volere mantenere il nome di \"Boulder Dam\" che sul suo diario personale il giorno dell'inaugurazione annot\u00f2 che avrebbe \"fatto di tutto pur di mantenere una volta per sempre il nome di \"Boulder Dam\"\". Annot\u00f2 inoltre che se la diga dovesse essere intitolata a qualcuno allora sarebbe dovuta esser stata intitolata al senatore della California Hiram Johnson. Ickes fu talmente ossessionato da questo fatto che il giorno dell'inaugurazione durante il suo discorso ripet\u00e9 la parola \"Boulder Dam\" per ben 5 volte in 30 secondi. Il fatto non pass\u00f2 certamente inosservato e il \"Los Angeles Times\" pubblic\u00f2 una vignetta di Ickes mentre asportava con l'aiuto del presidente Roosevelt dalla diga un enorme cartello con sopra scritto \"Hoover Dam\".\nNonostante tutti gli sforzi il nome di \"Boulder Dam\" fatic\u00f2 ad imporsi e la maggiore parte della popolazione usava entrambi i termini, anche se alla fine prevalsero i ricordi della grande depressione che erano inevitabilmente legati con l'operato del presidente Hoover. Inoltre alla fine della seconda guerra mondiale Hoover era riuscito a riabilitare la sua persona che durante tutto il periodo della guerra era rimasta nella memoria di molti americani collegata con il periodo della grande depressione. Nel 1947 fu infine approvato da entrambe le camere del Congresso la proposta di dare ufficialmente alla diga il nome di \"Hoover Dam\" e inevitabilmente vi furono una serie di critiche da parte di coloro che avevano fatto di tutto perch\u00e9 fosse mantenuto il nome di \"Boulder Dam\". Nonostante dal giorno dell'inaugurazione fossero ormai passati pi\u00f9 di dodici anni, appresa la notizia, l'ex segretario di Stato Ickes, che nel frattempo si era ritirato dalla scena politica, comment\u00f2 amareggiato: \"I didn't know Hoover was that small a man to take credit for something he had nothing to do with.\" (\"Non sapevo che Hoover fosse un uomo talmente insignificante da accaparrarsi il riconoscimento per qualcosa con cui non aveva nulla a che fare\").\nDistribuzione dell'energia elettrica.\nL'energia prodotta dalla diga fu inizialmente venduta agli acquirenti tramite un contratto della durata di 50 anni che termin\u00f2 nel 1987. Al termine di questo periodo di 50 anni il Los Angeles Department of Water and Power riconsegn\u00f2 la diga al \"Bureau of Reclamation\" che ne riprese formalmente il controllo. In seguito i contratti furono rinnovati per un periodo trentennale che terminer\u00e0 nel 2017 e che assegnarono nuovamente la concessione della diga al \"Los Angeles Department of Water and Power\". Secondo i dati raccolti dal \"Bureau of Reclamation\" l'energia elettrica prodotta nel 2010 dalla diga \u00e8 stata suddivisa tra le diverse utenze come segue:\nInfluenza sui media.\nLa diga di Hoover appare in alcune opere cinematografiche e videoludiche:"}
{"id": "2071195", "revid": "729019", "url": "https://it.wikipedia.org/wiki?curid=2071195", "title": "Baikal MCM", "text": "La Baikal MCM (\"Margolin\") \u00e8 una pistola semiautomatica progettata da Mikhail Margolin nel 1948 e costruite dalla Baikal Russia. La MCM, anche conosciuta come \"Margolin\", \u00e8 una pistola realizzata per partecipare alle gare di tiro a segno sui 25 metri con arma corta.\nLa MCM fece il suo debutto internazionale ai Campionati del Mondo del 1954 a Caracas, risultando subito molto precisa al punto che la nazionale sovietica la utilizz\u00f2 per partecipare a competizioni internazionali fino al finire degli anni '70.\nOggi la MCM \u00e8 ancora in produzione ma alla tradizionale standard \u00e8 stata affiancata la \"Margo\", una versione da difesa con canna accorciata a 98\u00a0mm."}
{"id": "2071198", "revid": "179743", "url": "https://it.wikipedia.org/wiki?curid=2071198", "title": "Baikal Margolin", "text": ""}
{"id": "2071200", "revid": "20768", "url": "https://it.wikipedia.org/wiki?curid=2071200", "title": "Euonymus lanceifolia", "text": "Euonymus lanceifolia \u00e8 una pianta della famiglia Celastraceae, endemica della Cina."}
{"id": "2071211", "revid": "287204", "url": "https://it.wikipedia.org/wiki?curid=2071211", "title": "Sankarpur", "text": "Sankarpur \u00e8 una suddivisione dell'India, classificata come \"census town\", di 5.921 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 50' 53 N e 88\u00b0 27' 19 E e ha un'altitudine di 6 .\nSociet\u00e0.\nEvoluzione demografica.\nAl censimento del 2001 la popolazione di Sankarpur assommava a 5.921 persone, delle quali 3.116 maschi e 2.805 femmine. I bambini di et\u00e0 inferiore o uguale ai sei anni assommavano a 764, dei quali 384 maschi e 380 femmine. Infine, coloro che erano in grado di saper almeno leggere e scrivere erano 3.563, dei quali 2.124 maschi e 1.439 femmine."}
{"id": "2071215", "revid": "729019", "url": "https://it.wikipedia.org/wiki?curid=2071215", "title": "Giancarlo Pivetta", "text": "Biografia.\nCresciuto nel San Don\u00e0, in cui spese quasi tutta la sua carriera da giocatore, Pivetta vanta 430 presenze in campionato e 162 mete realizzate, \"score\" di rilievo in considerazione del fatto che il suo ruolo in campo era quello di pilone.\nL'esordio in Nazionale avvenne il 22 aprile 1979 a Bucarest, nel corso di un secco 0-44 sub\u00ecto a opera della in Coppa FIRA.\nSuccessivamente Pivetta prese parte a tutte le edizioni della Coppa FIRA fino al 1993.\nNel 1987 fece parte della selezione italiana che partecip\u00f2 alla prima Coppa del Mondo di rugby in Australia e Nuova Zelanda, anche se non fu mai schierato dal C.T. Marco Bollesan; quattro anni pi\u00f9 tardi, in Inghilterra, scese in campo in tutti i tre incontri della che videro impegnati l'.\nL'ultimo incontro in Nazionale risale ai Giochi del Mediterraneo 1993 in Francia, contro la .\nDopo una stagione al Benetton Treviso e due al Mirano, nel 1999 Pivetta chiuse la carriera di giocatore e inizi\u00f2, sempre nel Mirano, quella di allenatore.\nNel 2002 torn\u00f2 al San Don\u00e0 e lo diresse per cinque stagioni, prima di cambiare ancora, e di nuovo, per il Mirano, club che dal 2007 al 2009 lo vide alla guida della prima squadra; dell'estate del 2009 fu l'ingaggio da parte dello Jesolo, in serie C .\nNel 2011 Pivetta condusse la squadra alla sua prima promozione in serie B e l'anno successivo si dimise dall'incarico ."}
{"id": "2071220", "revid": "767487", "url": "https://it.wikipedia.org/wiki?curid=2071220", "title": "Diga Grand Coulee", "text": "La diga Grand Coulee \u00e8 una diga in calcestruzzo di tipo a gravit\u00e0 costruita a scopo idroelettrico sul fiume Columbia nello stato di Washington negli USA.\nQuesta diga \u00e8 il pi\u00f9 grosso impianto di produzione di energia idroelettrica e la pi\u00f9 grande struttura in calcestruzzo degli Stati Uniti.\nNel mondo invece \u00e8 il quarto impianto di produzione idroelettrica. Le dighe con produzioni maggiori sono la diga delle Tre Gole in Cina, la diga di Guri in Venezuela e la diga di Itaip\u00fa sul confine tra Paraguay e Brasile."}
{"id": "2071223", "revid": "345405", "url": "https://it.wikipedia.org/wiki?curid=2071223", "title": "'800", "text": ""}
{"id": "2071225", "revid": "1505418", "url": "https://it.wikipedia.org/wiki?curid=2071225", "title": "Itacismo", "text": ""}
{"id": "2071226", "revid": "228587", "url": "https://it.wikipedia.org/wiki?curid=2071226", "title": "Float", "text": ""}
{"id": "2071229", "revid": "1566286", "url": "https://it.wikipedia.org/wiki?curid=2071229", "title": "Koreyoshi Kurahara", "text": "Biografia.\nNipote del critico letterario Korehito Kurahara, e fratello del regista Koretsugu Kurahara, suo figlio Jun Iwasaki, un ex produttore (Ishihara International Productions Inc), \u00e8 attualmente segretario politico di Nobuteru Ishihara\nKoreyoshi Kurahara nacque nella citt\u00e0 di Kuching, capitale amministrativa di Sarawak, uno dei due stati della Malaysia orientale. Studi\u00f2 alla \"Nihon University College of Art\" ove si laure\u00f2 nel 1952. Entr\u00f2 a far parte della \"Shochiku\" di Kyoto e lavor\u00f2 come assistente regista. Pass\u00f2 al \"Nikkatsu\" nel 1954, lavorando principalmente in qualit\u00e0 di assistente del direttore Eisuke Takizawa. \nFece il suo debutto nel 1957 con \"Ore wa matteru ze\" su soggetto di Shintar\u00f4 Ishihara, per il quale ebbe il riconoscimento per il suo coraggioso lavoro alla fotografia. Nel 1967, diresse i film \"Safari 5000\" (\"Eiko e no 5,000 kiro\"), \"The Glacier Fox\" (\"Kita-kitsune monogatari\") (1978), \"La porta della giovent\u00f9\" (\"Seishun no mon\") (1981) e \"Umi e, See You\" (1988).\nAntarctica.\nNel 1983 il suo film \"Antarctica\" (\"Nankyoku Monogatari\") (1983) ha avuto un incasso di 5,9 miliardi di yen e, detenne il record nazionale fino a quando non venne superato da Hayao Miyazaki con il film \"Princess Mononoke\" nel 1997. Del film nel 2006 \u00e8 stato fatto il \"remake\" dalla Disney \"8 amici da salvare\" (\"Eight Below\") con Paul Walker, Kurahara, seppure gi\u00e0 deceduto, \u00e8 accreditato della sceneggiatura del film."}
{"id": "2071235", "revid": "661526", "url": "https://it.wikipedia.org/wiki?curid=2071235", "title": "Vat. gr. 167", "text": ""}
{"id": "2071238", "revid": "287204", "url": "https://it.wikipedia.org/wiki?curid=2071238", "title": "Sainthia", "text": " \nSainthia \u00e8 una suddivisione dell'India, classificata come \"municipality\", di 39.244 abitanti, situata nel distretto di Birbhum, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 56' 60 N e 87\u00b0 40' 0 E e ha un'altitudine di 52 .\nSociet\u00e0.\nEvoluzione demografica.\nAl censimento del 2001 la popolazione di Sainthia assommava a 39.244 persone, delle quali 20.113 maschi e 19.131 femmine. I bambini di et\u00e0 inferiore o uguale ai sei anni assommavano a 4.320, dei quali 2.180 maschi e 2.140 femmine. Infine, coloro che erano in grado di saper almeno leggere e scrivere erano 25.877, dei quali 14.653 maschi e 11.224 femmine."}
{"id": "2071242", "revid": "17204", "url": "https://it.wikipedia.org/wiki?curid=2071242", "title": "Storia di Dragon Quest VIII", "text": ""}
{"id": "2071245", "revid": "287204", "url": "https://it.wikipedia.org/wiki?curid=2071245", "title": "Sahapur", "text": "Sahapur \u00e8 una suddivisione dell'India, classificata come \"census town\", di 7.533 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 31' 28 N e 88\u00b0 10' 1 E e ha un'altitudine di 5 .\nSociet\u00e0.\nEvoluzione demografica.\nAl censimento del 2001 la popolazione di Sahapur assommava a 7.533 persone, delle quali 3.876 maschi e 3.657 femmine. I bambini di et\u00e0 inferiore o uguale ai sei anni assommavano a 1.061, dei quali 538 maschi e 523 femmine. Infine, coloro che erano in grado di saper almeno leggere e scrivere erano 4.960, dei quali 2.778 maschi e 2.182 femmine."}
{"id": "2071247", "revid": "1305772", "url": "https://it.wikipedia.org/wiki?curid=2071247", "title": "Bridget Regan", "text": "Esistono pi\u00f9 persone di nome Bridget Regan"}
{"id": "2071251", "revid": "92723", "url": "https://it.wikipedia.org/wiki?curid=2071251", "title": "Franklin Delano Roosevelt Memorial", "text": "Il Franklin Delano Roosevelt Memorial \u00e8 un memoriale dedicato al 32\u00ba Presidente degli Stati Uniti d'America, Franklin Delano Roosevelt.\nSi trova a Washington, nelle immediate vicinanze del National Mall e del Campidoglio.\nDedicato il 2 maggio 1997, il memoriale si sviluppa su un'area totale di 7,5 acri (30.000 metri quadrati)."}
{"id": "2071270", "revid": "767487", "url": "https://it.wikipedia.org/wiki?curid=2071270", "title": "Shanghai (film 1935)", "text": "Shanghai \u00e8 un film del 1935, diretto da James Flood e prodotto dalla Paramount Pictures.\nTrama.\nLa storia d'amore tra Barbara Howard e Dimitri Koslov che si rivela molto complicata sino a divenire una sorta di dramma.\nProduzione.\nLa sceneggiatura \u00e8 stata scritta da C. Graham Baker, Lynn Starling e Gene Towne.\nDistribuzione.\nIl film \u00e8 stato distribuito dalla Paramount il 19 luglio 1935 negli Stati Uniti d'America, e il giorno seguente \u00e8 stato proiettato a New York per un pubblico esclusivo.\nRemake.\nNel 2008 \u00e8 stato girato una sorta di remake a opera del regista svedese Mikael H\u00e5fstr\u00f6m, con principali interpreti John Cusack, Li Gong, Ken Watanabe, Rinko Kikuchi e Chow Yun-Fat."}
{"id": "2071271", "revid": "287204", "url": "https://it.wikipedia.org/wiki?curid=2071271", "title": "Sahajadpur", "text": "Sahajadpur \u00e8 una suddivisione dell'India, classificata come \"census town\", di 15.720 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 00' 32 N e 88\u00b0 29' 12 E.\nSociet\u00e0.\nEvoluzione demografica.\nAl censimento del 2001 la popolazione di Sahajadpur assommava a 15.720 persone, delle quali 7.517 maschi e 8.203 femmine. I bambini di et\u00e0 inferiore o uguale ai sei anni assommavano a 3.183, dei quali 1.602 maschi e 1.581 femmine. Infine, coloro che erano in grado di saper almeno leggere e scrivere erano 6.974, dei quali 3.948 maschi e 3.026 femmine."}
{"id": "2071276", "revid": "1714743", "url": "https://it.wikipedia.org/wiki?curid=2071276", "title": "Tebaldo III di Blois", "text": "Origine.\nTebaldo, secondo il \"Hugonis Floriacensis, Liber qui Modernorum Regum Francorum continet Actus 10\", era il figlio primogenito del conte di Blois, Chartres, Ch\u00e2teaudun, Tours, Provins e Reims], dal 1004, conte di Conte di Champagne (diciassettesimo conte di Troyes, ottavo conte di Meaux), Oddone II di Blois e di Ermengarda d'Alvernia, che, secondo la \"Genealogiae comes Flandriae\" era figlia del Conte d'Alvernia, Guglielmo IV e della moglie Humberge (o Ermengarda), figlia di Etienne de Brioude, conte di G\u00e9vaudan e Forez, nell'Aquitania orientale e della sua seconda moglie (il matrimonio, avvenuto prima del 960 \u00e8 confermato dal \"Cartulaire de l'abbaye de Saint-Chaffre du Monastier et Chronique de Saint-Pierre du Puy\"'), Adelaide d'Angi\u00f2 (ca 942 - 1026), figlia del Conte d'Angi\u00f2 e poi, conte di Nantes e duca di Bretagna, Folco II e di Gerberga (che il nome della madre fosse Gerberga \u00e8 confermato dal documento \u00e8 il n\u00b0 II del \"Cartulaire de l'abbaye de Saint-Aubin d'Angers, Tome I\", dove suo fratello, Goffredo Grisegonelle dichiara di essere figlio di Folco e Gerberga (\"patris mei Fulconis, matris quoque me\u00e6 Gerberg\u00e6\")) di cui non si conoscono con certezza gli ascendenti.&lt;br&gt;Oddone II di Blois, secondo il documento n\u00b0 III del \"Cartulaire de Marmoutier pour le Dunois\", era il figlio del conte di Blois, di Tours, di Chartres, di Ch\u00e2teaudun, di Tours, di Provins e di Reims, Oddone I di Blois e di Berta di Borgogna, che secondo il \"Hugonis Floriacensis, Liber qui Modernorum Regum Francorum continet Actus 9\" era figlia del re di Arles o delle due Borgogne, Corrado III il Pacifico e della sua seconda moglie (come ci conferma la \"Chronica Albrici Monachi Trium Fontium\"), Matilde di Francia (943-980).\nBiografia.\nSecondo il documento n\u00b0 IV, di incerta datazione (1032/1037) del \"Cartulaire de Marmoutier pour le Dunois\", suo padre, Oddone II, assiema alla moglie, Ermengarda, ed a Tebaldo conferm\u00f2 una donazione, fatta dal padre, Oddone I.\nSuo padre, Oddone, nel 1037 invase ancora la Lorena, mettendo a ferro e fuoco il paese, finch\u00e9 l'esercito lorenese del Duca dell'Alta Lorena (Lotaringia), Gothelo I di Lotaringia o Gozelo o Gozzelone detto il Grande, secondo gli \"Annales Sangallensis Maiores\", gli sbarr\u00f2 il passo, nei pressi di Bar e il 15 novembre del 1037 fece strage delle truppe di Oddone, che trov\u00f2 una penosa morte sul campo. Il giorno dopo il suo cadavere fu ritrovato spogliato e mutilato, come riporta Rodolfo il Glabro; il corpo fu riconsegnato alla vedova, Ermengarda d'Alvernia, che lo fece seppellire accanto al padre, nell'Abbazia di Marmoutier a Tours; anche gli \"Obituaires de la province de Sens. Tome 2\", danno notizia della morte di Oddone il 15 novembre (\"XVII Kal Dec Odo palati comes...in proelio morte effectas est\").Alla sua morte, il primogenito, Tebaldo, eredit\u00f2 le contee di Blois, di Chartres, di Ch\u00e2teaudun, di Tours, di Sancerre, di Ch\u00e2teau-Thierry, Provins e Saint-Florentin, mentre il figlio secondogenito, Stefano, eredit\u00f2 la contea di Champagne (le contee di Meaux, di Troyes) e la contea di Vitry, come ci viene confermato dal \"Hugonis Floriacensis, Liber qui Modernorum Regum Francorum continet Actus 10\".\nSiccome suo padre, Oddone II, alla morte del re di Francia, Roberto II, nel 1031, aveva spalleggiato la regina madre Costanza d'Arles, in una rivolta contro il figlio, il nuovo re, Enrico I, per poterlo sostituire sul trono con l'altro figlio, Roberto, Enrico I, memore del fatto che Oddone II aveva complottato contro di lui, tent\u00f2 di impadronirsi di parte dell'eredit\u00e0, ma gli eredi, i due figli di Oddone II, Tebaldo e Stefano, non si lasciarono sopraffare e verso il 1040, ordirono un complotto con il fratello pi\u00f9 giovane di Enrico I, Oddone o Eudes (1013-1056), forse malato di mente, che avrebbe dovuto prendere il posto di Enrico sul trono. Enrico I ebbe la meglio e riusc\u00ec ad assediare il fratello in un castello, lo cattur\u00f2 e lo fece imprigionare a Orl\u00e9ans, dove la porta della prigione venne murata, e dove mor\u00ec. Stefano venne messo in fuga, dopo essere stato battuto sul campo dove il loro alleato il conte di Vermandois, Ottone I (1010-1045), fu fatto prigioniero. Contro Tebaldo, invece Enrico si serv\u00ec dell'aiuto del conte d'Angi\u00f2, Goffredo II Martello, concedendogli l'investitura della contea di Tours, a patto che la togliesse a Tebaldo.Goffredo II Martello port\u00f2 a termine la conquista della Turenna iniziata da suo padre, Folco III Nerra, che, nel 1016, aveva iniziato la politica di usurpazione e conquista della Turenna, infliggendo ad Oddone II una dura sconfitta a Pontlevoy. Goffredo II Martello, ricevuta l'investitura da Enrico I, cinse d'assedio la citt\u00e0 di Tours, dove accorse anche il fratello Stefano nel vano tentativo do togliere il blocco alla citt\u00e0, ma Goffredo attacc\u00f2 a Nouy, presso Saint-Martin-le-Beau, riportando una schiacciante vittoria e Tebaldo, che era stato fatto prigioniero, come ci riferisce Guglielmo di Jumi\u00e8ges, dovette cedere Tours e l'intera Turenna a Goffredo. Anche la \"Chronica Albrici Monachi Trium Fontium\" conferma la sconfitta e la perdita della Turenna da parte di Teobaldo.\nSuo fratello, Stefano (\"Stephani comitis palatini\"), secondo gli \"Obituaires de Sens Tome II, Eglise cath\u00e9drale de Chartres, Livre d'Anniversaires mid-xiii si\u00e8cle\", mor\u00ec il 19 maggio (\"XIV Kal Jun\") 1047 o 1048. Come conte di Champagne, gli succedette il figlio, Oddone, ancora minorenne.&lt;br&gt;Dopo la morte di Stefano, Tebaldo divenne reggente delle contee di Meaux, di Troyes, e di Vitry, il nucleo della futura contea di Champagne, per conto del giovane nipote, Oddone III.Il nipote, qualche anno dopo, pare a seguito dell'omicidio di un nobile della contea di Champagne, si dovette rifugiare in Normandia e Tebaldo ne approfitt\u00f2 per appropriarsi dei titoli e delle terre del nipote, che alla fine abdic\u00f2 e Tebaldo, circa nel 1066, divenne anche conte, Tebaldo I di Champagne che, distintosi come protettore di abbazie, favor\u00ec la riforma monastica.\nTebaldo (\"Tebaldus comes Carnotensium\") mor\u00ec, nel 1089, secondo gli \"Obituaires de Sens Tome II, Abbaye de Saint-P\u00e8re-enVall\u00e9e\", il 30 settembre (\"II Kal Oct\"), e, secondo la \"Chronica Albrici Monachi Trium Fontium\" fu sepolto a \u00c9pernay.&lt;br&gt;Alla sua morte, secondo il \"Hugonis Floriacensis, Liber qui Modernorum Regum Francorum continet Actus 11\" il figlio primogenito, Stefano, eredit\u00f2 la contea di Blois e la contea di Meaux, mentre la contea di Troyes, and\u00f2 a Ugo; Ugo, in effetti eredit\u00f2 la contea di Troyes, dopo la morte, nel 1093, del secondogenito, Oddone, mentre nel 1089, aveva ereditato la contea di Bar-sur-Aube.\nMatrimoni e discendenza.\nDopo la morte del padre, Tebaldo aveva sposato Gersenda, figlia del conte del Maine Eriberto I del Maine; divorziarono nel 1049, come riportano gli \"Actus pontificum Cenomannis\". In un documento di Arbois de Jubainville (non consultato) parrebbe che, prima di ottenere il divorzio da Gersenda aveva sposato in seconde nozze, Gondrada, di cui non si hanno notizie circa la sua ascendenza; ma gli \"Actus pontificum Cenomannis\" confermano che il primogenito era figlio di Gersenda; quindi Gondrada e Gersenda potrebbero essere la stessa persona.&lt;br&gt;Tebaldo da Gersenda o Gondrada ebbe un figlio:\nNel 1061, Tebaldo, in seconde o terze nozze spos\u00f2 Alice de Cr\u00e9py (?-1100), figlia del conte Rodolfo II di Valois e Adelaide di Bar-sur-Aube, come ci conferma la \"Chronica Albrici Monachi Trium Fontium\", erede della contea di Bar-sur-Aube.&lt;br&gt;Tebaldo da Alice de Cr\u00e9py ebbe tre figli:"}
{"id": "2071277", "revid": "1543377", "url": "https://it.wikipedia.org/wiki?curid=2071277", "title": "Bridget Regan (attrice)", "text": "Biografia.\nBridget Regan ha origini irlandesi e proviene da una famiglia cattolica. \u00c8 figlia di una maestra, Mary Catherine \"Cathy\", e di un assicuratore, Jim Regan; ha una sorella maggiore di nome Erin. Regan nasce e cresce a Carlsbad, dove comincia a recitare da bambina nelle produzioni teatrali della contea, come \"Il mago di Oz\". Durante le scuole superiori, partecipa ad un conservatorio estivo di recitazione; successivamente, convinta da un suo insegnante, studia quattro anni alla \"School of Drama\" presso la \"University of North Carolina School of the Arts\" (UNCSA).\nOttenuto il diploma nel 2004, si trasferisce a New York per cercare di intraprendere la carriera di attrice, trovando intanto un lavoro in un bar. In citt\u00e0 partecipa ad alcuni film e progetti televisivi, recitando come comparsa in \"\", \"Six Degrees - Sei gradi di separazione\" e \"New Amsterdam\". Nel 2007, interpreta Trish Hughes in \"The Black Donnellys\" della NBC, prima del debutto a Broadway nella trasposizione dell'opera di Mark Twain \"Is He Dead?\" e poi recitare una piccola parte nei panni di una cameriera nel film \"Sex and the City\".\nRaggiunge la popolarit\u00e0 nel 2008 grazie alla serie televisiva \"La spada della verit\u00e0\", tratta dalla saga fantasy di Terry Goodkind, interpretando il ruolo della Depositaria Kahlan Amnell. Per entrare nella parte, ha dovuto lisciare e tingere i capelli, originariamente ricci e rossi. La serie viene chiusa nel 2010 al termine della seconda stagione. Nel 2009, Regan produce il musical \"Camp Wanatachi\", che viene messo in scena dal \"La MaMa Experimental Theatre Club\" di Off-Broadway, mentre tre anni dopo entra nel cast dell'episodio pilota della serie \"The Frontier\", che per\u00f2 non venne acquistata.\nNel 2013 Regan \u00e8 Alex Salter, personaggio ricorrente in \"Beauty and the Beast\", ottiene la parte da protagonista nella nuova serie \"Murder in Manhattan\" (che non viene per\u00f2 acquistata), un ruolo ricorrente in \"White Collar\" e un cameo nella sesta stagione di \"Sons of Anarchy\". Nel 2014, entra nella serie \"Agent Carter\" nel ruolo antagonista di Dottie Underwood. Fa anche parte della serie \"Jane the Virgin\", dove interpreta Rose Solano, matrigna di Luisa e Rafael. Fa un'apparizione nella serie \"Grey's Anatomy\" interpretando per un solo episodio la sorella di Owen Hunt, Megan.\nVita privata.\nBridget Regan \u00e8 sposata con Eamon O'Sullivan, un assistente alla regia conosciuto in Nuova Zelanda durante le riprese de \"La spada della verit\u00e0\". Il 27 dicembre 2010 \u00e8 nata la loro prima figlia, Frankie Jean, mentre il 28 febbraio 2018 Regan ha partorito un maschio, Bernard Moon.\nDoppiatrici italiane.\nNelle versioni in italiano dei suoi film, Bridget Regan \u00e8 stata doppiata da:"}
{"id": "2071280", "revid": "110157", "url": "https://it.wikipedia.org/wiki?curid=2071280", "title": "Albert Frederick Mummery", "text": "Il grande alpinista austriaco Hermann Buhl, che nel 1953 conquist\u00f2 per primo la cima del Nanga Parbat, su cui Mummery era scomparso oltre mezzo secolo prima durante il primo tentativo assoluto di scalata di un ottomila, lo defin\u00ec \u00abuno dei pi\u00f9 grandi alpinisti di tutti i tempi\u00bb.\nBiografia.\nLe ascensioni nelle Alpi e nel Caucaso.\nNato a Dover nel 1855, comp\u00ec la sua prima ascensione al Cervino nel 1871, a soli quindici anni.\nNel corso della sua notevole carriera alpinistica, comp\u00ec numerose prime ascensioni, quali l'Aiguille du Gr\u00e9pon e l'Aiguille des Grands Charmoz, e apr\u00ec nuove vie su molte montagne delle Alpi. Una sua peculiare caratteristica era quella di tornare spesso sulle stesse montagne, ripetendo vie gi\u00e0 aperte e cercandone di nuove.\nIn particolare sal\u00ec diverse volte in vetta al Cervino, aprendo le nuove vie della \"cresta di Zmutt\" nel 1879 (ripetuta nel 1894 in compagnia del giovane Luigi Amedeo di Savoia-Aosta, futuro esploratore di fama mondiale), e del canalone nord del \"colle del Leone\" nel 1880.\nComp\u00ec anche delle spedizioni nel Caucaso, nel 1888 e nel 1890, nel corso delle quali arriv\u00f2 in vetta al Dych-Tau (5198\u00a0m).\nPur avendo compiuto le sue maggiori ascensioni sulle Alpi con guide di fama e capacit\u00e0, in particolare lo svizzero Alexander Burgener, insieme ai suoi compagni William Cecil Slingsby e John Norman Collie fu uno dei principali fautori dell'alpinismo senza guide, con spedizioni formate dai soli alpinisti, e un precursore dell'alpinismo moderno: fu tra i primi a proporre un alpinismo senza mezzi artificiali, che contasse solo su quelli che egli stesso definiva \"mezzi leali\" (\"fair means\"). In quest'ottica, rinunci\u00f2 alla salita del Dente del Gigante, dove si era arrestato su una placca granitica troppo liscia per essere salita in arrampicata libera; in quest'occasione lasci\u00f2 sul posto una bottiglia contenente un messaggio che recitava: \"impossible by fair means\" (impossibile usando mezzi leali).\nIl tentativo di ascesa del Nanga Parbat.\nMummery fu all'avanguardia, oltre che nel sostenere un alpinismo senza guide (e nel dimostrarne nella pratica la fattibilit\u00e0, per esempio nel 1894 sullo sperone della Brenva del Monte Bianco), anche nel proporre un allargamento degli orizzonti, ponendosi come nuovi e ambiziosi obiettivi le grandi montagne dell'Himalaya. Nell'estate 1895 organizz\u00f2 la prima spedizione in assoluto a tentare la salita di un ottomila, con l'obiettivo di raggiungere la cima del Nanga Parbat (8.125\u00a0m). Ma il tentativo era di gran lunga troppo in anticipo sui tempi (il primo ottomila fu conquistato solo nel 1950), sia per le attrezzature a disposizione e le tecniche dell'epoca, sia per la scelta di effettuarlo con una spedizione ridotta al minimo (solo sei uomini: Mummery con altri tre alpinisti britannici, Collie, Geoffrey Hastings e Charles Bruce e due portatori gurka Raghobir Thapa e Gaman Singh), in quello che decenni pi\u00f9 tardi sarebbe stato definito stile alpino.\nDopo l'avvicinamento lungo la valle ai piedi del versante Rupal, il gruppo si spost\u00f2 per tentare la salita sul versante Diamir, su cui venne raggiunta la quota di 6.100\u00a0m. Mentre Collie, Bruce e Hastings abbandonavano per i disturbi dell'alta quota, il 24 agosto Mummery fece un ulteriore tentativo con i soli portatori, tra le cime secondarie del Nanga Parbat II e del Ganalo Peak, con l'intenzione di ricongiungersi poi ai compagni sul versante Rakhiot, ma i tre scomparvero nel nulla.\nOpere.\nMummery raccont\u00f2 la storia della sua attivit\u00e0 alpinistica nel libro \"Le mie scalate nelle Alpi e nel Caucaso\" (\"My climbs in the Alps and Caucasus\"), pubblicato a Londra nel giugno 1895, appena una settimana prima della partenza per la fatale spedizione al Nanga Parbat, divenuto nel tempo un classico della letteratura di montagna."}
{"id": "2071282", "revid": "280255", "url": "https://it.wikipedia.org/wiki?curid=2071282", "title": "Albert Mummery", "text": ""}
{"id": "2071283", "revid": "125940134", "url": "https://it.wikipedia.org/wiki?curid=2071283", "title": "Pattinaggio artistico su ghiaccio singolo", "text": "Il pattinaggio artistico su ghiaccio singolo, anche conosciuto come pattinaggio artistico su ghiaccio individuale, o pi\u00f9 semplicemente pattinaggio singolo o pattinaggio individuale \u00e8 una parte fondamentale delle discipline del pattinaggio di figura, nella quale un pattinatore pattina da solo. Il singolo maschile e femminile sono entrambi discipline dei Giochi Olimpici e sono regolamentati dall'International Skating Union.\nLe altre discipline olimpiche di pattinaggio su ghiaccio sono il pattinaggio artistico su ghiaccio a coppie e la danza su ghiaccio.\nI pattinatori singoli eseguono figure come i salti del pattinaggio artistico, spirali, sequenze di passi, trottole e altre mosse sul ghiaccio come parte del loro programma.\nCompetizioni.\nLe competizioni del pattinaggio singolo sono composte da un programma corto e da un programma libero solitamente eseguiti entro un giorno o due. Nelle competizioni pi\u00f9 importanti, come i campionati mondiali di pattinaggio di figura e i campionati europei di pattinaggio di figura, solamente gli atleti che si sono piazzati nei primi ventiquattro posti possono accedere al programma libero.\nI pattinatori sono separati in due gruppi di riscaldamento e generalmente c'\u00e8 un sorteggio per stabilire l'ordine di gara. Per il programma lungo, i gruppi di riscaldamento sono organizzati in base al piazzamento dei pattinatori nel programma corto, creando cos\u00ec una forte competizione per entrare nel gruppo finale composto dai migliori sei del programma corto.\nProgramma corto.\nI programmi corti, detti anche obbligatori, durano due minuti e cinquanta secondi. I pattinatori sono penalizzati se pattinano oltre tale limite.\nI pattinatori devono eseguire degli elementi richiesti come parte del programma, che possono variare di anno in anno. Il programma corto \u00e8 il programma pi\u00f9 esigente poich\u00e9 tutti gli elementi richiesti devono essere completati.\nProgramma libero.\nI programmi liberi durano 4 minuti e mezzo per gli uomini e 4 minuti per le donne. I pattinatori hanno un margine di pi\u00f9 o meno 10 secondi e vengono penalizzati se escono da questi limiti.\nCaratteristiche.\nI pattinatori che prendono parte alle competizioni ISU sono giudicati secondo l\"'ISU Judging System\".\nSi fa riferimento alle donne come \"ladies\" in ambito ufficiale."}
{"id": "2071285", "revid": "287204", "url": "https://it.wikipedia.org/wiki?curid=2071285", "title": "Sadpur", "text": "Sadpur \u00e8 una suddivisione dell'India, classificata come \"census town\", di 6.742 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 51' 19 N e 88\u00b0 44' 59 E.\nSociet\u00e0.\nEvoluzione demografica.\nAl censimento del 2001 la popolazione di Sadpur assommava a 6.742 persone, delle quali 3.448 maschi e 3.294 femmine. I bambini di et\u00e0 inferiore o uguale ai sei anni assommavano a 689, dei quali 346 maschi e 343 femmine. Infine, coloro che erano in grado di saper almeno leggere e scrivere erano 5.239, dei quali 2.845 maschi e 2.394 femmine."}
{"id": "2071286", "revid": "253269", "url": "https://it.wikipedia.org/wiki?curid=2071286", "title": "August Schellenberg", "text": "Biografia.\nEbbe ruoli importanti nei film \"Black Robe\" (Chomina), \"Free Willy - Un amico da salvare\" (Randolph Johnson), \"Iron Will\", \"The New World - Il nuovo mondo\" (Chief Powhatan) e \"8 amici da salvare\". Nel 1981 partecip\u00f2 al doppiaggio del film \"Heavy Metal\". Dichiar\u00f2 che il suo ruolo preferito era quello di Toro Seduto, che riprese nel film \"L'ultimo pellerossa\" tratto dal romanzo di Dee Brown \"Seppellite il mio cuore a Wounded Knee\", per il quale ricevette una nomina ai premi Emmy. \nEbbe 3 figlie, nate dal matrimonio con l'attrice Joan Karasevich con cui rimase sino alla morte.\nSchellenberg \u00e8 morto nel 2013, a 77 anni, per un cancro ai polmoni di cui soffriva da tempo; riposa nello Sparkman Hillcrest Memorial Park di Dallas, Texas."}
{"id": "2071300", "revid": "287204", "url": "https://it.wikipedia.org/wiki?curid=2071300", "title": "Salap", "text": " \nSalap \u00e8 una suddivisione dell'India, classificata come \"census town\", di 11.759 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 36' 48 N e 88\u00b0 16' 04 E.\nSociet\u00e0.\nEvoluzione demografica.\nAl censimento del 2001 la popolazione di Salap assommava a 11.759 persone, delle quali 6.057 maschi e 5.702 femmine. I bambini di et\u00e0 inferiore o uguale ai sei anni assommavano a 1.271, dei quali 668 maschi e 603 femmine. Infine, coloro che erano in grado di saper almeno leggere e scrivere erano 8.793, dei quali 4.837 maschi e 3.956 femmine."}
{"id": "2071308", "revid": "1305772", "url": "https://it.wikipedia.org/wiki?curid=2071308", "title": "Il giuramento (opera)", "text": "Il giuramento \u00e8 un melodramma in tre atti di Saverio Mercadante, su libretto di Gaetano Rossi, tratto da \"Ang\u00e9lo, tyran de Padoue\" di Victor Hugo. Debutt\u00f2 con successo al Teatro alla Scala di Milano l'11 marzo 1837.\nGli interpreti della prima rappresentazione furono:\nPrimo violino e direttore d'orchestra era Eugenio Cavallini. La scenografia era di Baldassarre Cavallotti e D. Menozzi.\nIl soggetto dell'opera \u00e8 lo stesso che venne usato da Arrigo Boito per il libretto della \"Gioconda\" di Amilcare Ponchielli.\nL'opera, dopo la premi\u00e8re, venne subito ripresa da altri teatri in tutta Italia. Nel giro di un anno fu messa in scena a Vienna (aprile 1838), al Teatro La Fenice di Venezia con Giorgio Ronconi (baritono), Caroline Unger e Napoleone Moriani (26 dicembre 1838) e pi\u00f9 tardi apparve in molte citt\u00e0 europee, tra cui Londra (giugno 1840) e Parigi (1858), e a New York (febbraio 1848).\nCome \u00e8 stato notato, ci sono elementi in quest'opera che diedero una nuova direzione all'opera italiana:\n\"La tesa struttura drammatica e la vivace descrizione musicale delle scene distinguono questo lavoro dalle opere del suo tempo. [...] Nella sua musica non si sente solo l'affidabile lirismo italiano, c'\u00e8 anche il primo allontanarsi dall'ornamentazione fine a se stessa. Mercadante utilizza l'orchestra non come mero accompagnamento all'azione drammatica, ma come personaggio a pieno titolo nel dramma.\"\nStoria delle esecuzioni.\nDopo la met\u00e0 del XIX secolo, la popolarit\u00e0 dell'opera scem\u00f2 fino pressoch\u00e9 a scomparire e non venne ripresa fino al 1950. Tuttavia, \u00e8 stato notato che, prima del 1900, l'opera ebbe 400 spettacoli e La \"Vestale\", sempre di Mercadante, 150 rappresentazioni, rispetto al totale complessivo di circa 90 spettacoli per \"Giovanna d'Arco\", \"Don Carlo\" (in tutte le sue versioni) e \"Aroldo\" di Giuseppe Verdi.\nIn tempi moderni si sono avuti occasionali allestimenti. L'opera \u00e8 stata presentata al Festival dei Due Mondi di Spoleto nel giugno 1970 con la direzione di Thomas Schippers. Il direttore d'orchestra tedesco Gerd Albrecht diresse una rappresentazione in forma di concerto a Berlino nel 1974 e tre repliche nel 1979, una delle quali venne registrata. Il lavoro fu presentato anche al Festival della Valle d'Itria a Martina Franca nell'estate del 1984, con la direzione di Bruno Campanella; anche questo spettacolo venne registrato e pubblicato in CD. Ci furono quattro spettacoli a Nantes, in Francia, nel novembre 1993, diretti da Giuliano Carella. Un'altra esecuzione si ebbe al Festival di Wexford nel dicembre 2002 con la direzione di Paolo Arrivabeni. La Washington Concert Opera nella capitale degli Stati Uniti ha presentato una versione in forma di concerto nel maggio 2009, diretta da Antony Walker.\nLa trama.\nL'azione, in tre atti, si svolge a Siracusa nel XIV secolo.\nElaisa (soprano) e Bianca (mezzosoprano) si contendono l'amore di Viscardo (tenore). Bianca \u00e8 sposata a Manfredo (baritono), che la condanna a bere un veleno per espiare il suo adulterio. Elaisa ha un debito di riconoscenza nei confronti di Bianca, e quindi salva quest'ultima sostituendo il veleno con un narcotico. Viscardo, vedendo Bianca esanime, uccide Elaisa proprio nel momento in cui Bianca rinviene.\nRegistrazioni.\nEsistono le seguenti registrazioni dell'opera:"}
{"id": "2071309", "revid": "287204", "url": "https://it.wikipedia.org/wiki?curid=2071309", "title": "Sankrail", "text": "Sankrail \u00e8 una suddivisione dell'India, classificata come \"census town\", di 25.590 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 33' 01 N e 88\u00b0 13' 35 E.\nSociet\u00e0.\nEvoluzione demografica.\nAl censimento del 2001 la popolazione di Sankrail assommava a 25.590 persone, delle quali 13.692 maschi e 11.898 femmine. I bambini di et\u00e0 inferiore o uguale ai sei anni assommavano a 2.977, dei quali 1.552 maschi e 1.425 femmine. Infine, coloro che erano in grado di saper almeno leggere e scrivere erano 16.464, dei quali 9.458 maschi e 7.006 femmine."}
{"id": "2071320", "revid": "123777874", "url": "https://it.wikipedia.org/wiki?curid=2071320", "title": "Daboia palaestinae", "text": "Daboia palaestinae \u00e8 una specie di vipera velenosa che si trova in Siria, Giordania, Palestina e Libano.\nDescrizione.\nHa una lunghezza media di 70\u201390\u00a0cm, con un massimo di 130\u00a0cm.\nDistribuzione.\nL'area \u00e8 relativamente ristretta: si trova dalle coste mediterranee pianeggianti alle colline nell'entroterra di Libano e Israele, e le regioni adiacenti di Siria e Giordania.\nStato di conservazione.\nQuesta specie \u00e8 classificata \"rischio minimo\"."}
{"id": "2071326", "revid": "1833487", "url": "https://it.wikipedia.org/wiki?curid=2071326", "title": "Ambu", "text": "AMBU A/S \u00e8 una societ\u00e0 danese di tecnologia medica che sviluppa dispositivi medici nella diagnostica e nel primo soccorso.\nStoria.\nFondata nel 1937 come \"Testa Laboratorium\" dal tedesco Holger Hesse (Ph.D.) che inizi\u00f2 a ideare dispositivi salvavita.\nIl settore maggiore in cui \u00e8 attiva la societ\u00e0 \u00e8 l'anestesia, cardiologia e neurologia con accessori per la ventilazione meccanica e con gli elettrodi per l'elettrocardiogramma e per la neurofisiologia."}
{"id": "2071328", "revid": "169529", "url": "https://it.wikipedia.org/wiki?curid=2071328", "title": "Cobas del latte", "text": "I Cobas del latte, ufficialmente Co.S.P.Lat. (\"Comitato Spontaneo Produttori Latte\") e i loro omologhi CoSpA (\"Comitati Spontanei Allevatori\") sono movimenti organizzati da un certo numero di allevatori italiani di vacche da latte per difendere gli interessi della propria categoria contro i provvedimenti imposti dal governo italiano e dall'Unione europea.\nIn particolare, i Cobas del latte contestano le multe comminate agli allevatori per produzione eccessiva con sforamento della quota comunitaria assegnata.\nStoria.\nGli antefatti.\nCon il regolamento comunitario 856/1984 fu decisa, in sede europea, l'istituzione di un regime di quote, su base nazionale, allo scopo di mantenere controllato il prezzo di determinati prodotti dell'agricoltura e dell'allevamento e di garantire cos\u00ec un certo reddito ai produttori; coloro che avessero prodotto una quantit\u00e0 maggiore di quella a loro permessa avrebbero dovuto pagare delle forti multe. \nL'ammontare delle quote fu stabilito non sulla base del consumo effettivo nazionale, ma sulla produzione dell'anno 1983, su cui per\u00f2 l'ISTAT potrebbe aver fornito dati molto deficitari. Accadde cos\u00ec che all'Italia fossero assegnate delle quote latte per una quantit\u00e0 molto inferiore al consumo nazionale, istituzionalizzando la sua condizione di paese importatore.\nNegli anni successivi la produzione italiana di latte risal\u00ec oltre il tetto imposto dalle quote, ma le multe, invece che dai singoli produttori, furono pagate dallo stato: questa situazione fu incoraggiata dagli stessi ministri dell'agricoltura e foreste, che incoraggiavano gli allevatori ad aumentare la produzione senza curarsi delle multe.\nDopo l'adesione della Finlandia alla CEE nel 1995 le autorit\u00e0 di quel paese sollevarono alla Corte di giustizia europea di Lussemburgo la questione che il pagamento delle multe agli allevatori italiani da parte dello stato potesse configurarsi come un aiuto illegale, lesivo degli interessi degli altri paesi membri. La corte di giustizia si espresse in tal senso e ordin\u00f2 che l'Italia facesse pagare le multe, a partire dalle campagne 1995-96, direttamente agli allevatori.\nLa nascita dei Cobas del latte.\nNel 1996 il governo italiano, guidato da Romano Prodi, si mosse per applicare la sentenza: ci\u00f2 provoc\u00f2 una forte inquietudine nel mondo agricolo, perch\u00e9 per molti allevatori l'entit\u00e0 delle multe era tale che per farvi fronte avrebbero dovuto vendere il bestiame e i mezzi di produzione. Iniziarono cos\u00ec a nascere dei comitati spontanei di produttori di latte, spesso in aperto contrasto coi sindacati nazionali degli agricoltori (Coldiretti, Confagricoltura, CIA) di cui denunciavano l'appiattimento sulle posizioni del governo. I comitati spontanei si coordinarono su base provinciale, regionale e nazionale. Tra i leader pi\u00f9 noti comparvero pi\u00f9 volte sui mezzi di comunicazione nazionali il padovano Ruggero Marchioron, il vicentino Mauro Giaretta e il laziale conte Guido Carandini. Portavoce nazionale era l'ex senatore della Lega Nord Giovanni Robusti. In Emilia a sostenere il movimento dei Cobas fu l'allora consigliere leghista e poi successivamente deputato Fabio Rainieri.\nL'attivit\u00e0.\nI Cobas del latte si diedero a iniziative plateali e pittoresche, come presidi permanenti in posizioni di grande visibilit\u00e0 (come a Vancimuglio, sull'Autostrada A4, o a Torrimpietra, sul Grande Raccordo Anulare), blocchi stradali (tra cui quello all'aeroporto di Linate; contro di essi si pronunci\u00f2 anche il Presidente della Repubblica dell'epoca Oscar Luigi Scalfaro) e ferroviari, spargimenti di liquami sulle autostrade, e la marcia su Roma coi trattori per chiedere un incontro tra i rappresentanti degli allevatori e i membri del governo. Il Ministro delle politiche agricole Michele Pinto, del PPI, fu sbeffeggiato dagli allevatori in diretta televisiva durante la trasmissione di Michele Santoro \"Moby Dick\", durante la quale essi diedero il suo nome ad un porcellino.\nIcona del movimento di protesta era la mucca Ercolina, che fu a lungo ospite dei vari presidi e che fu donata a papa Giovanni Paolo II a conclusione della marcia su Roma; essa fu poi destinata alla Comunit\u00e0 Incontro di don Pierino Gelmini.\nGli allevatori aderenti ai Cospa sottoscrissero dei ricorsi per bloccare il pagamento delle multe, che furono presentati ai TAR di Lombardia e Lazio; questi ordinarono una sospensiva dei pagamenti, bloccando le iniziative governative volte a recuperare l'importo delle multe.\nAll'inizio del 1997 parve che la situazione potesse trovare uno sbocco positivo, dopo che il governo ebbe accettato d'istituire una commissione d'inchiesta, presieduta dal generale Natalino Lecca, sul sistema di applicazione delle quote-latte; . .\nLa protesta si rinvigor\u00ec nell'autunno dello stesso anno e sembr\u00f2 che dovesse arrivare a coinvolgere l'intero mondo agricolo italiano, quando ai produttori di latte si affiancarono quelli di riso, d'olio d'oliva e gli allevatori di vacche da carne. Questo fu il periodo di maggiore attivit\u00e0 del movimento; il programma satirico \"Striscia la notizia\" in pi\u00f9 occasioni document\u00f2 le repressioni violente della polizia sui dimostranti, soprattutto dopo gli spargimenti di liquame sulle autostrade.\nIl declino della protesta.\nLa nascita del governo D'Alema I nel 1998 fu vista con favore da una parte del mondo agricolo, perch\u00e9 il nuovo ministro delle politiche agricole Paolo De Castro appariva come persona pi\u00f9 competente del suo predecessore. Egli tuttavia dichiar\u00f2 di voler seguire la stessa linea di ripristino della legalit\u00e0 e i Cobas tornarono sul piede di guerra, anche se in misura minore che in precedenza. Nel frattempo Robusti, che aveva lasciato la Lega Nord, divenne il leader del movimento \"Terra\", aderente al Blocco padano, che aveva per simbolo la mucca Ercolina come appariva nelle bandiere dei Cobas del latte, e si candid\u00f2 senza successo alle elezioni europee del 1999 come indipendente nella lista del suo vecchio partito.\nDopo le elezioni politiche del 2001 la coalizione della Casa delle Libert\u00e0 dichiar\u00f2 di voler trovare una soluzione alla questione delle multe per le quote latte, proponendo che agli allevatori fosse condonato il 75% dell'importo in cambio del ritiro della firma dal ricorso al TAR. Tale soluzione, portata dal nuovo ministro Gianni Alemanno alla commissione di Bruxelles, non fu accolta per il veto di altri paesi comunitari. Si ripieg\u00f2 quindi su una rateizzazione della multa in quote trentennali senza interessi. A questo punto la maggioranza degli allevatori, giudicando sostenibile la spesa (e potendo cos\u00ec aver accesso anche ad un aumento della quota di produzione individuale, dietro pagamento), prefer\u00ec accettare la proposta; una parte non indifferente continu\u00f2 sulla linea della fermezza, forte della sentenza del TAR, e contest\u00f2 ripetutamente l'operato di Alemanno.\nNel 2007 si \u00e8 aperto a Saluzzo il processo per alcuni membri dei Cobas del latte piemontesi, accusati di false fatturazioni.\nLa disciplina delle quote latte \u00e8 stata rinegoziata il 18 novembre 2008 a Bruxelles dal Consiglio dei ministri UE dell'Agricoltura, con aumento della quota di produzione italiana.\nNel 2009 il Ministro delle politiche agricole Luca Zaia ha dato avvio a una nuova legge (n\u00b033/2009) in materia di quote latte per cercare di arrivare alla conclusione di una vicenda che si sta trascinando da anni. Contemporaneamente \u00e8 stata istituita una nuova commissione d'indagine atta a verificare la veridicit\u00e0 dei dati di produzione dichiarati dall'Italia alla Comunit\u00e0 europea in tutte le campagne di produzione pregresse e quindi l'esistenza o meno delle multe per lo splafonamento delle quote.\nEsiti giudiziari.\nLa denuncia della mala gaestio nella politica amministrativa di raccolta dati e di (mancati) controlli ha ricevuto una finale conferma nella pronuncia del GIP del tribunale di Roma del 2019: \u201cSe dette attivit\u00e0 di vigilanza e controllo fossero state effettivamente svolte, come competeva istituzionalmente agli enti locali regionali, tutte le questioni di carattere economico e amministrativo sopra esaminate, non si sarebbero poste perch\u00e9 sarebbe stato impedito di violare, per decenni, le regole che le istituzioni dell\u2019UE e poi quelle interne avevano posto a tutela del corretto conteggio delle quote latte e dei produttori onesti\u201d.\nQuesto contesto, infine, di \u201dmalcostume, inerzia, negligenza, approssimazione, connivenze, collateralismo, assenza del senso delle istituzioni e di rispetto delle regole minime di trasparenza e buon andamento della Pubblica amministrazione da parte degli organi preposti ai controlli che per legge avrebbero dovuto provvedervi\u201d ha per\u00f2 reso \u201cdifficile, se non impossibile, l\u2019individuazione di responsabilit\u00e0 singole per fatti determinati, come la sede penale impone\u201d."}
{"id": "2071336", "revid": "767487", "url": "https://it.wikipedia.org/wiki?curid=2071336", "title": "Karamuru vorax", "text": "Il karamuru (Karamuru vorax) \u00e8 un grande rettile arcosauro estinto, vissuto nel Triassico medio (circa 225 milioni di anni fa); i suoi resti sono stati ritrovati in Brasile, nella formazione di Santa Maria.\nDescrizione.\nI resti di questo animale sono incompleti, ma permettono di stabilire che il karamuru era un grande predatore, lungo forse sette metri e pesante forse 700 chilogrammi. Il cranio, conservatosi quasi completamente, era robusto e fornito di lunghi denti acuminati. L'andatura era quadrupede ma il portamento doveva essere alto: le zampe, infatti, erano disposte quasi perpendicolari al corpo, per garantire una maggiore efficienza durante lo spostamento.\nFossili.\nI fossili di karamuru sono stati ritrovati nel geoparco noto come Paleorrota, un percorso paleontologico di notevole interesse. I resti di \"Karamuru\", inizialmente, vennero attribuiti al genere \"Prestosuchus\", ma ulteriori studi permisero di comprendere che si trattava di un genere diverso. Il karamuru, in ogni caso, \u00e8 attribuito alla famiglia dei prestosuchidi (Prestosuchidae)."}
{"id": "2071339", "revid": "228587", "url": "https://it.wikipedia.org/wiki?curid=2071339", "title": "Prestosuchidae", "text": "I prestosuchidi (Prestosuchidae) sono una famiglia di rettili arcosauri generalmente classificati all'interno del gruppo dei rauisuchi. Vissero tra il Triassico medio e il Triassico superiore (230\u00a0\u2013 210 milioni di anni fa), e per una ventina di milioni di anni furono tra i principali superpredatori di molti ecosistemi di terraferma. I loro fossili sono conosciuti in Europa, India, Africa e Sudamerica.\nDescrizione.\nIn generale, i prestosuchidi furono caratterizzati da una notevole mole corporea, accompagnata dalla robustezza dello scheletro. Il cranio era potente e massiccio, dotato di una serie di lunghi denti aguzzi. Tipicamente quadrupedi, questi animali erano dotati di una postura decisamente pi\u00f9 evoluta rispetto a quella dei precedenti arcosauromorfi (come gli eritrosuchidi): le zampe, infatti, erano quasi perpendicolari al corpo, e ci\u00f2 li favoriva nella caccia a prede veloci. L'articolazione delle caviglie, inoltre, era notevolmente simile a quella dei coccodrilli.\nClassificazione.\nNel 1957 Alan Charig propose di riunire in una nuova famiglia, i Prestosuchidae, tre generi di arcosauri predatori del Triassico: \"Mandasuchus\", \"Prestosuchus\" e \"Spondylosoma\". Negli anni successivi questa famiglia \u00e8 stata oggetto di numerosi studi da parte di vari paleontologi, tra cui Alfred Sherwood Romer; in generale vi \u00e8 notevole disaccordo sulla classificazione: alcuni, infatti, ritengono i prestosuchidi come stretti parenti degli erbivori aetosauri, altri invece li classificano come crurotarsi basali, pi\u00f9 primitivi degli stessi aetosauri e dei rauisuchidi propriamente detti. In ogni caso, molti studiosi preferiscono raggrupparli insieme ai rauisuchidi e ai poposauridi nel gruppo dei rauisuchidi, seguendo una classificazione basata sulla morfologia.\nEvoluzione.\nIl pi\u00f9 antico prestosuchide noto \u00e8 \"Mandasuchus\", dell'Anisico della Tanzania; questo animale era gi\u00e0 di dimensioni notevoli (4,75 metri di lunghezza). Di poco successivo era l'assai simile \"Ticinosuchus\", ben noto grazie a resti del Triassico medio (Anisico \u2013 Ladinico) provenienti da Svizzera e Italia settentrionale; questa forma era pi\u00f9 piccola di \"Mandasuchus\" (circa 2,5 metri di lunghezza), ma da alcuni \u00e8 considerata appartenente allo stesso genere. In India \u00e8 conosciuto \"Yarasuchus\", del Triassico medio, dalla corporatura piuttosto snella. Ma \u00e8 dal Sudamerica che provengono i resti di prestosuchidi di dimensioni eccezionali: lo stesso \"Prestosuchus\" (Triassico medio) raggiungeva una lunghezza notevole (oltre 5 metri), mentre \"Karamuru\" (Triassico medio) e \"Saurosuchus\" del Triassico superiore (Carnico) erano lunghi anche sette metri. Alcuni studiosi ascrivono a questa famiglia anche \"Batrachotomus\", del Triassico medio della Germania, lungo circa sei metri. \"Decuriasuchus\" \u00e8 un'altra forma sudamericana dalla corporatura relativamente snella, ben conosciuta grazie a dieci esemplari."}
{"id": "2071345", "revid": "1543377", "url": "https://it.wikipedia.org/wiki?curid=2071345", "title": "Crurotarsi", "text": "I crurotarsi (Crurotarsi) sono un gruppo di arcosauri descritto nel 1991 da Paul Sereno per raggruppare un gran numero di arcosauri precedentemente ascritti al gruppo degli pseudosuchi (Pseudosuchia). I crurotarsi sono uno dei due principali gruppi di arcosauri (l'altro \u00e8 quello degli ornitodiri).\nDescrizione.\nAl contrario degli ornitodiri, generalmente i crurotarsi possiedono un cranio dalla struttura massiccia. Il muso \u00e8 stretto e, di solito, allungato; il collo \u00e8 corto e forte, e la postura delle zampe varia dalla tipica forma rettiliana (zampe ai lati del corpo) a quella eretta dei mammiferi e dei dinosauri (anche se ottenuta in modo diverso). Il corpo \u00e8 spesso protetto da due o pi\u00f9 file di placche ossee; molti crurotarsi, inoltre, raggiunsero una grande taglia (almeno tre metri di lunghezza).\nEvoluzione.\nI crurotarsi apparvero durante il Triassico inferiore (Olenekiano), ma gi\u00e0 pochi milioni di anni dopo (Ladinico) erano i dominatori degli ecosistemi terrestri e occupavano la nicchia ecologica dei superpredatori. Il loro apogeo fu durante il Triassico superiore, quando svilupparono una variet\u00e0 di forme che andava dai rauisuchidi dalla postura eretta ai fitosauri simili a coccodrilli, dagli aetosauri erbivori e corazzati ai grandi poposauridi predatori, dai piccoli e agili sfenosuchi ai primi rappresentanti dei protosuchi, antenati dei coccodrilli.\nDurante l'estinzione del Triassico superiore, tutti i grandi crurotarsi scomparvero. La causa della loro estinzione \u00e8 tuttora ignota, ma si ritiene che potrebbe essere dovuta alla caduta di un asteroide, a un improvviso cambiamento climatico o a un altro cataclisma di proporzioni planetarie. La loro scomparsa permise ai dinosauri di succedere ai crurotarsi nei ruoli di carnivori ed erbivori dominanti. Solo gli sfenosuchi e i protosuchi sopravvissero.\nNel corso del Mesozoico, i protosuchi diedero origine a un gran numero di forme, alcune delle quali simili agli attuali coccodrilli, altre totalmente aberranti. Mentre i dinosauri furono gli animali dominanti sulla terraferma, questi crocodilomorfi si espansero nei fiumi, nella paludi e negli oceani, con una diversificazione ben maggiore rispetto a quella attuale.\nCon l'estinzione del Cretaceo superiore, i dinosauri scomparvero (ad eccezione degli uccelli), mentre i crurotarsi sopravvissuti (i coccodrilli) continuarono a sopravvivere, senza grossi cambiamenti evolutivi. Nell'epoca attuale i crurotarsi sono rappresentati dalle famiglie dei coccodrilli, degli alligatori e dei gaviali.\nFilogenia.\nNel 2011, Sterling J. Nesbitt scopr\u00ec che i fitosauri sono un taxon sorella di Archosauria, e quindi non imparentato con la stirpe che conduce agli arcosauri che includono i coccodrilli. Siccome i fitosauri sono inclusi nella definizione di Crurotarsi, questo cambiamento espanse lo scopo di Crurotarsi, che ora include i fitosauri, i coccodrilli, gli pterosauri e i dinosauri. Pseudosuchia per\u00f2 continua ad includere solo gli arcosauri della stirpe dei coccodrilli.\nPresentato sotto \u00e8 un cladogramma modificata da Nesbitt (2011), mostrante i nuovi cambiamenti:\nPresentato qui \u00e8 un cladogramma basato su Nesbitt &amp; Norell (2006) e Nesbitt (2007), con Crurotarsi nella sua posizione tradizionale nell'inglobare solo la stirpe dei coccodrilli:\nCladogramma basato su Brusatte, Benton, Desojo e Langer (2010):"}
{"id": "2071349", "revid": "767487", "url": "https://it.wikipedia.org/wiki?curid=2071349", "title": "Federazione di rugby a 15 della Svezia", "text": "Svenska Rugbyf\u00f6rbundet (\"Federazione svedese di rugby\") \u00e8 l'organo di governo del rugby a 15 in Svezia. \u00c8 stata fondata nel 1932 ed \u00e8 stata affiliata all'International Rugby Board nel 1988.\nDal 2013 presidente della Federazione \u00e8 Madeleine Lathi, la quale \u00e8 succeduta a Stina Leijonhufvud, che fu, nel 2010, la prima donna a presiedere tale organismo nella storia del rugby svedese."}
{"id": "2071351", "revid": "767487", "url": "https://it.wikipedia.org/wiki?curid=2071351", "title": "Ornithodira", "text": ""}
{"id": "2071354", "revid": "729019", "url": "https://it.wikipedia.org/wiki?curid=2071354", "title": "Fleuve Noir", "text": "Fleuve noir \u00e8 una casa editrice francese specializzata in letteratura popolare.\nFondata nel 1949, Fleuve Noir ha pi\u00f9 di mille titoli all'attivo ed ogni anno pubblica 145 nuove opere.\nLa sua notoriet\u00e0 \u00e8 legata alla presenza tra i suoi titoli dei romanzi del ciclo San Antonio di Fr\u00e9d\u00e9ric Dard.\nFa parte del gruppo \"Univers Poche\", diretto da Jean-Claude Dubost, a sua volta parte di \"Editis\", del gruppo spagnolo \"Grupo Planeta\" (dal 2008).\nIl catalogo della casa editrice \u00e8 composto da diversi generi, che si presentano suddivisi come segue:\nTra gli autori italiani pubblicati vi sono Andrea Camilleri, Sandra Scoppettone e Fabio Volo."}
{"id": "2071359", "revid": "466539", "url": "https://it.wikipedia.org/wiki?curid=2071359", "title": "Wendy Crewson", "text": "Biografia.\nNasce a Hamilton, Ontario, figlia di June Doreen e Robert Binnie Crewson. Frequenta la Queen University a Kingston, Ontario, dove vince il prestigioso Premio Lorne Greene per lavorare in teatro. Dopo studia alla Webber Douglas Accademia di Arte Drammatica a Londra. \u00c8 stata sposata dal 1988 al 2009 con l'attore Michael Murphy, dal quale ha avuto due figli: Maggie (1989) e Jack (1992). Dal 2007 al 2008 \u00e8 nel cast della serie televisiva \"ReGenesis\", nel ruolo della dottoressa Rachel Woods."}
{"id": "2071363", "revid": "287204", "url": "https://it.wikipedia.org/wiki?curid=2071363", "title": "Elpistostege watsoni", "text": "Lelpistostege (Elpistostege watsoni), noto anche come elpistostega, \u00e8 un tetrapodomorfo estinto. Visse nel Devoniano superiore (circa 360 milioni di anni fa); i suoi resti sono stati ritrovati in Quebec (Canada), nella ben nota formazione Escuminac.\nDescrizione.\nLungo circa un metro, questo animale doveva possedere un aspetto intermedio tra quello dei pesci e quello degli anfibi; il corpo era lungo e piatto, simile a quello dei tipici pesci crossotterigi (come \"Eusthenopteron\"), ma il cranio era gi\u00e0 molto simile a quello di un vertebrato terrestre. Le pinne non sono note attraverso resti fossili, ma \u00e8 lecito supporre che fossero simili a quelle carnose di animali simili come \"Panderichthys\"; forse erano gi\u00e0 simili a zampe, come quelle di \"Tiktaalik\". L'elpistostege doveva essere un formidabile predatore, stando alla ricostruzione del cranio munito di denti acuminati e di grandi fauci. Rispetto a \"Panderichthys\", l'elpistostege era dotato di un muso pi\u00f9 allungato, di orbite pi\u00f9 piccole e arrotondate e di differenti proporzioni delle ossa dermiche nel cranio.\nClassificazione.\nIl primo fossile di questo animale (una volta cranica parziale) fu ritrovata nel 1938 e venne descritta da Thomas Stanley Westoll come appartenente a un antico anfibio. La scoperta di nuovi fossili, nel corso degli anni '70 e '80, permise di riconoscere la vera natura di \"Elpistostege\": le vertebre e le ossa dermiche presenti nel cranio erano molto simili a \"Panderichthys\", un pesce dalle pinne lobate rinvenuto in Lettonia. La ridescrizione dell'elpistostege ad opera di Hans-Peter Schultze e Marius Arsenault dimostr\u00f2 che questo animale esibiva caratteristiche intermedie tra i pesci tristicotteridi (come \"Eusthenopteron\") e i primi tetrapodi (come \"Ichthyostega\"), si tratterebbe dunque di una forma transizionale tra questi due gruppi. Secondo un pi\u00f9 recente lavoro di Per Ahlberg, l'elpistostege sarebbe pi\u00f9 evoluto di \"Panderichthys\".\nHabitat.\nL'elpistostege \u00e8 un membro della famosa fauna di Miguasha, rinvenuta nella formazione Escuminac del Quebec. A lungo ritenuto un deposito lacustre, questo sito \u00e8 ora considerato il resto di un antico estuario. In queste acque era presente un'insolita quantit\u00e0 di vertebrati, il pi\u00f9 noto dei quali era il pesce dalle pinne lobate \"Eusthenopteron foordi\". Altri membri di questa fauna erano \"Escuminaspis\" (un agnato corazzato), \"Endeiolepis\" ed \"Euphanerops longaevus\" (simili agli anaspidi), i placodermi \"Bothriolepis\" e \"Plourdosteus\", l'acantode \"Diplacanthus\", un antico pesce osseo (\"Cheirolepis\") e altri tre pesci dalle pinne carnose (il porolepiforme \"Holoptychius\", il celacanto \"Miguashaia\" e il dipnoo \"Scaumenacia\")."}
{"id": "2071370", "revid": "93436", "url": "https://it.wikipedia.org/wiki?curid=2071370", "title": "Cobas del Latte", "text": ""}
{"id": "2071377", "revid": "1305772", "url": "https://it.wikipedia.org/wiki?curid=2071377", "title": "Double Vision", "text": "Double Vision (\"doppia visione\" in lingua inglese) pu\u00f2 riferirsi a:"}
{"id": "2071382", "revid": "599013", "url": "https://it.wikipedia.org/wiki?curid=2071382", "title": "Travis Outlaw", "text": "Carriera.\nHigh school.\nOutlaw ha frequentato la Starkville High School, ha giocato nella squadra di pallacanestro del suo istituto. Durante il periodo al liceo, ha ottenuto una valutazione di 5 stelle da parte del sito Rivals.com, che per l'anno 2003 l'ha classificato al 7\u00ba posto tra i migliori liceali nel suo ruolo e al 13\u00ba complessivo all'interno degli Stati Uniti d'America.\nNBA.\nPortland Trail Blazers.\nScelto nel 2003 alla 23\u00aa chiamata dai Portland Trail Blazers, ha giocato per la franchigia dell'Oregon per 7 stagioni consecutive. Nelle prime 5 stagioni in NBA ha avuto una media di 8,6 punti e 3,2 rimbalzi a partita con una percentuale di canestri segnati pari al 44,2%.\nDurante la Las Vegas Summer League del 2005 ha realizzato 18,7 punti e 6,3 rimbalzi a partita giocando in media per 35,3 minuti. Questi risultati, oltre a permettergli di ricevere la nomina nel miglior quintetto della Summer League, hanno fatto puntare gli occhi di altre squadre sul giocatore, che lo hanno chiesto in cambio di una prima scelta al Draft, ma i Trail Blazers hanno sempre rifiutato queste offerte.\nIl 18 aprile 2007 Outlaw fa segnare la sua miglior prestazione realizzativa in NBA, mettendo a referto 36 punti in una sfida contro i Golden State Warriors. Il successivo 1\u00ba luglio diventa un redistricted free agent, ma firma un prolungamento del contratto di altri tre anni con la squadra di Portland il 17 luglio.\nLos Angeles Clippers.\nNel febbraio 2010 viene ceduto ai Los Angeles Clippers, insieme a Steve Blake e a un corrispettivo di 1,5 milioni di dollari in cambio di Marcus Camby.\nNew Jersey Nets.\nAlla scadenza del suo precedente contratto quinquennale, l'8 luglio 2010 Outlaw firma con i New Jersey Nets un nuovo contratto quinquennale da 35 milioni di dollari complessivi; dopo una prima stagione in cui disputa tutte le 82 partite della stagione regolare, partendo 55 titolare, il contratto del giocatore viene risolto il 15 dicembre 2011 tramite la clausola Amnesty.\nSacramento Kings.\nIl 17 dicembre 2011 Outlaw firma un contratto con i Sacramento Kings, squadra nella quale disputa le successive tre stagioni. Il 6 agosto 2014 viene ceduto insieme a Quincy Acy ai New York Knicks in cambio di Wayne Ellington e Jeremy Tyler. Poco prima dell'inizio della nuova stagione, il 27 ottobre, Outlaw viene nuovamente ceduto, questa volta ai Philadelphia 76ers, in cambio di Arnett Moultrie e una scelta del secondo giro del Draft del 2019, ma nello stesso giorno i 76ers annunciano di aver concluso il contratto con Outlaw, lasciandolo svincolato."}
{"id": "2071383", "revid": "47767", "url": "https://it.wikipedia.org/wiki?curid=2071383", "title": "Franz von Paula Schrank", "text": ""}
{"id": "2071385", "revid": "287204", "url": "https://it.wikipedia.org/wiki?curid=2071385", "title": "La pelle", "text": ""}
{"id": "2071387", "revid": "439868", "url": "https://it.wikipedia.org/wiki?curid=2071387", "title": "Cattedrale della Dormizione", "text": "La cattedrale della Dormizione o Uspenskij sobor , \u00e8 il nome di diversi edifici di culto cristiano-ortodossi consacrati alla Dormizione di Maria, cio\u00e8 al passaggio di Maria, madre di Ges\u00f9 in cielo, equivalente al dogma cattolico dell'Assunzione di Maria."}
{"id": "2071389", "revid": "834", "url": "https://it.wikipedia.org/wiki?curid=2071389", "title": "Records (album)", "text": ""}
{"id": "2071392", "revid": "66052203", "url": "https://it.wikipedia.org/wiki?curid=2071392", "title": "Skeireins", "text": "La Skeireins (nome gotico) \u00e8 il pi\u00f9 corposo e pi\u00f9 importante documento di lingua gotica dopo la Bibbia scritta da Ulfila. \u00c8 composto da otto frammenti di un commentario al vangelo secondo Giovanni, e si crede che in origine si estendesse su oltre 78 fogli di pergamena. Deve il titolo allo studioso tedesco del XIX secolo Hans Ferdinand Massmann, che fu il primo a redigerne un'edizione corretta e comprensibile. In lingua gotica \"Skeireins\" significa \"spiegazione\"."}
{"id": "2071394", "revid": "1005847", "url": "https://it.wikipedia.org/wiki?curid=2071394", "title": "Elezioni parlamentari in Slovenia del 1996", "text": "Le elezioni parlamentari in Slovenia del 1996 si tennero il 10 novembre per il rinnovo dell'Assemblea nazionale. In seguito all'esito elettorale, Janez Drnov\u0161ek, espressione di Democrazia Liberale di Slovenia, fu confermato Presidente del Governo; nel 2000 fu sostituito da Andrej Bajuk, esponente di Nuova Slovenia - Partito Popolare Cristiano."}
{"id": "2071399", "revid": "107460781", "url": "https://it.wikipedia.org/wiki?curid=2071399", "title": "Wichita (trib\u00f9)", "text": "I wichita sono una confederazione di trib\u00f9 di nativi americani di stirpe caddoan stanziata in Nordamerica; \nLa confederazione \u00e8 costituita da cinque popoli consanguinei, rispettivamente i kanoatino (\"quivira\" per i conquistadores, comunemente indicati come \"true wichita\", cio\u00e8 wichita originali), i tawakoni (\"tahuacano\" per i conquistadores), i tawehash (\"taovaya\" per i conquistadores), gli waco (\"iscani\" per i conquistadores) e i keechi. Abitano in Kansas, Texas e Oklahoma. Oggi sopravvivono 1.936 individui wichita in totale.\nLingua.\nI wichita parlano un dialetto della lingua caddo. Essendo stati uniti alla trib\u00f9 caddo, gli wichita hanno ereditato la loro lingua.\nStoria.\nI wichita erano in precedenza uniti alla trib\u00f9 caddo, ma poi si staccarono ottenendo la loro indipendenza. Al momento dell'incontro con gli europei, intorno al 1500, i wichita avevano una popolazione di circa 200.000 individui. Il primo europeo a incontrare i wichita fu il conquistador Francisco Vasquez de Coronado nell'odierno Kansas nel 1541, durante la ricerca della leggendaria citt\u00e0 di Quivira. Nel 1719 molti wichita emigrarono nel sud dell'Oklahoma e con l'avvento della guerra civile americana si trasferirono nuovamente in Louisiana. I wichita vennero sterminati a partire dal 1790. all'epoca si contavano circa 3.200 individui. Nel 1868 i wichita erano ridotti a 572 individui e, nel 1937, si ridussero fino a 100 individui. Nel 2003 il governo degli Stati Uniti riconobbe ufficialmente la trib\u00f9 wichita.\nEconomia.\nI wichita erano abili cacciatori, ma praticavano anche l'agricoltura e il commercio e quindi era un popolo semi-sedentario. Erano soliti cacciare i bisonti d'inverno. Intorno al 1700 I wichita furono coinvolti in scambi commerciali con altre trib\u00f9 del sud delle pianure. Le loro capanne erano fatte di cedro.\nReligione.\nI wichita erano coperti di tatuaggi sacri per le loro usanze. In particolare avevano molti tatuaggi intorno agli occhi e per questo vennero chiamati \"persone con occhi di procione\". Dapprima praticavano una danza per la fertilit\u00e0 del terreno, ma poi, nel XIX secolo, praticarono la danza degli spettri."}
{"id": "2071401", "revid": "288704", "url": "https://it.wikipedia.org/wiki?curid=2071401", "title": "Po-Hsien", "text": ""}
{"id": "2071408", "revid": "22989", "url": "https://it.wikipedia.org/wiki?curid=2071408", "title": "Peocio", "text": ""}
{"id": "2071409", "revid": "15431", "url": "https://it.wikipedia.org/wiki?curid=2071409", "title": "C.I.S.L.", "text": ""}
{"id": "2071421", "revid": "1543377", "url": "https://it.wikipedia.org/wiki?curid=2071421", "title": "Nave di pietra", "text": "La nave di pietra era una costruzione funeraria germanica, tipico della Scandinavia, costituita da lastre di pietra o da monoliti.\nDescrizione.\nQueste installazioni a volte erano di dimensioni monumentali; in Svezia la dimensione varia dai 67 metri delle pietre di \u00c5le a pochi metri. Anche il loro orientamento \u00e8 variabile. \n&lt;br&gt;Al loro interno possono essere cosparse o addirittura riempite di pietre, o avere pietre erette come pali. L'illusione di essere in una nave \u00e8 a volte rafforzata da grandi pietre alle estremit\u00e0. Alcune volte si trovano pietre oblique in prossimit\u00e0 della poppa. \nQuesto tipo di architettura \u00e8 spesso legato a cimiteri, anche se a volte sono stati rinvenute lontano da qualsiasi altro sito archeologico.\nEsemplari di questo genere si trovano sparsi in Germania settentrionale e lungo la costa degli stati baltici (dove vengono chiamati \"navi del diavolo\"). \nAlcuni scavi hanno dimostrato che solitamente risalgono all'ultima parte dell'et\u00e0 del bronzo scandinava (circa 1000 a.C. - 500 a.C., ad esempio in Gotland) o all'et\u00e0 del ferro germanica, all'era di Vendel e all'epoca vichinga (come in Blekinge e Scania).\nSi crede che rappresentassero le navi incendiate con cui i defunti venivano mandati al largo nel mare."}
{"id": "2071423", "revid": "228587", "url": "https://it.wikipedia.org/wiki?curid=2071423", "title": "Sindrome di Ondine", "text": ""}
{"id": "2071429", "revid": "287204", "url": "https://it.wikipedia.org/wiki?curid=2071429", "title": "Slobodan Jankovi\u0107", "text": ""}
{"id": "2071436", "revid": "287204", "url": "https://it.wikipedia.org/wiki?curid=2071436", "title": "NGC 6152", "text": "NGC 6152 \u00e8 un ammasso aperto situato nella costellazione del Regolo.\nOsservazione.\nSi individua sul bordo orientale della costellazione, sul confine con l'Altare, le cui stelle possono essere utili per la sua individuazione; si pu\u00f2 partire dalla stella e spostandosi di circa 4 gradi in direzione ovest. Appare al binocolo come un debole oggetto esteso e irrisolvibile cui si sovrappongono al massimo un paio di stelline; con un piccolo telescopio \u00e8 possibile risolvere diverse decine di stelle sparse fino alla magnitudine 12, mantenendo per\u00f2 bassi gli ingrandimenti per non perdere la visione d'insieme ed evitare di confonderlo con le numerose stelle di fondo.\nA causa della sua declinazione fortemente meridionale, quest'ammasso pu\u00f2 essere osservato soprattutto da osservatori situati nell'emisfero australe della Terra; la sua osservazione dall'emisfero nord \u00e8 possibile solo in vicinanza delle latitudini subtropicali. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nNGC 6152 \u00e8 stato scoperto da John Herschel nel 1834 con un telescopio da 18,7 pollici; l'ammasso era infatti sfuggito a James Dunlop, che una decina di anni prima aveva osservato il vicino NGC 6204 e altri ammassi situati nei dintorni. John Herschel lo inser\u00ec nel suo catalogo col numero 3631.\nCaratteristiche.\nNGC 6152 \u00e8 un ammasso di evoluzione intermedia piuttosto ricco ed esteso, situato alla distanza di 1030\u00a0parsec (3360 anni luce) dal Sole in corrispondenza del bordo esterno del Braccio del Sagittario, a breve distanza dal sistema di NGC 6193.\nSi tratta di un oggetto relativamente poco studiato; la sua et\u00e0 \u00e8 stimata sui 446 milioni di anni ed \u00e8 pertanto abbastanza evoluto; non contiene stelle delle prime classi spettrali e la maggior parte delle sue componenti appaiono bianco-gialle. Al suo interno \u00e8 stata scoperta una variabile a eclisse, catalogata come VV\u00a0Normae, con un periodo di 1,1 giorni."}
{"id": "2071438", "revid": "1752940", "url": "https://it.wikipedia.org/wiki?curid=2071438", "title": "Nemo mortalium omnibus horis sapit", "text": "\"Nemo mortalium omnibus horis sapit\" \u00e8 una locuzione latina. \u00c8 una frase di Plinio il Vecchio contenuta nella \"Naturalis Historia\", lib. VII, 40 ed \u00e8 una delle sue pi\u00f9 note. La sua traduzione \u00e8: \"Nessun mortale \u00e8 saggio a tutte le ore\", e significa che a tutti gli esseri umani capita di dire e fare sciocchezze, qualche volta nella vita."}
{"id": "2071450", "revid": "76963", "url": "https://it.wikipedia.org/wiki?curid=2071450", "title": "Layne Beachley", "text": "\u00c8 ritenuta come la migliore surfista di tutta la storia, avendo vinto sette volte il campionato mondiale.\nCarriera sportiva.\nAll'et\u00e0 di 16 anni diventa professionista, 4 anni dopo \u00e8 sesta nella classifica mondiale. Layne per\u00f2 dal 1993 al 1996 soffre di fatica cronica. Dopo essersi ripresa e dopo aver passato alcuni traumi riguardanti la sua famiglia e vita personale (conosce la sua vera madre solo nel 1999), la Beachley vince la \"Women's ASP World Champion\" nel 1998.\nVince di nuovo nel 1999, 2000, 2001, 2002, 2003 e 2006, aggiudicandosi il titolo di \"surfista professionista di sesso femminile con pi\u00f9 successo nel mondo del surf\". Nel 2004 partecipa (cosa che succede molto raramente) ad un campionato maschile (Energy Australia Open).\nIl 10 ottobre 2008 annuncia a tutto il mondo il suo ritiro dal mondo del surf a causa dell'et\u00e0 \"avanzata\".\nCarriera cinematografica.\n\u00c8 apparsa nel film \"Blue Crush\" (2002), \"Billabon Odyssey\" (2003) e \"Step into Liquid\" (2003)."}
{"id": "2071451", "revid": "969415", "url": "https://it.wikipedia.org/wiki?curid=2071451", "title": "Carlos Saldanha", "text": "\u00c8 conosciuto al grande pubblico per essere stato il regista de \"L'era glaciale 2 - Il disgelo\" e \"L'era glaciale 3 - L'alba dei dinosauri\"; inoltre ha lavorato come co-regista nel primo episodio della saga e in \"Robots\" ed \u00e8 stato inoltre nominato per l'Oscar nella categoria miglior film d'animazione per \"Ferdinand\"."}
{"id": "2071472", "revid": "288300", "url": "https://it.wikipedia.org/wiki?curid=2071472", "title": "Donato di Niccol\u00f2 di Betto Bardi", "text": ""}
{"id": "2071473", "revid": "287204", "url": "https://it.wikipedia.org/wiki?curid=2071473", "title": "J.League Division 1 2008", "text": "La stagione 2008 \u00e8 stata la sedicesima edizione della J.League Division 1, massimo livello del campionato giapponese di calcio.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa alla AFC Champions League 2009\n\u00a0\u00a0\u00a0\u00a0\u00a0 Ammesse alla AFC Champions League 2009\n\u00a0\u00a0\u00a0\u00a0\u00a0 Retrocessa in J.League Division 2 2009\nNote:"}
{"id": "2071476", "revid": "123900750", "url": "https://it.wikipedia.org/wiki?curid=2071476", "title": "Cattedrale della Dormizione (Mosca)", "text": "La cattedrale della Dormizione (), nota anche come cattedrale dell'Assunzione, \u00e8 la chiesa madre del granducato di Moscovia: costruita tra il 1475 ed il 1479 dall'architetto italiano Aristotele Fioravanti si affaccia sulla piazza delle Cattedrali al Cremlino di Mosca.\nStoria e descrizione.\nNel XIV secolo il metropolita Pietro persuase Ivan I di Russia a costruire a Mosca una cattedrale dedicata alla Vergine, come l'omonima chiesa a Vladimir, capitale del regno. La costruzione inizi\u00f2 il 4 agosto 1326 e l'anno seguente la citt\u00e0 divenne capitale del Granducato di Moscovia. Per la fine del XV secolo la vecchia cattedrale era andata in rovina e nel 1472 gli architetti Kryvtsov e Myshkin di Pskov iniziarono i lavori per una nuova: due anni dopo, quasi terminata, croll\u00f2 per un terremoto, evento estremamente raro a Mosca. Ivan III di Russia chiam\u00f2 allora Aristotele Fioravanti, famoso architetto ed ingegnere di Bologna e gli affid\u00f2 la costruzione da zero della chiesa, che avrebbe dovuto seguire la tradizione architettonica russa.\nLa cattedrale di Vladimir venne ancora una volta presa a modello per la costruzione: Fioravanti vi si rec\u00f2 per studiare i metodi russi di costruzione e progett\u00f2 un edificio luminoso e spazioso con retaggi rinascimentali fusi alla tradizione russa. I lavori iniziarono nel 1475 e terminarono nel 1479, quando la nuova fu consacrata dal metropolita Gerontij. Gli interni sono decorati con affreschi ed icone, tra cui la Theotokos di Vladimir e la Blachernitissa.\nNel 1547 qui si svolse l'incoronazione del primo zar di Russia, Ivan il Terribile e a partire dal 1721 fu teatro di tutte le incoronazioni imperiali. Inoltre fu luogo dell'intronizzazione dei metropoliti e patriarchi della Chiesa ortodossa russa, che qui vengono sepolti: abolito il Patriarcato da Pietro il Grande, quando venne restaurato dopo la Rivoluzione di Febbraio nel 1917, il nuovo patriarca Tichon di Mosca in questa chiesa si intronizz\u00f2, come voleva la tradizione.\nDopo il trasferimento del governo sovietico a Mosca i servizi religiosi nelle cattedrali del Cremlino furono proibiti, nonostante una speciale messa pasquale nel 1918, concessa con l'approvazione di Lenin, oggetto di un quadro non terminato di Pavel Dmitriyevich Korin dal titolo \"Addio alla Russia\".\nSecondo una leggenda, nell'inverno del 1941, quando i Nazisti erano alle porte di Mosca, Stalin ordin\u00f2 che una messa segreta fosse officiata nella cattedrale per chiedere la salvezza del paese. Nel 1990 la cattedrale \u00e8 stata restituita alla Chiesa ortodossa russa e al culto, anche se al suo interno ospita un grande museo."}
{"id": "2071477", "revid": "2036687", "url": "https://it.wikipedia.org/wiki?curid=2071477", "title": "What's Going On (singolo Marvin Gaye)", "text": "What's Going On \u00e8 una canzone scritta da Renaldo \"Obie\" Benson, Al Cleveland, e Marvin Gaye. \u00c8 la title track dell'album di Gaye pubblicato nel 1971 dalla Motown ed intitolato appunto \"What's Going On\", ed ebbe un rilevante successo, riuscendo ad arrivare alla seconda posizione della \"Billboard Hot 100\", ed alla prima della classifica \"R&amp;B charts\".\nLa canzone \u00e8 una meditazione sui problemi del mondo, e segna un cambio di rotta nello stile musicale di Gaye che si stacca dallo stile pop che aveva contraddistinto la sua produzione fino a quel punto.\nLa canzone \u00e8 stata classificata al primo posto della lista stilata dal \"Metro Times\" delle migliori canzoni di Detroit di tutti i tempi, e nel 2004, al quarto della lista stilata da \"Rolling Stone\" delle 500 migliori canzoni di tutti i tempi, scendendo di due posizioni nella classifica aggiornata del 2021. \nLa canzone \u00e8 stata interpretata da numerosi artisti nel corso degli anni successivi, ed in particolar modo \u00e8 ricordata la cover del 1987 di Cyndi Lauper.\n\"What's Going On\" (versione di Cyndi Lauper).\nWhat's Going On \u00e8 il terzo singolo estratto dall'album del 1987 \"True Colors\" di Cyndi Lauper.\nNella versione del brano presente sull'album la canzone comincia con una serie di colpi di fucile, un riferimento al Vietnam.\nIl singolo fu un discreto successo in tutto il mondo, che raggiunse la posizione numero 17 nella U.S. dance chart, soprattutto in un remix realizzato da Shep Pettibone.\nIl video prodotto per il brano ebbe una notevole popolarit\u00e0, e fu anche nominato agli MTV Video Music Awards del 1987.\n\"What's Going On\" (versione di Artists Against AIDS Worldwide).\nNell'ottobre 2001, un gruppo di popolari artisti, riuniti sotto il nome collettivo \"Artists Against AIDS Worldwide\" pubblicarono un album contenente numerose versioni di \"What's Going On\", i cui ricavi sono stati devoluti in beneficenza ad un programma per curare l'AIDS in Africa ed altri paesi del terzo mondo. Jermaine Dupri e Bono hanno curato la produzione del singolo, fra i cui interpreti sono compresi Christina Aguilera, Britney Spears, Gwen Stefani, 'N Sync, Destiny's Child, Monica, Nora Gaye (figlia di Marvin Gaye), e molti altri. La canzone \u00e8 stata registrata poco dopo gli Attacchi dell'11 settembre 2001, e poco dopo si decise che parte dei proventi del singolo sarebbero stati devoluti alla Croce Rossa."}
{"id": "2071478", "revid": "300067", "url": "https://it.wikipedia.org/wiki?curid=2071478", "title": "Slobodan Jankovi\u0107 (cestista)", "text": "Biografia.\nNel 1990 divenne padre di Vladimir, anch'egli cestista.\nCarriera.\nDal 1980 al 1992 gioc\u00f2 nel campionato jugoslavo, vestendo i colori di Stella Rossa e Vojvodina Novi Sad, per poi trasferirsi in Grecia al Panionios Atene. A troncarne la carriera fu quanto avvenuto il 28 aprile 1993, durante la gara valida per le semifinali del campionato ellenico tra Panionios e Panathinaikos: espulso a 6' dal termine per aver commesso il quinto fallo personale, Jankovi\u0107 si scagli\u00f2 per protesta contro la base dal canestro ma nell'impatto sbatt\u00e9 la testa su un pilastro di cemento. Caduto a terra con gravi perdite di sangue, venne ricoverato in ospedale dove la lesione apparve immediatamente grave. I danni cerebrali riportati nell'impatto ne causarono la paralisi, con Jankovi\u0107 condannato alla sedia a rotelle.\nLa tetraplegia cui il giocatore si ritrov\u00f2 costretto ne caus\u00f2 la morte il 28 giugno 2006, all'et\u00e0 di 42 anni."}
{"id": "2071481", "revid": "314905", "url": "https://it.wikipedia.org/wiki?curid=2071481", "title": "Irene d'Ungheria", "text": ""}
{"id": "2071482", "revid": "123448538", "url": "https://it.wikipedia.org/wiki?curid=2071482", "title": "Piazza delle Cattedrali", "text": "La piazza delle Cattedrali (, traslitterato: Sobornaja plo\u0161\u010dad') \u00e8 la piazza centrale del Cremlino di Mosca, dove tutte le sue strade convergevano nel XV secolo. Prende il nome dalle tre cattedrali che vi sorgono, la cattedrale della Dormizione, la cattedrale dell'Arcangelo Michele e la cattedrale dell'Annunciazione. Oltre a queste, vi si affacciano anche il palazzo Sfaccettato, la chiesa della Deposizione della Veste e la chiesa dei Dodici Apostoli. La struttura pi\u00f9 alta sulla piazza (e precedentemente in tutta la Russia) \u00e8 il campanile di Ivan il Grande, che la separa da piazza Ivanovskaja.\nLa piazza era il luogo delle incoronazioni solenni e dei cortei funebri di tutti gli zar russi, i patriarchi ed i granduchi di Moscovia. Tuttora \u00e8 sfondo della cerimonia di inaugurazione dei presidenti della Russia e del giornaliero cambio della guardia a cavallo (spettacolare tradizione imperiale restaurata nel XXI secolo); occasionalmente alcune opere (come \"Boris Gudunov\") sono state messe in scena nella piazza."}
{"id": "2071483", "revid": "287204", "url": "https://it.wikipedia.org/wiki?curid=2071483", "title": "NGC 6200", "text": "NGC 6200 \u00e8 un ammasso aperto visibile nella costellazione dell'Altare.\nOsservazione.\nSi individua nella parte settentrionale della costellazione, a circa 1,4 gradi in direzione NNE rispetto al pi\u00f9 appariscente ammasso NGC 6193; appare come un gruppo di stelle di scarsa concentrazione, alcune delle quali sono visibili anche con un binocolo, sebbene possano essere facilmente confuse con altre stelle di fondo. Una stella di magnitudine 7,1 situata a sudest e sovrapposta all'ammasso contribuisce a renderlo di forma triangolare. Con un telescopio da 120mm di apertura \u00e8 pienamente risolvibile; con strumenti maggiori lo si pu\u00f2 apprezzare solo a ingrandimenti molto bassi per via della sua bassa concentrazione.\nA causa della sua declinazione fortemente meridionale, quest'ammasso pu\u00f2 essere osservato soprattutto da osservatori situati nell'emisfero australe della Terra; la sua osservazione dall'emisfero nord \u00e8 possibile solo in vicinanza delle latitudini subtropicali. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nNGC 6200 \u00e8 stato scoperto da John Herschel nel 1834 con un telescopio da 18,7 pollici; l'ammasso era infatti sfuggito a James Dunlop, che una decina di anni prima aveva osservato il vicino NGC 6204 e altri ammassi situati nei dintorni. John Herschel lo inser\u00ec nel suo catalogo col numero 3643.\nCaratteristiche.\nNGC 6200 \u00e8 un ammasso poco concentrato ed esteso situato alla distanza di circa 2054\u00a0parsec (circa 6700 anni luce) dunque all'interno del Braccio del Sagittario; la sua distanza \u00e8 superiore sia a quella della regione di Scorpius OB1 sia a quella dell'apparentemente vicino NGC\u00a06193. La sua et\u00e0 \u00e8 piuttosto giovane e si aggira sugli 8,5 milioni di anni, come \u00e8 testimoniato dalla presenza di numerose stelle azzurre.\nLa sua grande estensione reale e gli effetti dell'oscuramento irregolare della sua luce ha fatto ritenere alcuni studiosi che si possa trattare pi\u00f9 di un raggruppamento apparente di stelle di classe spettrale O e B piuttosto che un reale oggetto; gli stessi hanno ritenuto che se si tratta di un ammasso realmente esistente, la sua distanza dovrebbe essere simile a quella di NGC\u00a06204, vale a dire attorno ai 1100\u00a0parsec. A questo si dovrebbe aggiungere l'assenza di idrogeno neutro alla distanza da essi riportata."}
{"id": "2071489", "revid": "83531", "url": "https://it.wikipedia.org/wiki?curid=2071489", "title": "Palazzo di Elagin", "text": "Il Palazzo Elagin ( \"Elagin dvorec\") \u00e8 un palazzo, completato nel 1822, che si trova sull'isola Elagin nel delta della Neva a San Pietroburgo. Fu un palazzo reale impiegato d'estate durante il regno di Alessandro I. Costruito dove si trovava un palazzo precedente edificato durante il regno di Pietro il Grande, la villa fu costruita per la madre di Alessandro, Maria Feodorovna dall'architetto Carlo Rossi. Il palazzo venne gravemente danneggiato durante la seconda guerra mondiale ma venne ricostruito ed attualmente ospita un museo."}
{"id": "2071495", "revid": "19933", "url": "https://it.wikipedia.org/wiki?curid=2071495", "title": "Barca di pietra", "text": ""}
{"id": "2071502", "revid": "287204", "url": "https://it.wikipedia.org/wiki?curid=2071502", "title": "Pietre di Ale", "text": ""}
{"id": "2071519", "revid": "933835", "url": "https://it.wikipedia.org/wiki?curid=2071519", "title": "Roseline Vachetta", "text": "Biografia.\n\u00c8 stata europarlamentare dal 1999 al 2004, eletta in Francia con la lista formata da Lutte Ouvriere e Ligue communiste r\u00e9volutionnaire.\nPer gli stessi partiti \u00e8 stata candidata alla presidenza della regione Rodano-Alpi nel 2004, ottenendo circa il 4,5% dei consensi.\n\u00c8 stata una dei tre portavoce nazionali della Ligue communiste r\u00e9volutionnaire (LCR), partito di estrema sinistra francese, al fianco di Alain Krivine e di Olivier Besancenot, prima che tale partito si sciogliesse all'interno del Nuovo Partito Anticapitalista ad inizio 2009; attualmente milita nello stesso NPA."}
{"id": "2071523", "revid": "701660", "url": "https://it.wikipedia.org/wiki?curid=2071523", "title": "Viadotto Soleri", "text": "Il viadotto Soleri \u00e8 un viadotto promiscuo stradale e ferroviario che taglia trasversalmente l'avvallamento, largo circa e profondo circa , nel quale scorre la Stura di Demonte, collegando l'abitato di Cuneo alla sponda sinistra del fiume. Concepito all'inizio del secolo XX per collegare la nuova stazione sull'altipiano alla linea ferroviaria proveniente da Torino, fu ritenuto opportuno trasformarlo parzialmente in promiscuo sovrapponendovi una sede per la viabilit\u00e0 ordinaria. La sua travagliata costruzione si protrasse dal 1913 al 1937. Inizialmente noto come \u00abgrande viadotto sulla Stura\u00bb, venne intitolato a Marcello Soleri in occasione della ricostruzione dopo la seconda guerra mondiale.\n\u00c8 diventato tristemente famoso per essere stato il teatro di numerosi suicidi. Per cercare di impedire tali gesti il comune di Cuneo ha fatto installare delle alte recinzioni lungo tutto lo sviluppo del ponte stradale.\nCaratteristiche.\nIl viadotto, formato complessivamente da 34 archi di ciascuno, taglia trasversalmente l'avvallamento del greto della Stura nel punto pi\u00f9 alto tra le due sponde. Visto in pianta si presenta come una specie di Y che si divarica verso l'abitato in due rami, uno stradale ed uno ferroviario. Nel ramo comune la sede stradale \u00e8 sovrapposta al doppio binario ferroviario, sorretta da pilastri in calcestruzzo armato.\nPartendo dalla \u00abtestata Torino\u00bb sul lato nord-ovest, i 34 archi sono distribuiti su un tratto \u00abpromiscuo\u00bb a percorso rettilineo, che ne comprende 17, un tratto \u00abferroviario\u00bb in curva di di raggio, che ne comprende 10, e un tratto \u00abstradale\u00bb in linea retta con il \u00abpromiscuo\u00bb, che ne comprende 7. Un piccolo arco di di luce ricavato sulla testata lato Torino consentiva il passaggio della tranvia per Caraglio e Dronero.\nL'altezza massima del viadotto \u00e8 di . La sede stradale, lunga , scende in leggera pendenza verso il largo Edmondo De Amicis dopo aver abbandonato il tratto \u00abpromiscuo\u00bb. La sede ferroviaria, parzialmente in curva, \u00e8 lunga .\nLa progettazione del viadotto fu curata dalla Direzione generale delle nuove costruzioni ferroviarie del Ministero dei lavori pubblici.\nStoria.\nLa storia del viadotto, iniziata nei primi anni del XX secolo, \u00e8 intimamente legata alla necessit\u00e0 di riassettare le installazioni ferroviarie di Cuneo, la cui stazione originaria, situata in posizione decentrata sulle rive del torrente Gesso, non avrebbe potuto sostenere il traffico viaggiatori e l'assistenza alle locomotive richiesti dalla ferrovia Cuneo-Ventimiglia/Nizza allora in fase di costruzione. Il progetto, presentato nel 1908, prevedeva che la linea proveniente da Torino proseguisse da Madonna dell'Olmo, alla periferia nord della citt\u00e0, e attraversasse la Stura con un grande viadotto per poi entrare nella nuova stazione posta sull'altipiano. Fu dunque concepito come esclusiva opera ferroviaria, ma venne subito ritenuto opportuno trasformarlo parzialmente in promiscuo sovrapponendogli una sede per la viabilit\u00e0 ordinaria.\nL'avvio dei lavori.\nL'avvio ai lavori venne dato il mattino di luned\u00ec 22 settembre 1913 con la posa della \u00abprima pietra\u00bb della nuova stazione. La cerimonia inizi\u00f2 alle 10 con l'arrivo del re Vittorio Emanuele III, accolto dal presidente del consiglio Giovanni Giolitti, dal ministro dei lavori pubblici Ettore Sacchi, dal direttore generale delle Ferrovie dello Stato Riccardo Bianchi e dalle autorit\u00e0 locali. L'orazione ufficiale venne tenuta dal pro-sindaco Marco Cassin, che disse a proposito del viadotto: \u00abInoltre l'ardito viadotto da costruirsi ad uso promiscuo con una sovrastruttura per la viabilit\u00e0 ordinaria, risolver\u00e0 nel modo pi\u00f9 perfetto il problema delle comunicazioni [\u2026].\u00bb.\nLa cerimonia fu il punto culminante di \u00abuna cascata di solenni festeggiamenti\u00bb che si protrassero da sabato 20 a marted\u00ec 23. La presenza del re confer\u00ec alla manifestazione un altissimo livello, ma il vero destinatario dei festeggiamenti era Giolitti, che aveva risolto ogni intoppo e permesso la scelta della migliore soluzione. Per riconoscenza il consiglio comunale di Cuneo gli aveva gi\u00e0 conferito all'unanimit\u00e0 la cittadinanza onoraria il 13 novembre 1912.\nLa travagliata genesi.\nCos\u00ec Franco Collid\u00e0, giornalista e saggista che ha avuto per oltre vent'anni la responsabilit\u00e0 delle pagine cuneesi della Gazzetta del Popolo, descrive la genesi del viadotto e della stazione di Cuneo nel libro sulla storia della ferrovia Cuneo-Ventimiglia/Nizza pubblicato nel 1982.\nLe parole di Camillo Fresia rappresentano invece la testimonianza di chi ha vissuto quegli anni di incertezza: \nIl 5 giugno 1930, durante i lavori di costruzione, uno dei piloni improvvisamente croll\u00f2 travolgendo sotto tonnellate di macerie 11 operai. Oltre a questa disgrazia ci furono molti problemi tecnici, ritardi nell'installazione degli impianti, e soprattutto il dirottamento di fondi per la guerra d'Etiopia, che non permisero l'apertura completa del viadotto. Il 28 ottobre 1933 ne venne dunque inaugurata solo la parte stradale alla presenza del ministro dei lavori pubblici Araldo di Crollalanza. Fu necessario attendere altri quattro anni per la parte ferroviaria, che venne finalmente inaugurata, assieme alla nuova stazione di Cuneo, il 7 novembre 1937 dal ministro delle comunicazioni Antonio Stefano Benni. Il nuovo percorso, comprendente il viadotto, la nuova stazione e una galleria sotto l'altipiano di Cuneo, accorciava di circa la distanza ferroviaria tra Cuneo e Nizza.\nIl completamento.\nBench\u00e9 ideato e iniziato in et\u00e0 giolittiana, il viadotto fu completato in pieno regime fascista. I quattro eleganti lampioni in ferro battuto posti ai lati degli imbocchi stradali vennero sostituiti da fasci littori in granito rosa di Baveno con decorazioni in bronzo, alti cinque metri, che poggiavano su basamenti con scritta \u00abDUX\u00bb. Sulla faccia a valle del pilastro che segna la separazione tra il tratto \u00abpromiscuo\u00bb e il tratto \u00abstradale\u00bb (pila n. 17) venne inoltre applicato un gigantesco fascio in acciaio inossidabile alto . Queste decorazioni vennero rimosse dopo il 25 luglio 1943, giorno della caduta del fascismo.\nLa distruzione e la ricostruzione post-bellica.\nAlle 4 del mattino del 28 aprile 1945 i soldati tedeschi in ritirata distrussero i tre viadotti che attraversano la Stura a Cuneo, interrompendo completamente le comunicazioni ferroviarie e i principali accessi stradali.\nDel \u00abgrande viadotto sulla Stura\u00bb i tedeschi scelsero oculatamente di minare due archi del settore \u00abpromiscuo\u00bb, provocando il crollo di tre arcate che mise fuori uso per tre anni sia il percorso \u00abstradale\u00bb che quello \u00abferroviario\u00bb.\nI lavori di ripristino iniziarono nell'agosto 1946 con lo sgombero delle macerie e si conclusero con la solenne inaugurazione del 10 gennaio 1948, in cui il \u00abgrande viadotto sulla Stura\u00bb venne ribattezzato \u00abSoleri\u00bb. Erano presenti i sottosegretari alla giustizia Vittorio Badini Confalonieri e agli esteri Giuseppe Brusasca, ma il nastro tricolore fu tagliato dall'on. Giovanni Battista Bertone, che era il pi\u00f9 anziano parlamentare della provincia di Cuneo."}
{"id": "2071528", "revid": "20091739", "url": "https://it.wikipedia.org/wiki?curid=2071528", "title": "Rete di telecomunicazione", "text": ""}
{"id": "2071529", "revid": "104458", "url": "https://it.wikipedia.org/wiki?curid=2071529", "title": "Campionati mondiali juniores di sci alpino 1985", "text": "I campionati mondiali juniores di sci alpino 1985 si sono svolti dal 28 febbraio al 3 marzo nella localit\u00e0 di Jasn\u00e1 (comune di Dem\u00e4novsk\u00e1 Dolina), allora in Cecoslovacchia e oggi in Slovacchia.\nRisultati.\nUomini.\nDiscesa libera.\n28 febbraio\nGigante.\n2 marzo\nSlalom speciale.\n3 marzo\nDonne.\nDiscesa libera.\n28 febbraio\nGigante.\n1\u00ba marzo\nSlalom speciale.\n3 marzo"}
{"id": "2071531", "revid": "20091771", "url": "https://it.wikipedia.org/wiki?curid=2071531", "title": "Rete per telecomunicazione", "text": ""}
{"id": "2071534", "revid": "1318658", "url": "https://it.wikipedia.org/wiki?curid=2071534", "title": "Dolomiti di Gardena e di Fassa", "text": "Le Dolomiti di Gardena e di Fassa (dette anche \"Dolomiti Nord-occidentali\") sono una sottosezione delle Dolomiti, in Italia (regione Trentino-Alto Adige e regione Veneto): costituiscono la parte nord-occidentale delle Dolomiti, prendendo il nome dalla Val Gardena e dalla Val di Fassa, con la vetta pi\u00f9 alta rappresentata dalla Marmolada che raggiunge i 3.343 .\nDelimitazioni.\nConfinano:\nRuotando in senso orario i limiti geografici sono: Passo di Campolongo, torrente Cordevole, torrente Biois, Passo Valles, torrente Travignolo, Val di Fiemme, Passo di Costalunga, Val d'Ega, Valle Isarco, Bressanone, fiume Rienza, Val Badia, Passo di Campolongo.\nClassificazione.\nLa SOIUSA definisce le Dolomiti di Gardena e di Fassa una sottosezione alpina con la seguente classificazione:\nSuddivisione.\nSi suddividono, secondo le definizioni della SOIUSA, in due supergruppi, dieci gruppi e trentanove sottogruppi:\nLe Dolomiti di Gardena ne costituiscono la parte settentrionale mentre le Dolomiti di Fassa sono collocate a sud. La Forcella Denti di Terrarossa ed il Passo Pordoi dividono i due supergruppi.\nOsservazione.\nIl Gruppo del Sella ed il Gruppo del Sassolungo non sono considerati Patrimonio dell'Umanit\u00e0 dell'UNESCO."}
{"id": "2071544", "revid": "124123", "url": "https://it.wikipedia.org/wiki?curid=2071544", "title": "Tanausis", "text": "Storia.\nLo studioso del XIX secolo A. von Gutschmid gli assegna un regno compreso tra il 1323 a.C. ed il 1290 a.C.\nSecondo il \"De origine actibusque Getarum\" fu il re gotico che fermo' l'avanzata dell'esercito egizio di re Sesostris (che Giordane chiama \"Vesosis\"). Durante la battaglia sulle rive del fiume Phasis Tanausis si oppose al faraone che aveva gi\u00e0 conquistato Etiopia e Scizia. \nSecondo Giordane Tanausis insegui' gli egizi fino alle rive del Nilo, dove fiume e fortificazioni gli impedirono di uccidere Sesotris \"nella sua terra\". Il territorio conquistato da Tanausis in Asia venne assegnato al suo pi\u00f9 fedele amico Sornus, re dei Medi. Alcuni di coloro che avevano seguito Tanausis rimasero ad abitare le terre conquistate, e Giordane afferma che secondo Pompeo Trogo diedero vita ai Parti, precisando che in lingua scita \"Parthi\" significa \"abitanti del deserto\".\nIn seguito alla sua morte, Giordane dice che i Goti venerarono Tanausis come un dio."}
{"id": "2071552", "revid": "104485", "url": "https://it.wikipedia.org/wiki?curid=2071552", "title": "Insulto", "text": "L'insulto \u00e8 un'espressione, asserzione o comportamento considerato degradante per una persona alla quale sia rivolta. Possono essere intenzionali o accidentali.\nUn esempio del secondo caso \u00e8 una semplice spiegazione ben intenzionata, che in realt\u00e0 \u00e8 superflua, ma tesa a sottovalutare l'intelligenza o la conoscenza altrui. In questi casi si pu\u00f2 parlare anche di \"burla\".\nAnalisi.\nSe un discorso o un comportamento sono ritenuti offensivi, spesso dipende dal senso soggettivo della persona insultata. Ma gli insulti ad una persona, che potrebbe non badare al linguaggio sprezzante, potrebbero insultare indirettamente altri. Molti stati e comuni attuano proibizioni contro il linguaggio rozzo, offensivo o ingiurioso, lasciando decidere ai cittadini, alle forze dell'ordine e ai tribunali che cos'\u00e8 e che cosa non \u00e8 un insulto. A tal proposito si \u00e8 sviluppato il concetto di \"fighting words\" come una forma di linguaggio proibito si \u00e8 sviluppata nella giurisprudenza della costituzione degli Stati Uniti d'America.\nTuttavia, l'esclusione delle \"fighting words\" \u00e8 interpretata in modo molto limitato e solo il linguaggio offensivo \"senza senso\" pu\u00f2 essere soppresso; un discorso avente un significato letterario, artistico, politico o scientifico di un certo peso non pu\u00f2 essere soppresso, anche se promiscuamente e malignamente offensivo, degradante o persino se incita la discriminazione razziale, etnica, religiosa o sessuale; negli Stati Uniti non c'\u00e8 \"diritto che non possa essere offeso\".\nAd esempio, un creazionista potrebbe essere insultato venendo denominato \"troglodita\" per respingere la teoria dell'evoluzione di Darwin; sta di fatto che si tratta di discorsi politici e scientifici e, essendo tali, sono totalmente protetti dalla legge; lo stesso accadrebbe per un creazionista che denomina \"scimmia\" un darwiniano. Gli insulti rivolti come una satira in ambito artistico, per esempio in un romanzo, un film o una canzone, sono particolarmente considerati come un linguaggio protetto, soprattutto negli Stati Uniti.\nUtilizzo.\nIl ruolo degli insulti in senso sociale potrebbe essere meglio inteso attraverso un apprezzamento su come \u00e8 usato il termine nell'ambito medico. Sebbene il linguaggio comune fa riferimento al detto \"oltre al danno, anche la beffa\", in un contesto medico le due cose combaciano. I medici esaminano gli infortuni, i danni, che risultano da un insulto in carne e ossa, causato da vari eventi traumatici. Nel contesto sociale, gli insulti sono parole che tendono a nuocere la psiche. Nell'umorismo, gli insulti potrebbero essere scambiati nella maggior parte dei modi in cui i lottatori si scambiano colpi nell'allenamento, in modo da sviluppare una resistenza al dolore di danni moderati oppure per allenarsi senza reale intenzione a ferire seriamente l'avversario.\nTipologia.\nInsulti comportamentali.\nGli insulti non sono limitati alle parole. Ci sono anche dei comportamenti che possono risultare fuori luogo, oltrepassando delle leggi morali e risultando quindi una forma non verbale di insulto: un ospite che indossi un abbigliamento casual ad un evento formale pu\u00f2 essere un insulto agli altri invitati e all'organizzatore. \nUsi impropri di bandiere nazionali possono costituire altre forme non verbali di insulto."}
{"id": "2071554", "revid": "287204", "url": "https://it.wikipedia.org/wiki?curid=2071554", "title": "Gilera GFR 250", "text": "La Gilera GFR (Gilera Formula Racing) \u00e8 una motocicletta da competizione della Gilera che ha debuttato nella classe 250 del motomondiale nel 1992 col nome di 250 GP nel ritorno della casa alle corse.\nStoria.\nSe ne era parlato da tempo, e il 21 febbraio 1991 era arrivato l'annuncio: \"Il ritorno della Gilera al Mondiale di velocit\u00e0 \u00e8 il fiore all'occhiello del Gruppo Piaggio. \u00c8 stato deciso per confermare il ruolo di questo Marchio tra i leader mondiali per offrire alla produzione di serie i positivi riflessi delle corse, banco di prova estremo. Tra le varie classi \u00e8 stata scelta la 250 perch\u00e9 attualmente \u00e8 la pi\u00f9 competitiva. L'obiettivo \u00e8 scendere in pista con test privati entro il 1991, partecipare a qualche GP nel '92, essere vincenti nel '93. Con un budget di 7 miliardi di lire per il '91.\"\nAl vertice della piramide c'era l'ingegner Masut direttore Pianificazione progetti, ex direttore tecnico Gilera, con l'ing. Federico Martini, ex Bimota e Ducati. La base era stata fissata nel nuovo Reparto Corse di Velate, a pochi km da Arcore, dotato di sofisticate apparecchiature computerizzate come il CAD per la progettazione e i disegni dei vari particolari.\nLe somme messe a disposizione erano molto elevate, sia dal punto di vista della creazione, produzione e sviluppo, con l'utilizzo di tecnici, macchinari e materiali all'avanguardia, sia dal punto di vista degli ingaggi dei piloti e del team.\nIl motore della 250 era un bicilindrico a V di 75\u00b0 con contralbero di bilanciamento, ammissione lamellare a 6 petali, valvole parzializzatrici allo scarico controllate dalla centralina dell'accensione elettronica CDI digitale. La V di 75\u00b0 permetteva un albero a gomiti leggerissimo, con 3 (poi portati a 4 dal '93) supporti di banco su cuscinetti a sfere in ceramica. La potenza massima era la pi\u00f9 elevata della classe: oltre 86,5 CV a 12.750 giri/minuto nel '92, oltre 94 CV a 12.800 giri/minuto nel '93.\nI carburatori erano Dell'Orto da 40mm a valvola piatta, i cilindri avevano 7 luci di aspirazione e 3 di scarico, il peso del motore era di 23\u00a0kg. L'alberino di bilanciamento era in titanio, la frizione era in titanio e alluminio (multidisco a secco), le bielle, l'albero motore e il cambio (estraibile a 6 rapporti) in acciaio rifuso sotto vuoto.\nIl telaio in lega d'alluminio pesava 10\u00a0kg, con possibilit\u00e0 di regolare la posizione del fulcro del forcellone. L'impianto frenante aveva all'anteriore due dischi, uno in acciaio da 290mm e uno in fibra di carbonio da 272mm, al posteriore in ghisa da 190mm.\nLe sospensioni prevedevano anteriormente una forcella Kayaba regolabile in compressione, estensione e precarico molla (con molle in titanio), posteriormente una progressiva Power-drive con ammortizzatore Kayaba regolabile in compressione ed estensione (molla in titanio). I cerchi erano della Marchesini in lega di magnesio, all'anteriore da 3,50x17\", al posteriore da 5,25x17\". Le carenature erano in kevlar-fibra di carbonio e il peso a secco era di 95\u00a0kg.\nNel 1993 il motore venne affinato dal tecnico austriaco Harald Bartol, che progett\u00f2 un motore boxer a cilindri verticali opposti da 95 cv ed iniezione elettronica per eliminare i problemi di alimentazione che avevano afflitto il motore durante tutto il campionato contribuendo ai numerosi ritiri.\nPer il 1993 la Gilera aveva ingaggiato Alessandro Gramigni, campione del mondo uscente della classe 125 con l'Aprilia ma, nonostante le prestazioni fossero in linea con le concorrenti (e spesso superiori, come la potenza del motore, l'accelerazione e la velocit\u00e0 di punta), e nonostante i grossi investimenti, la stagione 1993 si rivel\u00f2 un calvario a causa della non sufficiente affidabilit\u00e0 (soprattutto riguardante l'alimentazione), dovuta probabilmente a messa a punto e collaudo a medio/lungo termine troppo veloci. Emblematico il ritiro dopo il giro di ricognizione di Casoli e Gramigni in Malesia. Un infortunio di Casoli penalizz\u00f2 ulteriormente la stagione del team di Velate, anche se l'arrivo di Bartol port\u00f2 a un miglioramento tecnico che consent\u00ec a Casoli e Gramigni di conquistare i primi punti a met\u00e0 campionato. I problemi logistici e tecnici per\u00f2 continuarono, e ad aggravare la situazione giunse un incidente stradale che coinvolse un gruppo di meccanici diretti verso Brno per il Gran Premio della Repubblica Ceca. Due rimasero uccisi e il team disert\u00f2 l'evento in segno di lutto. Poche settimane pi\u00f9 tardi il team annunci\u00f2 il ritiro dal Campionato, un triste prodromo alla chiusura della storica fabbrica di Arcore.\nIn replica a questo modello venne prodotta una moto stradale di serie, la Gilera GFR 125.\nI piloti che guidarono tale moto sono stati:"}
{"id": "2071564", "revid": "55935", "url": "https://it.wikipedia.org/wiki?curid=2071564", "title": "Dion. Halic.", "text": ""}
{"id": "2071567", "revid": "118203730", "url": "https://it.wikipedia.org/wiki?curid=2071567", "title": "Notti al circo", "text": "Notti al circo \u00e8 un romanzo di Angela Carter, pubblicato nel 1984 e vincitore, nello stesso anno, del James Tait Black Memorial Prize.\nLa protagonista del romanzo \u00e8 Fevvers, una ragazza londinese o, meglio \"cockney\", che non conosce i propri genitori e che \u00e8 - o vuol farci credere di essere \u2013 vergine. La storia si svolge nel 1899, anno in cui Fevvers \u00e8 ormai una famosa trapezista, un'artista sensazionale e sorprendente, che, durante un'intervista, cattura l'attenzione del giovane giornalista Jack Walser. Egli decide cos\u00ec di seguire il circo, finendo per prendervi parte e ritrovandosi in un mondo che nessuna delle sue esperienze giornalistiche lo aveva preparato a incontrare.\n\"Notti al circo\" pu\u00f2 rientrare in differenti categorie letterarie, come il postmoderno, il realismo magico, o il postfemminismo. Esso si pu\u00f2, tuttavia considerare alla stessa stregua dei suoi personaggi, ossia come una sorta di amalgama artistico di tante filosofie e tanti stili diversi. Come nei suoi scritti precedenti, anche qui Angela Carter gioca con svariati aspetti letterari e scompone la tradizionale struttura della fiaba nella maniera pi\u00f9 fantasiosa.\nIl 2006 vide la realizzazione di un adattamento teatrale del romanzo ad opera di Tom Morris ed Emma Rice per la Kneehigh Theatre Company, che fu messo in scena nei primi mesi dell'anno al Lyric Hammersmith di Londra, al Bristol Old Vic di Bristol e al West Yorkshire Playhouse di Leeds.\nIspirato al romanzo, \"Nights at the Circus\" \u00e8 anche il titolo del primo album della nascente superstar britannica Bishi (Bishnu Priya).\nTrama.\nLondra.\n\"Notti al circo\" inizia con l'intervista di Jack Walser a Fevvers nel suo camerino londinese subito dopo lo spettacolo. Fevvers dichiara di essere stata abbandonata da piccolissima in una cesta sulla soglia di un bordello. Fino alla pubert\u00e0 sembrava essere una bambina normale, se non fosse stato per le sue due sporgenze sulle spalle, da cui, all'arrivo delle sue prime mestruazioni, spuntarono delle vere e proprie ali. Dopo aver inizialmente posato come statua vivente di Cupido nella reception del bordello, fu trasformata nell'immagine della \"Vittoria Alata\" con in mano una spada appartenente a Ma Nelson, la proprietaria del locale. Questa fase della vita di Fevvers si interruppe improvvisamente quando Ma Nelson scivol\u00f2 in strada finendo sotto le ruote di una carrozza. La casa fu ereditata dal suo pio fratello, che decise di convertirla in un centro di accoglienza per donne indigenti, ma i dipendenti di Ma Nelson vi diedero fuoco e se ne andarono ognuno per la propria strada.\nFevvers continua la sua storia, nonostante sorgano dei dubbi sulla veridicit\u00e0 della sua voce narrante. Insieme a Lizzie, racconta a Walser, and\u00f2 ad abitare con la sorella di quest'ultima, aiutandola nella conduzione della gelateria di famiglia. Quando per\u00f2 essi cominciarono a versare in cattive acque, Fevvers accett\u00f2 l'invito della temuta Madame Schreck, che dispose di lei in quello che era un esclusivo bordello in versione circense, in cui aveva riunito molte altre donne dall'aspetto singolare. Dopo un certo periodo Madame Schreck vendette Fevvers a un cliente, Christian Rosencreutz, che desiderava sacrificare una \"virgo intacta\" alata per ottenere per s\u00e9 l'immortalit\u00e0. Fevvers riusc\u00ec a fuggire e torn\u00f2 a casa della sorella di Lizzie. Subito dopo si un\u00ec al circo del Colonnello Kearney come trapezista, raggiungendo enorme fama.\nLa sezione di Londra si conclude con la comunicazione di Walser al suo capo della sua decisione di seguire Fevvers, unendosi al circo nel suo gran tour imperiale.\nPietroburgo.\nAll'inizio di questa sezione Walser, che vive a Clown Alley, sta scrivendo a macchina le sue prime impressioni della citt\u00e0. Egli ha incontrato il Colonnello Kearney, il quale, consigliato dal suo maiale Sybil, gli ha offerto un lavoro nel circo come clown. Vengono cos\u00ec presentati gli altri membri del circo e, a un certo punto, Walser salva Mignon dall'attacco di una tigre.\nNella scena successiva il capo-clown Buffo e la sua troupe creano un certo scompiglio durante la cena. Walser si defila dalla mischia e trova Mignon che lo aspetta fuori, perch\u00e9, abbandonata sia dal marito sia dall'amante, non ha un posto dove andare. Non sapendo come comportarsi con lei, egli la porta in albergo da Fevvers. Questa suppone che Walser abbia una relazione con Mignon e, bench\u00e9 gelosa, si prende cura della ragazza. Riconoscendo la bellezza della voce di Mignon, Fevvers le presenta la Principessa d'Abissinia, una silenziosa domatrice di tigri, che la introduce nel suo numero dei felini danzanti e recluta Walser come partner della tigre scompagnata.\nDurante le prove, la famiglia di acrobati Charivari cerca di uccidere Fevvers e, suo malgrado, il Colonnelli Kearney \u00e8 costretto a espellerli dal suo circo. Nello spettacolo di quella sera, Buffo il Grande sembra perdere la testa sul palco e tenta di uccidere Walser, cosa che riconduce alla Principessa che deve sparare alla tigre gelosa che attacca Mignon durante il Walzer delle tigri. Dopo lo spettacolo, Fevvers si reca a un appuntamento in una pensione appartenente al Gran Duca. Qui per poco non cade vittima delle sue avance e riesce a fuggire in un uovo Faberg\u00e9, raggiungendo il treno del circo proprio mentre esce dalla stazione. Quest'ultima scena \u00e8 deliberatamente sconcertante: sviluppa quel senso di dubbio insinuatosi nella mente del lettore gi\u00e0 all'inizio del racconto di Fevvers e getta le basi per gli eventi fantastici della sezione finale.\nSiberia.\nIl circo sta attraversando il continente asiatico. Il treno viene attaccato da una banda di carcerati in fuga che credono che Fevvers sia in grado di aiutarli a mettersi in contatto con lo Zar, il quale permetterebbe loro di ritornare ai propri villaggi. Il treno \u00e8 ora distrutto e l'intero circo, fatta eccezione per Walser, viene condotto all'accampamento dei fuggiaschi. Walser invece viene salvato da un gruppo di assassine evase e dalle loro ex guardiane, che si sono ribellate alla sadica direttrice e le hanno quindi aiutate a fuggire. Approfittando di un momento di amnesia di Walser, le evase lo lasciano per una squadra di soccorso in avvicinamento, ma lui fugge nel bosco e viene accolto dallo sciamano di un villaggio, che, credendolo una sorta di guida spirituale, gli insegna le maniere della sua gente: lo sciamano, infatti, interpreta le sue visioni, che in realt\u00e0 non sono altro che piccoli frammenti della memoria e del linguaggio che riemergono nella mente di Walser, come segni mandati dagli d\u00e8i. Il tempo passa e Walser si integra perfettamente nel primitivo villaggio.\nFevvers e il resto del gruppo sono prigionieri degli ex carcerati. Fevvers dice al loro capo che non pu\u00f2 aiutarli perch\u00e9 ci\u00f2 che hanno sentito dire di lei \u00e8 falso. Depressi, i fuggitivi si danno all'alcol, cos\u00ec Fevvers convince i pagliacci del circo a realizzare per loro uno spettacolo, durante il quale si alza una tempesta che nella notte si porta via sia i clown che gli ex detenuti. I reduci iniziano a camminare nella direzione in cui sperano si trovi il mondo civilizzato. Si imbattono in una scuola di musica in rovina e si rifugiano presso il suo proprietario, il Maestro. Un breve incontro con Walser, ora parte perfettamente integrante del villaggio dello sciamano, convince Fevvers e Lizzie ad abbandonare la scuola del Maestro, dove sono al sicuro, per cercare Walser. Il Colonnello Kearney lascia il gruppo per continuare la sua ricerca della civilt\u00e0 dove poter costruire un altro e pi\u00f9 famoso circo. Mignon, la Principessa e Samson invece restano con il Maestro. Fevvers trova Walser, e i due scoprono infine di essere innamorati l'uno dell'altra. La storia si conclude all'alba del nuovo secolo con il grido vittorioso di Fevvers: \"e pensare che ti ho davvero preso in giro\".\nAmbientazione.\n\"Notti al circo\" attraversa Europa e Asia, conducendo il lettore nel gran tour imperiale insieme al circo del Colonnello Kearney. La rappresentazione dei personaggi comincia a Londra, si sposta a Pietroburgo e poi in Siberia, dove restano essi bloccati per il resto della narrazione. A Londra i personaggi si muovono prevalentemente nel camerino di Fevvers sull'Alhambra Music Hall, ma l'azione che si svolge nell'autobiografia della ragazza attraversa molti luoghi di Londra e dintorni. A Pietroburgo l'azione si dipana in tre posti chiave: Clown Alley, la stanza d'albergo di Fevvers e il circo stesso. La parte finale comincia su un treno su cui il circo sta attraversando la natura siberiana che separa l'Europa dall'Asia, ma l'azione principale e il culmine della storia si svolge nei gelidi boschi della Transbaikalia.\nTemi.\nTempo.\nIl concetto di tempo \u00e8 qualcosa di incerto lungo tutto il romanzo, a cominciare dal momento in cui Walser si ritrova come pietrificato dal racconto di Fevvers e sente l'orologio battere la mezzanotte per tre volte nella stessa notte:\nQuesto indistinto senso del tempo rappresenta la differenza tra tempo narrativo e tempo storico. Attraverso la narrazione Fevvers esercita il proprio potere su Walser e questa sua capacit\u00e0 di presa rivela il vero potere dell'arte narrativa e la sua influenza sul pubblico. Angela Carter sottolinea che le donne del romanzo sono in grado di uscire dai convenzionali ruoli sessuali del diciannovesimo secolo, ma solo utilizzando l'incanto. Come le stesse Fevvers e Lizzie rivelano nell'Epilogo, infatti, esse hanno ingannato Walser e giocato con la sua percezione del tempo usando l'orologio di Ma Nelson (p.\u00a0292). Durante i loro racconti, realizzano l'illusione del tempo che si arresta, mantenendo per\u00f2 il controllo solo in questo senso magico e illusorio.\nPostmodernismo.\n\"Notti al circo\" pu\u00f2 essere catalogato come romanzo postmoderno per la sua complessit\u00e0 di linguaggio e per la presenza di elementi magici. La storia stessa \u00e8 tanto intricata quanto la struttura del romanzo. Il mistero che avvolge Fevvers e le sue ali riporta alla mente molte ambigue opere postmoderne. L'ambientazione al volgersi del secolo, poi, \u00e8 in questo senso pi\u00f9 che mai appropriata: al modernismo si riconosce generalmente la caratteristica di includere la letteratura, la musica, le arti e i movimenti prodotti prima del 1914, mentre il passaggio nel nuovo secolo porta pian piano nuove idee e stili di vita. Il momento di transizione verso il nuovo si riflette in ogni aspetto del romanzo, la cui storia, tra l'altro, \u00e8 gi\u00e0 una concezione nuova e unica: l'iniziale scetticismo di Walser riguardante le ali di Fevvers \u00e8 un chiaro segno del pensiero postmoderno, rappresentato anche dalla messa in discussione, da parte dei personaggi femminili, delle norme della societ\u00e0 patriarcale.\nPost-femminismo.\nNonostante la retorica femminista tipica della Carter, molte femministe furono deluse da questo romanzo, sostenendo che invece esso promuovesse il post-femminismo. Alcune di loro, per di pi\u00f9, asserirono che il linguaggio apparentemente crudo con cui si descrivono le donne lungo il romanzo fosse addirittura anti-femminista:\nIl fatto che le donne vengano descritte con tinte cos\u00ec forti, davanti a persone che riescono a restare al di fuori dai restrittivi ruoli sessuali, \u00e8 tipico del pensiero post-femminista, per cui le donne non sono viste come vittime e secondo cui il femminismo tradizionale non \u00e8 pi\u00f9 rilevante in una societ\u00e0 moderna. Tale asserzione \u00e8 supportata dal fatto che il romanzo della Carter fu scritto e pubblicato negli anni Ottanta, quando il post-femminismo stava effettivamente cominciando a emergere.\nFemminismo.\nAnche il femminismo emerge in alcuni elementi dell'opera. Le ali di Fevvers potrebbero essere simbolo di liberazione, di fuga dall'oppressiva societ\u00e0 patriarcale per andare incontro a un ventesimo secolo di libert\u00e0 femminista. I personaggi femminili del romanzo potrebbero rappresentare le suffragette e l'intero movimento femminile in favore del suffragio universale dell'Ottocento e del Novecento. Fevvers, Lizzie e le altre donne dell'opera rappresentano l'idea della \"Donna Nuova\" e di un nuovo modo di pensare. Persino l'innocente e vulnerabile Mignon \u00e8 capace di fuggire dal marito violento e dalla sua vecchia vita di oppressione verso un'esistenza in grado di renderla pi\u00f9 forte al di fuori delle norme sociali.\nRealismo magico.\nCome molti dei primi romanzi di Angela Carter, \"Notti al circo\" contiene elementi di realismo magico. Qui la scrittrice combina il mitico con il realistico, creando per il lettore una giocosa e vorticosa avventura, spesso caotica e vivace come un circo vero. Nell'aggiungere questo elemento magico e giocoso, la Carter riesce a infondere alla storia dei subliminali messaggi politici e sociali. La stravaganza nel suo romanzo \u00e8 un mezzo che le permette di far riferimento a pertinenti temi sociali come il patriarcato e i diritti dell'individuo. Inoltre, nei due personaggi principali, Fevvers e Walser, ella illustra il contrasto tra il magico e il credibile. La condizione di Fevvers, met\u00e0 cigno e met\u00e0 donna, rimane dubbia e surreale, mentre il ruolo di Walser di giornalista pragmatico in cerca di fatti radica la storia nella realt\u00e0. Con il realismo magico Angela Carter \u00e8 in grado di rivolgere l'attenzione al quotidiano attraverso una forma accattivante e giocosa.\nOrdine e Caos.\nSebbene la sintassi sia spesso intricata e frettolosa (un po' come il circo), il romanzo possiede una struttura molto curata. La storia oscilla continuamente tra l'ordine e il caos, soprattutto nell'alternarsi della voce narrante tra Fevvers e Walser. Mentre la prima tende ad essere ipnotica, ma disorganizzata facendo rimbalzare le sue storie avanti e indietro nel tempo, il secondo \u00e8 pragmatico e mantiene il lettore con i piedi saldamente a terra. Fevvers rappresenta l'elemento caotico della vita e Walser quello ordinatorio. Insieme sono incarnazione del mondo, perch\u00e9 n\u00e9 ordine n\u00e9 caos possono esistere l'uno senza l'altro, ma costituiscono un'unica forza bilanciatrice. Fevvers, inoltre, rappresenta l'indulgenza che Walser non permetterebbe mai a s\u00e9 stesso di avere e, simmetricamente, egli \u00e8 la forza che mantiene Fevvers in quella realt\u00e0 che lei cerca costantemente di evadere insieme ai ruoli e alle regole della societ\u00e0.\nIndividualismo.\nIl romanzo sostiene l'individualismo, fusione fantasticamente immaginativa di vari generi. Molti personaggi sfidano le convenzioni sessuali e i ruoli sociali del loro secolo e restano fedeli al loro io individuale. Le donne del romanzo non aderiscono all'oppressivo ruolo sessuale imposto dalle convenzioni del diciannovesimo secolo, cos\u00ec come gli animali del circo non aderiscono ai loro ruoli standard. La Carter conferisce una piega magica a molti aspetti del libro, cosicch\u00e9 diventa difficile per cose e persone rimanere convenzionali. Cos\u00ec come Mignon alla fine scopre la propria forza e fugge dal suo passato violento, Walser si ritrova nel suo viaggio a esaminare la fenomenale trapezista. Inoltre, essendo l'immagine di Fevvers come mezzo cigno e mezzo essere umano ambigua lungo l'intero testo, la ricerca di Walser di una verit\u00e0 che oltrepassi le sue famose ali enfatizza maggiormente il valore della vera identit\u00e0 e dell'affidamento a s\u00e9 stessi al di l\u00e0 delle esteriorit\u00e0 e la dipendenza dalle forze esterne. Anche Lizzie e le altre donne del bordello sostengono il concetto dell'individualismo, perch\u00e9 contano su s\u00e9 stesse, percependo il matrimonio come un impedimento sociale.\nApparenza e Realt\u00e0.\nL'idea dell'apparenza contro la realt\u00e0 \u00e8 ravvisabile in tutto il romanzo. La verit\u00e0 sulle ali di Fevvers \u00e8 il nodo cruciale di tale concetto, bench\u00e9 l'urlo celebrativo finale della donna ponga ulteriori dubbi. Il lettore rimane a domandarsi se l'inganno si riferisca alle ali di Fevvers o alla sua tanto decantata verginit\u00e0. Sebbene appaia umana, ella sostiene di portare le ali dei suoi avi. Analogamente, sebbene le donne del bordello lavorino come prostitute, esse sono allo stesso tempo autosufficienti, \"donne pensanti\", che Lizzie paragona alle suffragette. Nulla \u00e8 ci\u00f2 che sembra in questo romanzo: persino gli animali sono dotati di caratteristiche magiche e vengono tirati fuori dalle loro gabbie convenzionali. Mediante questi elementi magici Angela Carter mette alla prova la capacit\u00e0 dei lettori di percepire la realt\u00e0 e li sfida tutti a mettere in discussione ci\u00f2 che li circonda.\nClasse e Ricchezza.\nAnche il tema della classe sociale \u00e8 evidente in questo romanzo. Fevvers, Lizzie e persino Walser sono in una terra di nessuno di celebrit\u00e0 ed esibizione, al di fuori dalle tradizionali strutture di classe, e il recente arricchimento di Fevvers \u00e8 reso in modo pacchiano attraverso la sua ostentazione. Gli altri personaggi, come le prostitute e gli artisti circensi, non hanno tali pretese e occupano fermamente un livello sociale inferiore. La scrittrice ripone particolare attenzione alle dinamiche di classe nel Capitolo Cinque del Libro Secondo, dove descrive le misere condizioni di vita dei clown del circo. \u00c8 evidente che solo la ricchezza esercita molto potere, perch\u00e9 Fevvers ha molte opportunit\u00e0 a Londra, ma una volta in Siberia perde ogni accesso al potere e nemmeno la sua precedente fama pu\u00f2 aiutarla. Analogamente, Walser perde il proprio potere sociale quando diventa un clown del circo itinerante.\nStruttura, forma e punto di vista.\n\"Notti al circo\" utilizza diversi tipi di tecniche narrative lungo le tre differenti parti in cui \u00e8 diviso.\nLondra.\nLa storia comincia a Londra nel 1899 ed \u00e8 narrata in terza persona. Tuttavia questo narratore \u00e8 in un certo senso duplice e ci\u00f2 inganna il lettore. Si ha infatti una prospettiva onnisciente nei confronti di Walser, mentre si nota una modalit\u00e0 narrativa pi\u00f9 parziale quando si racconta di Fevvers e di Lizzie, come se si fossero appresi i fatti da un quotidiano dell'epoca. \u00c8 un po' come se, nonostante la terza persona, il narratore presentasse solo il punto di vista di Walser. C'\u00e8, per\u00f2, anche la prospettiva di Fevvers, che fa la propria autobiografia all'interno di un dialogo e usando quindi la prima persona. In questa prima sezione del romanzo, dunque, vengono usate due modalit\u00e0 narrative per confondere il lettore sull'identit\u00e0 del vero narratore. Sebbene sia chiaro, infatti, che il narratore principale non \u00e8 Fevvers, questa controlla il passo e la direzione dell'intera sezione: ruba il potere della narrazione dal narratore e lo usa per catalizzare l'attenzione su s\u00e9 stessa, lasciando all'altro il mero commento delle informazioni che lei fornisce. Questo trucco formale \u00e8 utilizzato per presentare l'abilit\u00e0 di Fevvers di dominare il pubblico e di restare al centro dell'attenzione.\nPietroburgo.\nLa narrazione qui \u00e8 molto simile a quella della sezione precedente: in terza persona e \"onnisciente\" nei confronti di Walser. Qui per\u00f2 vengono anche presentati i personaggi del circo. Mentre nella parte londinese le informazioni sul passato sono ricostruite interamente da Fevvers, nella parte di Pietroburgo il lettore riceve le informazioni relative ai personaggi direttamente dalla voce del vero narratore. In questo modo la narrazione \u00e8 usata per dimostrare che Fevvers, bench\u00e9 presente in questa sezione, non \u00e8 al centro dell'attenzione. Il narratore, infatti, si concentra sul circo e sui personaggi che ne fanno parte.\nSiberia.\nLo stile narrativo della sezione precedente viene usato anche in quest'ultima, con un'eccezione per\u00f2: \u00e8 presente anche la prospettiva in prima persona di Fevvers. Il dialogo interno della donna \u00e8 utilizzato per rimuovere molta parte, se non tutto, dell'alone mistico che la circonda.\nAllusioni.\nBibbia.\nNumerosi sono i riferimenti biblici lungo l'intero romanzo. Durante la descrizione del primo tentativo di volo da parte di Fevvers, per esempio, si allude a Lucifero, l'angelo caduto:\nL'allusione a Lucifero, descritto spesso nei testi cristiani come l'incarnazione del male, fa di Fevvers un angelo caduto, che si ribella alla dottrina patriarcale del diciannovesimo secolo. Come Lucifero, che guid\u00f2 la rivoluzione contro Dio durante la guerra dei cieli, Fevvers \u00e8 il simbolo del suffragio femminile e della lotta per i diritti della donna in generale.\nRosencreutz, l'ossessivo cliente di Madame Schreck, si rivolge a Fevvers chiamandola Azrael, Flora, Venere e Gabriele:\nPer Rosencreutz, Fevvers va al di l\u00e0 di ogni altro essere che egli ha mai conosciuto. \u00c8 sbalordito dalla sua esistenza, poich\u00e9 non la considera n\u00e9 donna n\u00e9 uccello. Per lui non \u00e8 pi\u00f9 nemmeno un'entit\u00e0, ma un oggetto da mettere in mostra. Egli crede che Fevvers sia la fonte della giovinezza e desidera pertanto farne sacrificio. Il suo atteggiamento nei confronti di Fevvers riflette naturalmente la sua visione delle donne, secondo cui esse hanno un valore solo per la loro essenza ed estetica e non per il loro essere reale.\nAltre opere.\nQuesto paragone sia all'Ismaele biblico sia al protagonista del romanzo di Melville suggerisce l'idea di Walser come un outsider in viaggio sulla Terra. Inoltre, come il famoso personaggio di \"Moby Dick\", anche Walser si considera il solo e unico narratore della storia, nella speranza di smascherare il falso\u00a0\u2013 o, meglio, quello che egli inizialmente crede sia il falso narratore, ossia Fevvers. Ma ben presto egli cede la parola a lei e a Lizzie, ritrovandosi cos\u00ec ad essere un mero commentatore.\nContesto storico.\nMolti dei contenuti e dei personaggi sono dettati dall'ambientazione di fine secolo. Nei personaggi femminili, in particolar modo, \u00e8 rappresentata la transizione da un secolo all'altro e, pertanto, dagli ideali di un periodo a quelli dell'altro. Lizzie, per esempio, ha il ruolo di sostenitrice non solo di Fevvers ma anche dei diritti delle donne. Ella considera il matrimonio un impedimento personale e sociale e si assume il compito di accertarsi che Fevvers non cada nella trappola della societ\u00e0 patriarcale. Lizzie \u00e8, dunque, il simbolo del movimento di emancipazione femminile del diciannovesimo secolo. In modo analogo, le donne del bordello di Ma Nelson sfidano le norme tradizionali e la stessa Lizzie le chiama \"suffragiste\" nel secondo capitolo del Libro Primo: \u00e8 questa un'interessante immagine di dualismo che rievoca le \"donne pensanti\".\nAnche il personaggio di Jack Walser ritrae il pensiero ottocentesco nel suo approccio pragmatico alla vita, mentre i vari membri del circo, nella loro lotta alla ricerca di s\u00e9 stessi lasciandosi alle spalle il loro oscuro passato circense, rappresentano, con i loro ideali moderni, la transizione verso il nuovo secolo.\nRilevanza letteraria e ricezione.\nBench\u00e9 tra le ultime opere della carriera di Angela Carter, \"Notti al circo\" fu il primo romanzo a farle riscuotere larghi consensi, a cominciare dal James Tait Black Memorial Prize vinto nello stesso anno della sua pubblicazione.\nQuanto alla critica letteraria, non ci fu giudizio unanime: alcuni non gradirono i subliminali messaggi politici dei contenuti, mentre altri apprezzarono la sua giocosit\u00e0 e originalit\u00e0. Alcuni critici videro in Fevvers la versione alata dell'ideale femminista della \"New Woman\", capace di fuggire le trappole dell'Ottocento patriarcale per andare verso un Novecento di emancipazione femminile. Ciononostante, alcune femministe rimasero deluse da quest'opera, criticandone le posizioni post-femministe.\nDopo la morte di Angela Carter nel 1992, sia il romanzo che la reputazione della scrittrice raggiunsero un livello di popolarit\u00e0 ancora maggiore. L'opera, infatti, \u00e8 entrata nei programmi di molti corsi accademici e, nel 2006, fu adattata per il palcoscenico da Tom Morris ed Emma Rice."}
{"id": "2071573", "revid": "272163", "url": "https://it.wikipedia.org/wiki?curid=2071573", "title": "PGML", "text": ""}
{"id": "2071575", "revid": "2015037", "url": "https://it.wikipedia.org/wiki?curid=2071575", "title": "Il taglio del bosco", "text": "Il taglio del bosco \u00e8 un racconto lungo di Carlo Cassola, scritto negli anni 1948 - 1949 e uscito nel dicembre 1950 su \"Paragone-Letteratura\", subito recensito da Geno Pampaloni.\nEsce in seguito nell'edizione Fabbri del 1954, nell'edizione Nistri-Lischi del 1955, comprendente altri racconti, e infine nell'edizione Einaudi 1959 con il titolo \"Il taglio del bosco. Racconti lunghi e romanzi brevi\"\nTrama.\nSulla pendice boscosa del monte Berignone che scende fino al torrente Sellate, una squadra formata da cinque boscaioli lavora per cinque mesi al taglio di un bosco.Guglielmo, vedovo da pochi mesi e padre di due bambine, Irma e Adriana, \u00e8 un giovane uomo che ha acquistato, dal proprietario di Massa Marittima, il diritto di tagliare gli alberi di un bosco dell'Appennino toscano per recuperare il legname sperando di ricavarne un forte guadagno. Fa parte della squadra Fiore, un uomo sulla cinquantina di carattere difficile ma con grande esperienza, che sar\u00e0 il suo capomacchia;\nFrancesco, di poco pi\u00f9 vecchio di Fiore, non molto attivo sul lavoro ma bravissimo a raccontare storie permettendo cos\u00ec ai compagni di trascorrere alla meno peggio le lunghe serate o le giornate di pioggia; Amedeo, cugino di Guglielmo e il ventenne Germano, amante delle donne, un po' sbruffone e appassionato cacciatore.\nConcluso il lavoro, quando il taglio \u00e8 terminato e l'ultimo carico di carbone \u00e8 stato consegnato al mulattiere, Guglielmo ritorna a casa e, passando di fronte al cimitero, si rende conto di non aver superato il dolore per la morte della moglie. \"Aveva messo il sacco a terra e si era appoggiato al cancello del camposanto. Non gli era mai accaduto di sentirsi cos\u00ec disperato, nemmeno nei giorni della disgrazia. Per qualche momento farnetic\u00f2 addirittura; pensava di stendersi l\u00ec in terra e lasciarsi morire\".\nOrigine e sviluppo del romanzo.\nLo stesso Cassola racconta l'origine e lo sviluppo del suo romanzo: \"Lo iniziai alla fine del '48. Era concepito come una vicenda puramente esistenziale, la vicenda, appunto di un taglio di bosco. Cinque boscaioli vanno a tagliare un bosco; durante alcuni mesi fanno ogni giorno lo stesso lavoro, ripetono gli stessi discorsi, ecc. Ecco un magnifico tema per una narrazione \"negativa\": mi permetteva infatti di raccontare qualcosa e, nello stesso tempo, di non raccontare nulla. Nulla, intendo dire, che avesse un significato particolare. Il solo significato che avrebbe potuto avere una vicenda del genere era puramente esistenziale. Ne avevo scritto una met\u00e0, quando un avvenimento che sconvolse la mia vita mise in crisi anche la mia letteratura. Presi in odio il mio passato, la mia educazione estetica, tutto quello che avevo scritto fino ad allora; trovai mostruosa una poetica che isolava l'emozione esistenziale facendone l'unico oggetto dell'espressione letteraria. Cos\u00ec, quando alcuni mesi dopo ripresi a scrivere \"Il taglio del bosco\", conservai la vicenda esistenziale del taglio, ma ne feci il semplice sfondo di un sentimento particolare, il dolore del protagonista per la morte della moglie. L'esistenza dei compagni, quest'esistenza fatta di nulla, di gesti quotidiani, di discorsi quotidiani, \u00e8 per Guglielmo lo specchio della sua condizione precedente, lo specchio della sua felicit\u00e0 perduta.\nLa narrazione \u00e8 all'inizio lineare e astorica, essendo l'unico riferimento al tempo in cui si svolge quella dell'inverno 1938-1939 quando la guerra civile spagnola era ormai vinta, e negativa essendo priva di grandi avvenimenti esterni e puramente riferita alla vicenda di una squadra di boscaioli che taglia un bosco a Berignone, dove Cassola era stato partigiano. \"Pagine\", scrive Renato Bertacchini, \"si direbbe di un diario elementare intessuto di fatica e lavoro, contrappunto dalle sequenze quotidiane dei cibi cucinati dagli uomini, dai panni che ugualmente sono costretti a lavarsi da soli; con l'unico diversivo del fumare nei momenti di riposo, giocare a carte o discorrere o chiudersi in lunghi mutismi durante le veglie invernali; mentre il ciclo delle stagioni porta il freddo e la nebbia, le grandi tempeste invernali di pioggia scrosciante e la neve che scende nel silenzio della notte\".\nAd un certo punto della stesura, per\u00f2, Cassola introduce lo stato di dolore del protagonista Guglielmo per la morte della moglie e in questo modo \"la vicenda del taglio, pur restando ferma nel racconto, non ne costituisce pi\u00f9 il centro, ma diventa piuttosto lo sfondo esistenziale, funziona da controprova biologica e specchio reattivo per i sentimenti del protagonista\".\nLa critica.\n\"Il tono che domina tutto il racconto, e vogliamo dire soprattutto quando \u00e8 in scena il protagonista, \u00e8 un tono elegiaco, dove la rudezza dei caratteri e delle condizioni ambientali e la gentilezza dei sentimenti si temperano in una situazione realistica forse fino all'autobiografismo (un autobiografismo, s'intende, tutto interiore) cui il consueto tono medio della lingua conferisce un'assoluta credibilit\u00e0 umana e artistica\".\n\"Attorno al motivo individuale della sofferenza del protagonista - magistralmente descritta da Cassola, in uno stile scarno ed essenziale, che rende questo racconto uno dei suoi testi migliori - se ne intreccia uno corale, che rappresenta i taglialegna nel loro quotidiano, duro lavoro con la natura\".\n\"Nel \"Taglio del bosco\", non meno che nella \"Visita\", vige la poetica in base a cui nulla accade, veramente, che possa essere raccontato, e ogni sentimento, per quanto profondo e doloroso sia, in realt\u00e0 \u00e8 ineffabile\".\nCinematografia.\nDa \"Il taglio del bosco\" \u00e8 stato tratto un film per la televisione andato in onda il 19 settembre 1963, diretto da Vittorio Cottafavi e con l'attore Gian Maria Volont\u00e9 nel ruolo principale."}
{"id": "2071579", "revid": "114277290", "url": "https://it.wikipedia.org/wiki?curid=2071579", "title": "Lorenzo Raggi", "text": "Biografia.\nAutore di testi fin dagli anni '70, Lorenzo Raggi ha collaborato con diversi tra i pi\u00f9 importanti cantanti e cantautori internazionali, a cominciare da Gino Paoli con il quale scrive \u2013 tra l'altro- \"Il Manichino\", \"Mediterraneo\", \"Un amore di seconda mano\", \"Chopin\", \"La donna che amo\".\nLa sua collaborazione con Riz Ortolani risale a quel periodo quando riscopre canzoni popolari fiorentine che saranno poi cantate da Katyna Ranieri. Con Ortolani firma il tema dello sceneggiato \"Cristoforo Colombo\", cantato da Pl\u00e1cido Domingo.\nMolte le canzoni di Lorenzo Raggi portate al successo da artisti come Fred Bongusto (\"Bruttissima Bellissima\", \"Se il mondo avesse qualcosa di te\", \"Forte Forte\", \"Una mezza Estate, Pensione sole\", \"Le donne pi\u00f9 belle\", \"Lui\"), Peppino di Capri (\"Nun chiagnere\"), Orietta Berti per la quale firma canzoni come \"Futuro\" e \"Senza te\", portata poi al successo in Francia da Mireille Mathieu con il titolo \"Apr\u00e8s toi\". E proprio con i francesi Raggi ha una lunga collaborazione, lavorando con artisti come Leo Ferr\u00e9, Sacha Distel e soprattutto Charles Aznavour con il quale realizza numerosi LP. Tra i brani pi\u00f9 noti, \"Ave Maria\", \"Poi Passa\", \"Il mare da bere, Essere, La prima danza\" . Negli anni '80 ottiene un clamoroso exploit con \"Il ballo del qua qua\" cantato da Romina Power, mentre \u00e8 da ricordare la sua partecipazione alla colonna sonora de \"Il padrino - Parte III\", per il quale lavora insieme a Carmine Coppola, padre di Francis Ford Coppola.\nTra gli altri hanno cantato canzoni di Raggi anche Mina, Ornella Vanoni, Gigliola Cinquetti, Umberto Balsamo, Peppino Gagliardi, Donatella Rettore, Mino Reitano, Paul Anka, Milva.\nNel 2007 \u00e8 tornato alla ribalta, collaborando all'opera-musical di Riz Ortolani \"Il Principe della Giovent\u00f9\", per la quale ha scritto le liriche di tutti i brani musicali."}
{"id": "2071586", "revid": "122466827", "url": "https://it.wikipedia.org/wiki?curid=2071586", "title": "Misha Defonseca", "text": "Biografia.\n\u00c8 nota per essere l'autrice di un libro di memorie contenente una storia inventata spacciata per vera, \"Sopravvivere coi lupi\" (nell'originale: \"Survivre avec les loups\") scritto in collaborazione con Vera Lee e pubblicato negli Stati Uniti nel 1997. All'edizione pubblicata in Francia ha collaborato Marie Th\u00e9r\u00e8se Cuny (XO \u00e9ditions). Il libro narra le vicende di una bambina che avrebbe traversato l'Europa a piedi alla ricerca dei genitori, protetta dai lupi.\nLa \"biografia\" ed il racconto.\nNel 1941 la protagonista del racconto ha quattro anni; i suoi genitori, cattolici, sono arrestati dai nazisti il 23 settembre, per resistenza contro l'occupazione. Secondo alcune fonti il padre di Monique De Wael, Robert De Wael, avrebbe accettato la proposta dei tedeschi: rivedere sua figlia in cambio dei nomi degli altri membri del suo gruppo. partecipasse agli interrogatori dei suoi compagni d'armi, collaborando allo smantellamento del \"Groupement des Grenadiers\", le rete di resistenti che egli stesso aveva fondato nel novembre del 1940. \u00c8 in seguito inviato a Colonia, e imprigionato in luoghi diversi prima di essere trasferito a Sonnenburg, alla frontiera tra Germania e Polonia, dove muore di stenti nel 1944. Anche Jos\u00e9phine Donvil, sua moglie, passa da un carcere all'altro prima di essere deportata a Ravensbruck dove muore nel febbraio del 1945.\nAlla liberazione, il nome di Robert De Wael \u00e8 cancellato dalla lastra di pietra posta sui muri del municipio di Schaerbeek in onore dei funzionari del luogo vittime dei nazisti. Dopo l'arresto dei genitori, la piccola Monique \u00e8 accolta dal nonno e poi da uno zio. \u00c8 chiamata la \"figlia del traditore\" e comincia allora a identificarsi con le vittime della persecuzione nazista e s'inventa un'altra vita, quella di Misha, una bambina che avrebbe traversato l'Europa per raggiungere i suoi genitori internati in un campo di concentramento. Nel contempo, si appassiona per i lupi: racconta di aver mescolato tutto e che, attualmente, le risulta difficile distinguere tra realt\u00e0 e universo interiore.\nConvertita alla religione ebraica, emigra negli Stati Uniti nel 1985. Il suo secondo marito Maurice Defonseca la convince a parlare della sua vicenda nella comunit\u00e0 ebraica. Jane Daniel, direttrice di una piccola casa editrice, si accorge di lei e riesce a convincerla a scrivere la sua storia. Vera Lee, che conosce bene il francese, aiuter\u00e0 Misha Defonseca a dare forma ai suoi ricordi. Alla pubblicazione, , negli Stati Uniti ne sono vendute solo 5000 copie. La storica Deborah Dwork, autrice di un libro sui bambini ebrei nell'Europa nazista e Lawrence L. Langer manifestano subito il loro scetticismo. Elie Wiesel e la presidente della Fondazione nordamericana in favore dei lupi, tuttavia, accettano di scrivere commenti molto positivi al libro.\nLe \"memorie\" di Misha Defonseca sono tradotte in 18 lingue (titolo italiano: \"Sopravvivere coi lupi\") e ottengono un certo successo in Italia e in Francia. Nel frattempo Misha Defonseca e Vera Lee intentano una causa contro Jane Daniel per mancato rispetto dei termini contrattuali. A parte il giornalista tedesco Henryk M. Broder che, dopo aver incontrato Misha Defonseca, gi\u00e0 nel 1996 esprimeva su \"Der Spiegel\" i suoi dubbi sulla plausibilit\u00e0 del racconto, nessuno in Europa osa metterne in causa la veridicit\u00e0 mentre si articola la controversia commerciale tra Misha Defonseca e la sua editrice.\nA partire dall'agosto del 2007, Jane Daniel pubblica sul suo blog documenti concernenti Misha Defonseca (ad es. atto di nascita, iscrizioni scolastiche) che svelano il falso. All'uscita del film omonimo di Vera Belmont nel gennaio del 2007 scoppia la polemica, ripresa dal quotidiano belga \"Le Soir\". Dopo essersi difesa strenuamente, il 28 febbraio 2008 Misha Defonseca confessa di aver mentito. Alla fine della confessione chiede perdono a tutti coloro che si sarebbero sentiti traditi, supplicandoli tuttavia di mettersi nei panni di una bambina di quattro anni che aveva perso tutto e che si trovava in un abisso di solitudine."}
{"id": "2071587", "revid": "111993055", "url": "https://it.wikipedia.org/wiki?curid=2071587", "title": "Sinfonia n. 6 (Mahler)", "text": "La Sinfonia n. 6 in la minore di Gustav Mahler, conosciuta comunemente con il titolo, non dovuto per\u00f2 al suo autore, di Tragica, fu composta fra il 1903 ed il 1904 e rivista nel 1906. La prima esecuzione ebbe luogo ad Essen in Germania il 27 maggio 1906, diretta dal compositore stesso.\nI suoi quattro tempi presentano un'unit\u00e0 tonale del tutto inconsueta nell'autore: ben tre movimenti su quattro, infatti, sono nella tonalit\u00e0 di impianto. \u00c8 anche l'unica sinfonia mahleriana a terminare con un movimento in tonalit\u00e0 minore (tutte le altre sinfonie, anche le pi\u00f9 drammatiche, presentano un finale \"positivo\", come la Prima o la Quinta, o quanto meno sereno, come le tre sinfonie del Wunderhorn o la Nona).\nStruttura.\nLa sinfonia \u00e8 suddivisa, come detto, in quattro movimenti, tuttavia l'ordine dei due movimenti centrali rimane in dubbio.\nIn occasione della prima esecuzione, lo Scherzo si trovava in seconda posizione, prima dell'Andante: poi Mahler cambi\u00f2 idea ed invert\u00ec i due movimenti. Tuttavia, nel 1907, l'ultima volta in cui ebbe l'opportunit\u00e0 di dirigere la Sinfonia, l'autore stesso ristabil\u00ec l'ordine originario, che \u00e8 quello ancor oggi pi\u00f9 frequentemente proposto dai direttori d'orchestra. Per questo, anche le edizioni critiche della \"Sesta\" sino in tempi recenti hanno inserito lo \"Scherzo\" prima dell'\"Andante moderato\", anche se di recente la Fondazione Kaplan ha sostenuto che l'ordine corretto dovrebbe prevedere l'\"Andante\" in seconda posizione.\nEcco comunque l'elenco dei movimenti:\nLa durata della sinfonia \u00e8 di circa 80 minuti.\nDa sottolineare particolarmente che il primo movimento \u00e8 in forma sonata, ed \u00e8 forse l'unico caso in cui Mahler tratti questa forma musicale in maniera sostanzialmente ortodossa, al punto che \u00e8 previsto anche (come era tradizione soprattutto al tempo di Mozart e Beethoven) il ritornello dell'esposizione. Meno conforme alle \"regole scolastiche\" \u00e8 il rapporto tonale fra i due temi principali, rispettivamente in La minore e Fa maggiore (secondo le consuetudini il secondo tema dovrebbe essere nella relativa maggiore, e quindi in questo caso in Do maggiore). Mentre il primo tema, introdotto da una serie di note gravi ribattute, ha carattere cupo e drammatico, il secondo tema ha carattere gioioso: questa melodia \u00e8 nota come \"Tema di Alma\" perch\u00e9 Mahler stesso disse che in essa aveva cercato di riassumere il carattere della moglie Alma.\nRegistrazioni.\nDiscografia selettiva"}
{"id": "2071591", "revid": "154893", "url": "https://it.wikipedia.org/wiki?curid=2071591", "title": "Solution map", "text": ""}
{"id": "2071593", "revid": "92723", "url": "https://it.wikipedia.org/wiki?curid=2071593", "title": "Motore ad X", "text": "Il motore ad X \u00e8 una configurazione di motore a pistoni nella quale questi ultimi sono dei motori a V, uniti in tandem. Questa disposizione fa in modo che, osservando il motore, si veda una X orizzontale o verticale.\nDescrizione.\nIn pratica questo motore potrebbe venire considerato come originato dalla disposizione a tandem di due motori, uno superiore ed uno inferiore, con i cilindri a V disposti specularmente. I \"due motori\" hanno un albero motore comune che permette di trasferire la potenza generata alla vettura o, nel caso di impiego in aviazione, all'elica del velivolo.\nPur se l'aspetto sembra quello di un motore radiale a quattro cilindri a pi\u00f9 stelle, l'architettura interna, dotata di tradizionale albero a gomiti, lo identifica come derivato di un motore a V.\nApplicazioni.\nI motori ad X realizzati sono estremamente rari, soprattutto a causa del loro peso e la maggiore complessit\u00e0 rispetto a un motore radiale, tuttavia risultando pi\u00f9 compatto (per numero di cilindri) rispetto al motore a V ne venne comunque tentato lo sviluppo.\nLa maggior parte dei motori che usavano questa configurazione sono stati progettati all'epoca della seconda guerra mondiale per equipaggiare velivoli di grande dimensione come i bombardieri strategici. La maggior parte di questi erano a 24 cilindri basati sugli allora V12 di maggior successo."}
{"id": "2071598", "revid": "587663", "url": "https://it.wikipedia.org/wiki?curid=2071598", "title": "Precision Graphics Markup Language", "text": "Precision Graphics Markup Language (PGML) \u00e8 un linguaggio basato su XML per la grafica vettoriale. \u00c8 stato presentato al W3C nel 1998 da Adobe, IBM, Netscape, e Sun Microsystems per\u00f2 non \u00e8 stato mai adottato."}
{"id": "2071605", "revid": "287204", "url": "https://it.wikipedia.org/wiki?curid=2071605", "title": "Giovane Gavio", "text": ""}
{"id": "2071627", "revid": "6923", "url": "https://it.wikipedia.org/wiki?curid=2071627", "title": "Dirk Sheringa Beheer", "text": ""}
{"id": "2071630", "revid": "28406", "url": "https://it.wikipedia.org/wiki?curid=2071630", "title": "Giorgio Acropolita", "text": ""}
{"id": "2071631", "revid": "76963", "url": "https://it.wikipedia.org/wiki?curid=2071631", "title": "Gregory Darling", "text": "Attivo soprattutto in Europa, negli anni novanta debutta nella band Darling Cruel, poi collabora con Julian Lennon, per il quale scrive canzoni e suona il piano. Nel 2005 inizia a lavorare al proprio materiale solista: il suo disco di debutto Shell esce nel 2006, anticipato dal singolo \u201c\"That will be the day\"\u201d in cui Darling propone un suono che ricorda altri \u201cpiano men\u201d come Billy Joel e Joe Jackson. I singoli successivi \"Shell\" e \"Angel of Mercy\", vengono trasmessi dai network radiofonici italiani e tedeschi, cosiccome i relativi videoclip girati rispettivamente da Kal Karman, ambientato in Islanda, e Lorenzo Vignolo.\nDopo aver abitato a Nizza e a Praga, attualmente vive nella riviera ligure, a Recco.\nIl sito ufficiale dell'artista e quello dell'etichetta discografica indicano l'uscita mondiale, prevista per l'autunno del 2009, del nuovo album dal titolo \"Stew americano\"."}
{"id": "2071636", "revid": "287204", "url": "https://it.wikipedia.org/wiki?curid=2071636", "title": "Regione H I", "text": "La locuzione regione H I (\"regione acca primo\") identifica una classe di nubi interstellari costituita da idrogeno neutro monoatomico (H I).\nCaratteristiche.\nQueste regioni emettono un quantitativo estremamente basso di radiazione elettromagnetica, eccezion fatta per le emissioni nella banda dei 21 cm (1420 MHz), propria dell'idrogeno neutro monoatomico; dal momento che tale banda ha una probabilit\u00e0 di transizione molto bassa, sono necessarie enormi quantit\u00e0 di idrogeno per rendere visibili queste nubi.\nIl grado di ionizzazione di una regione H I \u00e8 molto basso e corrisponde a circa 10\u22124, ovvero una particella ionizzata su 10.000.\nLa temperatura di una regione H I \u00e8 di circa 100 K, ed \u00e8 solitamente considerata isotermica, tranne qualora sia associata a una regione H II in espansione; in questo caso, la regione H II \u00e8 circondata da una regione H I pi\u00f9 densa, separata dal restante gas neutro \"indisturbato\" da un'onda d'urto e dalla regione H II vera e propria da un fronte di ionizzazione.\nDiffusione.\nLa mappatura delle emissioni alle lunghezze d'onda dell'H I con un radiotelescopio \u00e8 una tecnica largamente utilizzata per determinare la struttura di una galassia spirale. Tale tecnica trova impiego anche per definire le perturbazioni gravitazionali tra galassie interagenti; infatti, quando due galassie si urtano, la materia viene trascinata via in varie strisce, che consentono agli astronomi di comprendere in che direzione e in che modo le galassie si stanno muovendo.\nNubi ad alta velocit\u00e0.\nNella nostra galassia, la Via Lattea, sono state scoperte una particolare classe di nubi di H I, le cosiddette \"nubi ad alta velocit\u00e0\" (HVC, acronimo di \"High Velocity Cloud\"), che possiedono velocit\u00e0 superiori a quelle esplicabili tenendo in considerazione solamente la velocit\u00e0 di rotazione della Via Lattea. Per definizione, tali nubi devono possedere una vlsr (ovvero la velocit\u00e0 standard locale di riposo, \"local standard rest velocity\") superiore a 90 km s-1. La loro composizione ricalca quella delle regioni H I.\nLe teorie formulate per esplicare questo fenomeno considerano la materia residuata dal processo di formazione della nostra Galassia, oppure la materia strappata dalle interazioni mareali intercorse con altri membri del Gruppo Locale, come la cosiddetta Corrente Magellanica. Per poter far chiarezza tuttavia sull'origine di queste nubi, \u00e8 necessaria una migliore comprensione della loro distanza e della loro metallicit\u00e0.\nFormazione ed evoluzione.\nLe regioni H I si formano per addensamento del mezzo interstellare.\nIl mezzo interstellare \u00e8 inizialmente molto rarefatto, con una densit\u00e0 compresa tra 0,1 e 1 particella per cm\u00b3. La dispersione di energia, che si traduce in un'emissione di radiazione nell'infrarosso lontano (meccanismo questo assai efficiente) e dunque in un raffreddamento della nube, fa s\u00ec che la materia del mezzo si addensi nelle regioni H I; man mano che il raffreddamento prosegue, le nubi divengono sempre pi\u00f9 dense. Quando la densit\u00e0 raggiunge le 1000 particelle al cm\u00b3, la nube diviene opaca alla radiazione ultravioletta galattica; tali condizioni permettono agli atomi di idrogeno di combinarsi in molecole biatomiche (H2), tramite meccanismi che vedono coinvolte le polveri in qualit\u00e0 di catalizzatori; tali regioni prendono il nome di nubi molecolari, che possono contenere al loro interno anche complesse molecole organiche.\nAll'interno delle nubi molecolari avvengono fenomeni di formazione stellare; le stelle che si formano al loro interno contribuiscono, al termine della loro esistenza, ad arricchire il mezzo, e di conseguenza le nubi, di nuova materia (per lo pi\u00f9 metalli), che si \u00e8 prodotta al loro interno tramite processi di nucleosintesi. Pertanto si ritiene che le nubi facciano parte del \"ciclo del mezzo interstellare\", secondo cui i gas e le polveri, materia prima per la formazione di nuove stelle, passano dalle nubi ad esse e, al termine della loro esistenza, tornino nuovamente a costituire nubi, costituendo il materiale di partenza per una successiva generazione di stelle."}
{"id": "2071646", "revid": "121782960", "url": "https://it.wikipedia.org/wiki?curid=2071646", "title": "Salita al Calvario (Bosch Gand)", "text": "La Salita al Calvario (o Cristo portacroce) \u00e8 un dipinto a olio su tavola (76,7x83,5\u00a0cm) attribuito a Hieronymus Bosch, con datazione al 1510-1516 circa, o a un imitatore dell'artista, con datazione al 1535 circa. \u00c8 conservato nel Museo di belle arti di Gand.\nStoria.\nL'opera venne acquistata da Hulin Loo nel 1902 per il museo di Gand. Venne lievemente ridotta agli angoli, e restaurata nel 1956-1957.\nCome per il resto delle opere di Hieronymus Bosch, la datazione \u00e8 molto incerta, sebbene la critica la assegni prevalentemente alla sua ultima fase. Alcuni autori la ritengono degli anni 1503-1504, altri la fanno rientrare nel 1515-1516; Carrassat la poneva tra il 1510 e il 1516. Non \u00e8 certo che sia un'opera autografa di Bosch. Nel catalogo dell'esposizione retrospettiva del 2001 a Rotterdam, infatti, \u00e8 stata attribuita ad un imitatore e la si \u00e8 datata tra il 1510-1535.\nEsistono almeno altre due versioni della \"Salita al Calvario\" realizzate da Bosch, una precedente (1490-1500) nel Kunsthistorisches Museum di Vienna, pi\u00f9 piccola di questa; e un'altra che \u00e8 datata nel 1498 circa ed \u00e8 conservata nel Monasterio de San Lorenzo del Escorial (Madrid), molto pi\u00f9 grande delle altre due (150x94 cm).\nDescrizione e stile.\nSu uno sfondo scuro neutro sono rappresentate numerose teste (se ne contano diciotto, pi\u00f9 quella sul velo della Veronica), che si accalcano attorno al Cristo che sta portando la croce, con uno sguardo di malinconica rassegnazione, dagli occhi chiusi e abbassati.\nLa \"Salita al Calvario\" di Gand mette in scena la bestialit\u00e0 e la ferocia della folla di fronte all'umanit\u00e0 di Ges\u00f9 Cristo. La tavola, popolata da volti grotteschi, \u00e8 costruita su due diagonali che, sviluppandosi lungo la croce e l'asse delle figure, si incontrano in quello rassegnato di Cristo, che contrasta fortemente con i lineamenti caricati degli sgherri circostanti.\nAi quattro angoli si trovano figure significative della via Crucis. In basso a destra si vede il cattivo ladrone, che ringhia agitato contro tre volti animaleschi che lo dileggiano. In quello in alto a destra si vede invece il buon ladrone, quasi un moribondo che viene confessato da un frate dal volto spaventoso. La presenza dei due ladroni, tipica anche di altre opere di Bosch, \u00e8 da mettere in relazione con l'esempio offerto al fedele, di possibile redenzione o di adesione totale al male. Nell'angolo in basso a sinistra si vede la Veronica con la sindone, che volge la testa all'indietro e ha gli occhi socchiusi. In alto a sinistra si distingue infine Simone di Cirene, col volto quasi rovesciato verso l'alto, il cui gesto di tenere la croce pare pi\u00f9 un ostacolo che un aiuto a Ges\u00f9. \u00c8 curioso notare come i tre personaggi positivi - Ges\u00f9, la Veronica e Disma - abbiano tutti gli occhi chiusi o semichiusi, come per estraniarsi dalla scena.\nG. Dorfl\u00e8s mise in evidenza che \u00able figure si proiettano su unico primo piano, e le eventuali preoccupazioni riguardo alle prospettive restano pi\u00f9 o meno abolite (...), sono solo le teste che, viste su un piano generale, creano una composizione che manca di masse e volumi\u00bb.\nIn questa tavola, Bosch utilizza la grottesca e la deformazione e nessun altro simbolo per presentare la malvagit\u00e0 della scena. La sua composizione e inquadramento \u00absovrasta la crudelt\u00e0, l'ira e l'odio degli uomini\u00bb (Carrassat), come si vede nei gesti e nelle mimiche facciali. L'intera composizione \u00e8 popolata da personaggi negativi, per lo pi\u00f9 col volto scuro, come a simboleggiare i loro cattivi sentimenti, deformati da un'intera gamma di smorfie e distorsioni caricaturali che cercano di rappresentare tutte le malvagit\u00e0 e le bassezze dell'uomo.\nPer trovare precedenti a questa rappresentazione si sono chiamati in causa i disegni leonardeschi (ma caricature appaiono ben prima nell'arte di Bosch), o la tradizione grottesca dell'area germanica."}
{"id": "2071653", "revid": "1696118", "url": "https://it.wikipedia.org/wiki?curid=2071653", "title": "Castello di Mesola", "text": "Il castello di Mesola \u00e8 una delle 19 prestigiose residenze (chiamate delizie) degli Este. \u00c8 ubicato nel comune di Mesola in piazza Umberto I.\nStoria.\nRealizzato tra il 1578 ed il 1583 su volere di Alfonso II d'Este, da Giovan Battista Aleotti su progetto di Marc'Antonio Pasi, detto Il Montagnana, fu utilizzato dagli Estensi come dimora durante le battute di caccia nell'attiguo bosco di Mesola. La delizia presenta un impianto architettonico a pianta quadrata con agli angoli quattro torri quadrate merlate, circondato da edifici porticati.\nRimase di propriet\u00e0 degli Estensi fino al 1771. Seguirono vari passaggi di propriet\u00e0 fino al 1952 quando pass\u00f2 sotto il controllo dell'Ente Delta Padano ed ora \u00e8 in propriet\u00e0 della Provincia di Ferrara.\nDescrizione.\nIl castello ospita al secondo piano il Museo del bosco e del cervo della Mesola.\nAl piano nobile \u00e8 allestita una mostra permanente che ripercorre le tappe del sogno estense che, alla fine del XVI secolo, si coronava con la costruzione di questo possente castello, cinto da mura per 12 miglia e affacciato sul porto naturale dell'abate tanto da far dire ai veneziani che Mesola era pi\u00f9 che altro il tentativo di costruire una nuova citt\u00e0 portuale. L'allestimento elegante si mescola alla maestosit\u00e0 delle sale dai soffitti affrescati e la visita arricchita da interessanti riproduzioni multimediali. Al piano terra all'interno del maestoso salone i simboli dei personaggi che hanno fatto la storia del castello dalla casa d'Este allo Stato Pontificio."}
{"id": "2071655", "revid": "1543377", "url": "https://it.wikipedia.org/wiki?curid=2071655", "title": "Monte Sorgenze", "text": "Il Monte Sorgenze (1.110 ) \u00e8 un rilievo che domina l'abitato di Penitro, frazione di Formia, (LT) nel Lazio, all'interno del territorio del parco naturale dei Monti Aurunci. \nDescrizione.\nIl nome deriva dalla presenza di una sorgente in quota che alimenta l'acquedotto comunale di Capodacqua che alimenta le reti idriche di Formia e Gaeta.\nIl Canale di Sorgenza si raggiunge da un sentiero a mezzacosta che scende subito dopo l'acquedotto. Dopo una pineta a Pinus Pinea si raggiunge la rava della luna. Raggiunta la grande rava di Palombara si sale lungo la valle fino ad una lecceta in quota dalla quale si imbocca un sentiero a mezza-costa che conduce al Monte Sorgenze."}
{"id": "2071656", "revid": "599013", "url": "https://it.wikipedia.org/wiki?curid=2071656", "title": "Sergio Mart\u00ednez", "text": "Carriera.\nClub.\nDebutta nel calcio professionistico con il Defensor Sporting, squadra del natio Uruguay, il 16 ottobre 1986 contro il Central Espa\u00f1ol. Dopo aver vinto un titolo nazionale nel 1987, si trasferisce al Pe\u00f1arol di Montevideo. Dopo venti reti con la maglia nero e oro, passa al Boca Juniors in Argentina nel 1992; con il club segna 87 reti e diventa il settimo miglior marcatore nella storia della squadra. Prosegue la sua carriera in Spagna, al Deportivo la Coru\u00f1a, con il quale gioca dal 1998. Nel 2000 passa al Club Nacional de Football, dove chiude la carriera nel 2001 a 33 anni.\nNazionale.\nHa giocato 34 partite con la nazionale di calcio dell'Uruguay e ha segnato 14 reti. Ha realizzato il calcio di rigore decisivo nella finale contro il durante la Copa Am\u00e9rica 1995 e ha partecipato a ."}
{"id": "2071657", "revid": "765341", "url": "https://it.wikipedia.org/wiki?curid=2071657", "title": "Blodeuwedd", "text": "Blodeuwedd \u00e8 una delle divinit\u00e0 celtiche che nella mitologia gallese fa la sua apparizione nel quarto racconto del Mabinogion. \u00c8 fuoriuscita magicamente da nove fiori (fiori di quercia, di ginestra e di prato), grazie alle virt\u00f9 del mago Gwydion, figlio di D\u00f4n e di Math fab Mathonwy. \u00c8 una dea lunare.\nEtimologia.\nIl suo nome \u00e8 composto da \"blodeu\", che significa fiori e da \"gwedd\", ossia viso o aspetto, quindi la sua definizione \u00e8 \"viso di fiori\".\nStoria e leggenda.\nBlodeuwedd sposa Lleu Llaw Gyffes, per\u00f2 \u00e8 una moglie infedele: inizia una relazione con Gronw Pebr e gli rivela il segreto per uccidere suo marito Lleu, piano che questi mette in pratica.\nFerito a morte dalla lancia di Gronw Pebr, Lleu sfugge trasformandosi in un'aquila. Blodeuwedd in questo modo riesce a convivere con l'amante.\nGwydion segue le tracce di Lleu e lo trova finalmente in salvo su una quercia. Con uno stratagemma canoro, attira il nipote, lo fa scendere dall'albero e con una magia lo umanizza nuovamente, lo cura e prepara con lui un piano per vendicarsi. La vendetta riesce pienamente, l'amante di Blodeuwedd viene sconfitto in un duello e perde la vita. Per completare l'opera Gwydion arresta Blodeuwedd e la trasforma in un gufo.\nNella cultura di massa.\nNel romanzo Cuore d'inchiostro di Cornelia Funke, viene riassunta brevemente la storia di Blodeuwedd."}
{"id": "2071658", "revid": "125298094", "url": "https://it.wikipedia.org/wiki?curid=2071658", "title": "Discografia dei Nightwish", "text": "\u00c8 di seguito presentata la discografia dei Nightwish dagli esordi fino ad ora."}
{"id": "2071659", "revid": "179980", "url": "https://it.wikipedia.org/wiki?curid=2071659", "title": "Sergio Daniel Mart\u00ednez", "text": ""}
{"id": "2071660", "revid": "287204", "url": "https://it.wikipedia.org/wiki?curid=2071660", "title": "Sergio Daniel Martinez", "text": ""}
{"id": "2071661", "revid": "287204", "url": "https://it.wikipedia.org/wiki?curid=2071661", "title": "Sergio Martinez", "text": ""}
{"id": "2071669", "revid": "1543377", "url": "https://it.wikipedia.org/wiki?curid=2071669", "title": "Daniele Sinigallia", "text": "Biografia.\nDaniele Sinigallia, nato a Roma nel 1975, \u00e8 produttore artistico e musicista. Introdotto all'interesse per la musica dalla madre Maria Pia Caruso, discografica negli anni settanta, \u00e8 fratello di Riccardo Sinigallia, affermato cantautore. Il padre, Andrea Sinigallia, ex chitarrista, regala la prima chitarra al figlio per i 7 anni. \u00c8 ancora giovanissimo quando inizia a suonare occasionalmente come secondo chitarrista con i \"6 Suoi Ex\", gruppo cult esistito tra il 1990 e il 1993 in cui militavano molti artisti tra i quali Emanuele Brignola, Niccol\u00f2 Fabi, David Nerattini, Riccardo Sinigallia, Aidan Zammit e Francesco Zampaglione. L'esordio vero e proprio avviene a 19 anni come chitarrista nella band dei Tiromancino. \u00c8 il 1994, il nome dell'album \u00e8 \"Insisto\", lavoro decisamente rock underground ancora distante dalle melodie che, pi\u00f9 tardi, renderanno famoso il gruppo.\nProduzione artistica.\nNel 1995 esce \"Tre\" di Roberto Mariani. In questo disco partecipa sia come musicista che come arrangiatore, ottenendo i primi risultati in quest'ultimo ruolo che diventer\u00e0 per lui una vera e propria passione. Risale al 1996 la sua collaborazione con Angela Baraldi per la quale lavora al disco \"Baraldi lubrificanti\". Il lavoro suscita particolare interesse per le sue atmosfere e per il sound rock ottimamente recensito dalla critica. Nel 1997 lavora con il fratello Riccardo Sinigallia al disco d'esordio di Niccol\u00f2 Fabi, \"Il giardiniere\". Nella track-list anche \"Capelli\", brano vincitore del \"Premio della Critica\" del Festival di Sanremo nella categoria Giovani. Questa prima collaborazione fa s\u00ec che venga loro affidata la produzione artistica del secondo, importante lavoro dell'artista, \"Niccol\u00f2 Fabi\". Tra le tracce del disco \"Lasciarsi un giorno a Roma\", di cui Daniele Sinigallia firma la musica, (\"Premio della Critica al Festival di Sanremo\"), \"Vento d'estate\" (Disco per l'Estate 1997) in cui Niccol\u00f2 Fabi duetta con Max Gazz\u00e8 ed \"Immobile\" in duetto con Frankie hi-nrg mc.\nNel 2001 produce il disco d'esordio di Roberto Angelini \"Sig. Domani\". Il brano, che d\u00e0 il titolo all'intero disco, vale all'artista il \"Premio della Critica\" al Festival di Sanremo. Sempre nel 2001 inizia la collaborazione artistica con Marina Rei per il disco \"Inaspettatamente\". Firma la musica del brano che d\u00e0 il titolo al disco e di \"Mentite spoglie\", altro brano contenuto nella track-list. In quell'anno collabora al disco \"Resurrezione\" dei Flaminio Maphia, producendo la base de \"La differenza\". Nel 2002, Marina Rei gli affida la produzione artistica del disco \"L'incantevole abitudine\", in cui Daniele Sinigallia \u00e8 coautore dei brani \"Il giorno della mia festa\", \"La parte migliore di me\" e \"Qualcuno con cui restare\". Ancora per Marina Rei, nel 2005 produce il disco \"Colpisci\". \"Colpisci\" \u00e8 anche il titolo di una traccia contenuta nel disco e scritta da Cristiano Godano dei Marlene Kuntz, Marina Rei e Daniele Sinigallia.\nAlla lavorazione del disco d\u00e0 il suo contributo anche Francesco di Bella dei 24 Grana con il brano \"Song'Je\", interpretato in lingua napoletana, firmato anche da Marina Rei e Daniele Sinigallia per la musica. Nel 2006 collabora alla produzione artistica insieme a Laura Arzilli, di \"Incontri a met\u00e0 strada\", secondo lavoro da solista del fratello Riccardo Sinigallia. Tra i titoli \"La revisione della memoria\", \"Amici nel tempo\", \"Uscire fuori\". \"Anni di Pace\" \u00e8 scritta da Daniele e Riccardo Sinigallia in collaborazione con Emidio Clementi dei Massimo Volume e da Filippo Gatti. Nel 2008 produce \"Ghostwriters\", disco dei 24 Grana che, proprio nella categoria \"Miglior Produzione Artistica\", vince il Meeting delle Etichette.\n\u00c8 uscito nel 2009 \"Musiche ribelli\" raccolta di brani di grandi cantautori anni settanta interpretato da Luca Carboni, disco per il quale Daniele Sinigallia ha suonato le chitarre ed ha collaborato alla produzione artistica. Nel 2009 \u00e8 uscito \"Adorami e perdonami\" del cantautore bresciano Paolo Cattaneo che ha condiviso la produzione artistica del disco con Daniele. Nel 2013 apre, insieme a Maurizio Loffredo, \"Gli Artigiani Studio\", studio di recording, mixing e mastering nella zona industriale di Roma Nord. Sempre nel 2013 la sua ultima produzione \u00e8 \"Francesco Di Bella &amp; Ballads Caf\u00e8\", primo disco da solista di Francesco Di Bella, ex 24 Grana. Programmatore Logic, appassionato di musica electro, si ispira ai lavori di Lory D, con il quale ha collaborato per produzioni personali. Ha, inoltre, lavorato con Costanza, musicista dell'ambiente trip pop newyorkese.\nVita privata.\n\u00c8 fratello di Riccardo Sinigallia, cantautore e produttore artistico con cui collabora da sempre. \nIl 2 luglio 1996, dall'unione con l'attrice Gloria Sirabella, ha avuto il figlio Francesco Rodrigo, anche lui attore e artista. Dal 2000 al 2006 ha avuto una relazione sentimentale con la cantante Marina Rei, dalla quale \u00e8 nato nel 2001 il figlio Nico. Successivamente \u00e8 legato sentimentalmente alla cantautrice Marjorie Biondo, cognata di Rosario Fiorello."}
{"id": "2071670", "revid": "1272592", "url": "https://it.wikipedia.org/wiki?curid=2071670", "title": "Piramide romboidale", "text": "Il complesso piramidale meridionale di Snefru, pi\u00f9 conosciuto con il generico nome di piramide romboidale, \u00e8 l'insieme degli edifici funerari del sovrano, costruito a Dahshur, () e di estrema importanza nell'evoluzione architettonica egizia in quanto segna la transizione dei complessi funerari da quelli antichi con piramidi a gradoni ai successivi, caratterizzati da piramidi a struttura canonica.\nI numerosi cartigli ritrovati ovunque attribuiscono con certezza l'edificazione a Snefru che dopo varie vicissitudini decise di costruirne un altro a nord nel medesimo sito ma il complesso meridionale, pur non avendo mai ospitato le spoglie mortali del sovrano resta il meglio conservato e quello nel quale \u00e8 possibile identificare tutte le strutture.\nIl sovrano aveva gi\u00e0 a disposizione, come tomba, la piramide a gradoni di Meidum ma decise l'ulteriore costruzione di una seconda piramide a Dahshur che richiese una progettazione molto articolata realizzata anche con l'uso di moduli che consentirono di edificare con particolari modalit\u00e0, tanto che persino il rivestimento esterno, collocato con una tecnica inusuale, venne asportato solo in minima parte per evitare crolli durante l'asporto.\nCon l'edificazione dei complessi della IV dinastia venne cambiato l'orientamento che da nord-sud pass\u00f2 ad est-ovest per l'identificazione, nella vita ultraterrena, del sovrano con l'astro solare ed il suo eterno cammino.\nPiramide principale.\nLa piramide principale il cui antico nome era \"Snefru del sud splende\"\n&lt;-S29-F35-D21-G43-&gt; N28:D36-O24-M24\n\"&lt;snfrw&gt; \u1e2b\u02c1 rswt\"\n(la piramide) meridionale di Snefru splende\n\u00e8 oggi denominata piramide romboidale, \"a doppia pendenza\" oppure \"ottusa\" per la diversa inclinazione delle facce a met\u00e0 altezza e copre una superficie di 183,50\u00a0m\u00b2.\nLe ipotesi per questa doppia pendenza sono tre:\nLa pi\u00f9 accreditata resta la prima ipotesi perch\u00e9 confermata dagli studi effettuati sulle problematiche che nacquero durante la costruzione della piramide.\nIl primo errore fu la scelta del terreno troppo all'interno dell'altopiano, scelta che cre\u00f2 numerosi problemi al trasporto dei materiali e del vettovagliamento alle maestranze ed a questo bisogna aggiungere che era anche un \"tafl\", ossia un terreno disomogeneo, cedevole ed anche non perfettamente livellato.\nPoi i conci in pietra furono tagliati in notevolissime dimensioni e posti in opera n\u00e9 perfettamente combacianti n\u00e9 allineati per cui quasi subito comparvero i primi cedimenti del suolo con relativo assestamento di tutto l'edificio.\nCon il prosieguo dei lavori aument\u00f2 ovviamente anche l'altezza e con essa la pressione non ugualmente distribuita, che cre\u00f2 numerose crepe nella struttura per la quale, dopo vari tentativi per dare stabilit\u00e0, i costruttori optarono per un rivestimento con pietre posizionate in minore inclinazione, similmente ad una guaina.\nQueste ultime invece aumentarono ancora di pi\u00f9 la pressione interna che gener\u00f2 smottamenti veri e propri del nucleo piramidale e per evitare il disastro completo a 49 metri d'altezza circa fu cambiato l'angolo di pendenza degli spigoli terminando la piramide con altezza ridotta di almeno un terzo.\nIl sovrano Snefru comunque non completamente soddisfatto del lavoro fece costruire un'altra piramide, che sar\u00e0 detta Piramide rossa.\nNel 1950 nella Piramide rossa vennero scoperti i resti di un uomo di mezza et\u00e0 ma non furono rinvenute iscrizioni che permettessero di identificarli, alcuni ritengono che siano i resti stessi del sovrano Snefru, altri invece affermano che il sovrano sia stato sepolto nella piramide romboidale che \u00e8 circondata da un complesso funerario pi\u00f9 vasto.\nIn realt\u00e0, ad oggi, il luogo di sepoltura di Snefru resta ancora un mistero.\nRelativamente alla terza ipotesi due studiosi italiani, Vito Maragioglio e Celeste Ambrogio Rinaldi esplorarono i sotterranei della piramide scoprendo un'altra piramide con struttura non stabile ed un'altra ancora che potrebbe essere la vera piramide originaria, entrambe di forma canonica ed inglobate in quella a doppia pendenza.\nAppartamento funerario inferiore.\nLa piramide presenta la particolarit\u00e0 di avere due appartamenti funerari, posti ad altezze diverse a cui si accede da due ingressi diversi.\nL'ingresso dell'appartamento inferiore orientato a nord, fu riaperto nel 1925 da G. J\u00e9quier. Si presenta con varco a circa 12 metri dal suolo, attraverso il quale si accede alla discenderia quadrata di circa 1 metro di lato, lunga circa 79 metri e terminante a 23 metri nel sottosuolo.\nAl termine vi \u00e8 un'anticamera non rifinita, alta circa 12 metri che presenta l'apertura per accedere alla camera sepolcrale a circa sei metri dal pavimento non lastricato.\nLa camera sepolcrale presenta un'altezza di 17,30 metri \u00e8 accuratamente rifinita nella lavorazione e risulta composta da una cripta e da un vano chiamato \"il camino\", alto 14 metri e di ignoto significato.\nNella cripta, con pareti aggettanti e 15 corsi distanziati da vari centimetri, vi \u00e8, all'altezza del decimo aggetto a 12 metri dal pavimento, il cunicolo di comunicazione con l'appartamento funerario superiore.\nCunicolo di comunicazione.\nCollega i due appartamenti funerari, non \u00e8 rifinito e copre una distanza di circa 18 metri e con un dislivello di 5.\nAppartamento superiore.\nQuesto appartamento che non risulta completato, presenta per la prima volta in una piramide due saracinesche.\nL'ingresso, liberato dalle macerie dall'archeologo egiziano Ahmed Fakry solo nel 1951, \u00e8 posto sulla facciata ovest a 33 metri dal suolo e d\u00e0 accesso ad un corridoio discendente lungo 67 metri e, come l'altro ingresso, con un'inclinazione di 26\u00b0 circa, secondo Perring al termine del quale vi \u00e8 un tratto orizzontale di circa 20 metri provvisto di due saracinesche ed in cui sbocca il cunicolo di comunicazione proveniente dall'appartamento inferiore.\nLa camera sepolcrale \u00e8 costituita dalla sola cripta e a differenza dell'altra, sembra non essere stata n\u00e9 terminata n\u00e9 utilizzata. Unica particolarit\u00e0 \u00e8 che era occupata da una sorta di grande catafalco in pietra recante i cartigli di Snefru e numerose travi in legno di cedro dall'uso sconosciuto. Queste travi testimoniano la spedizione fatta da Snefru nel Libano per l'approvvigionamento di legno cos\u00ec come scritto nella Pietra di Palermo.\nPeribolo.\nDel cortile perimetrale residuano solo tracce e pezzi di calcare del muro di cinta ma si \u00e8 potuto ricostruirne la forma quadrata con circa 299 metri di lato. Sul lato sud, vi \u00e8 la piramide satellite con il luogo di culto.\nPiramide satellite.\nLa piramide satellite, edificata a sud della piramide principale fu inventariata da Lepsius come LVII ed \u00e8 ancora oggi in ottimo stato di conservazione anche se si pu\u00f2 accedere all'interno solo per un breve tratto a causa dell'insabbiamento. Venne esplorata nel 1946 da Abdel Salam Hussein che vi trov\u00f2 solo frammenti di vasi e nessuna sepoltura.\nIl rivestimento \u00e8 in calcare bianco come la piramide principale, poggia su uno zoccolo e molti dei conci recano sia il nome di Snefru sia il grafema hw indicante l'antico nome della piramide.\nLuogo di culto a nord.\nIl luogo di culto a nord era costituito da una cappella di cui oggi si trovano solo pochi resti ma dai quali \u00e8 possibile risalire alle misure che erano di circa 10,60 per 3,40 ma non all'ubicazione dell'ingresso.\nL'area era pavimentata e l'edificio risulta diviso in due parti composte da un cortile fornito di altare in pietra per le offerte votive chiamato \"hotep\" e da un vano quadrato.\nTempio funerario.\nIl tempio funerario edificato ad oriente in mattoni crudi ci \u00e8 pervenuto in buone condizioni essendo stato probabilmente ristrutturato in epoche antiche.\nEra costituito in origine da due stele alte almeno 9 metri e poggianti su basamento mentre oggi residuano per un'altezza di circa 1,80. Sono in calcare decorato con la titolatura di Snefru racchiusa nel serekht con anteriormente una tavola in alabastro per le offerte come nel luogo di culto ad est della piramide satellite.\nSuccessivamente furono edificati dei muri in mattoni che formarono un edificio quadrato di metri 14 per lato aderente alla faccia orientale della piramide, articolato e suddiviso in vari locali.\nRampa processionale.\nLa rampa processionale fu riportata alla luce da Gustave J\u00e9quier nel 1925, ha origine a sud, segue la conformazione del suolo, \u00e8 lunga circa 700 metri e larga 7 metri.\nPresenta verso la fine sia un vestibolo composto di due locali sia i fori di battenti che la chiudevano.\nTempio a valle.\nIl tempio a valle riportato alla luce da Fakhry il 16 ottobre 1952 risulta essere il prototipo di quelli che saranno edificati in seguito e dal quale inizia la rampa processionale.\nL'edificio rettangolare \u00e8 edificato in calcare bianco con un grande peribolo di 51,5 per 85 nel quale sono state ritrovate nella parte sud due stele con incisa la commemorazione del trentesimo anno di regno di Snefru.\nIl tempio, di circa 47 per 26 metri, presenta muri perimetrali di circa 2,60 metri \u00e8 riccamente decorato con bassorilievi rappresentanti i possedimenti del sovrano dell'Alto e Basso Egitto raffigurati come donne che in processione recano doni e pu\u00f2 essere suddiviso in un cortile ed in una costruzione comprendente magazzini, cortile e zona di culto vera e propria.\nI muri sono riccamente decorati con bassorilievi ed anche i pilastri avevano scolpite scene rappresentanti il sovrano nell'atto di compiere la cerimonia Heb-Sed e la fondazione del tempio assistito da varie divinit\u00e0.\nA nord, vi sono i resti di sei cappelle chiuse da battenti e provviste di vestibolo che contenevano sei immagini monolitiche del sovrano in differenti pose e con diversi abiti, in altorilievo sulla parete, tre delle quali sono giunte fino ai giorni nostri.\nIl significato delle sei cappelle \u00e8 da ricercarsi negli antichi culti di sei componenti dell'essere: \"khet\", \"ren\", \"shut\", \"ka\", \"ba\" e \"akh\". Il ritrovamento di stele, altari e ceramiche tutti di produzione antecedente al Medio Regno lasciano ragionevolmente dedurre che il tempio fu distrutto durante la XVIII dinastia egizia."}
{"id": "2071672", "revid": "110157", "url": "https://it.wikipedia.org/wiki?curid=2071672", "title": "Banten", "text": "Il Banten \u00e8 una provincia indonesiana situata sull'estremit\u00e0 occidentale dell'isola di Giava. Il Banten ha un'area di 9\u00a0160,7 km\u00b2 e una popolazione di 10\u00a0644\u00a0030 ab. (2010). \u00c8 una provincia piuttosto recente, essendosi separata da Giava Occidentale solo nell'ottobre del 2000. La capitale \u00e8 Serang.\nStoria.\nNel 1524/1525 Sunan Gunungjati stabil\u00ec il Sultanato di Banten.\nGeografia antropica.\nSuddivisioni amministrative.\nLa provincia di Banten \u00e8 divisa in quattro reggenze (\"kabupaten\") e quattro citt\u00e0 (\"kota\"). Le reggenze sono (capoluoghi tra parentesi):\nle citt\u00e0:"}
{"id": "2071680", "revid": "74668", "url": "https://it.wikipedia.org/wiki?curid=2071680", "title": "Assola", "text": ""}
{"id": "2071681", "revid": "124895762", "url": "https://it.wikipedia.org/wiki?curid=2071681", "title": "Flakpanzer 38(t)", "text": "Il Flakpanzer 38(t), il cui numero d'identificazione era Sd.Kfz. 140, fu un semovente antiaereo utilizzato dall'esercito tedesco durante la seconda guerra mondiale. Il veicolo nacque come soluzione d'emergenza sulla base dell'affidabile scafo del carro armato leggero Panzer 38(t): il comparto di guida fu modificato, la torretta rimossa e la sovrastruttura allungata, in modo da accogliere sul retro una casamatta scoperta contenente un singolo cannone FlaK 38 da 20\u00a0mm. Il mezzo, operato da quattro o cinque uomini, fu costruito in circa 140 esemplari ma si dimostr\u00f2 di limitata utilit\u00e0, in particolare per la dotazione offensiva, inadatta a fornire un'adeguata copertura da attacchi aerei a bassa quota.\nIl Flakpanzer 38(t) vide comunque un diffuso impiego sui fronti di guerra orientale, occidentale e italiano, distribuito sia alle formazioni regolari dell'esercito che alle truppe d'\u00e8lite delle Waffen-SS.\nStoria.\nSviluppo.\nLa preponderanza aerea degli Alleati nei cieli d'Europa mise a dura prova la Luftwaffe a partire dal 1942-1943, impegnata in pi\u00f9 teatri bellici e non pi\u00f9 in grado di offrire protezioni alle armate terrestri. In particolare fu evidenziata la vulnerabilit\u00e0 delle colonne di truppe e mezzi agli attacchi aerei portati a bassa quota, tanto che cominciarono conversioni sul campo di veicoli non pi\u00f9 adatti al combattimento oppure disponibili in grande numero. Il problema si fece sempre pi\u00f9 serio ma il ritardo nella consegna di appositi semoventi antiaerei indusse a concepire un disegno provvisorio, basato sul Panzer 38(t); questo carro armato leggero, infatti, non era pi\u00f9 valevole in battaglia ed era gi\u00e0 stato sfruttato come piattaforma per la creazione di svariati semoventi. Il 15 ottobre 1943 Adolf Hitler dette la sua approvazione all'idea, che prevedeva una rapida produzione di 150 esemplari in attesa del meglio armato semovente Flakpanzer IV Wirbelwind, ma proib\u00ec espressamente sia l'utilizzo del cannone antiaereo FlaK 43 da 37\u00a0mm sia l'installazione di un sistema quadrinato, dotazioni offensive dei semoventi gi\u00e0 in cantiere: i progettisti militari, perci\u00f2, decisero di usare un singolo pezzo da 20\u00a0mm. Il prototipo venne mostrato a Hitler il 16 dicembre 1943.\nProduzione.\nUn ordine di fabbricazione per 150 unit\u00e0 venne inoltrato con urgenza dallo Heereswaffenamt alla B\u00f6hmisch-M\u00e4hrische Maschinenfabrik (BMM) di Praga, meglio nota come \u010ceskomoravsk\u00e1-Kolben-Dan\u011bk (\u010cKD) ma ridenominata dai tedeschi quando avevano invaso il paese nel marzo 1939; era previsto che la linea d'assemblaggio, aperta nel novembre 1943, continuasse i lavori fino ai primi mesi del 1944, quando sarebbe divenuto disponibile un Flakpanzer sullo scafo del carro armato medio Panzer IV. Dopo la conversione del singolo Panzer 38(t) quale prototipo, inizi\u00f2 la costruzione vera e propria che dur\u00f2 fino al febbraio 1944 totalizzando altri 140 esemplari: i nove scafi avanzati dal lotto richiesto furono subito dirottati alla contemporanea produzione del semovente d'artiglieria Grille.\nImpiego operativo.\nI Flakpanzer 38(t) furono inseriti nei plotoni antiaerei di ogni reggimento corazzato nelle Panzer-Division, in ragione di tre per reparto; entrarono ufficialmente in servizio nel gennaio 1944 con un primo gruppo di 87 esemplari. A partire dall'inizio di febbraio lotti di 12 veicoli cominciarono a essere distribuiti alle seguenti divisioni:\nAppare evidente che i Flakpanzer 38(t) abbiano combattuto nella stragrande maggioranza sul fronte occidentale o su quello italiano, teatri dove subirono gravi perdite a causa delle esigue corazzature e della casamatta scoperta, che li rendeva vulnerabili anche a imboscate di fanteria; inoltre il FlaK 38, sebbene fosse un'arma affidabile, ebbe la sua efficacia limitata dagli aerei alleati di nuova generazione, unita alla loro spaventosa prolificit\u00e0. Al 1\u00ba dicembre 1944 i Flakpanzer 38(t) operativi erano soltanto nove, ma nessuno di questi superstiti veicoli sopravvisse al conflitto. La loro partecipazione ai duri combattimenti sul fronte orientale \u00e8 invece pi\u00f9 incerta, perch\u00e9 la \"Hohenstaufen\" ebbe il suo battesimo del fuoco a Ternopil' tra marzo e aprile 1944, quindi sembra difficile che potesse schierare i suoi semoventi antiaerei; lo stesso ragionamento vale per la \"Frundsberg\", invitata nel medesimo teatro operativo pi\u00f9 o meno nello stesso periodo. L'unica incognita \u00e8 rappresentata dalla \"Hermann G\u00f6ring\": trasferita in Polonia nel luglio 1944, sembra che si port\u00f2 dietro anche i Flakpanzer 38(t) per poi utilizzarli nelle battaglie attorno Sandomierz. I mezzi sarebbero poi stati ceduti al battaglione cannoni d'assalto in forza al Panzerkorps \"Hermann G\u00f6ring\" il 5 gennaio 1945, che ne avrebbe conservati ancora tre a marzo.\nCaratteristiche.\nIl Flakpanzer 38(t) fu impostato sullo scafo Ausf. M del Panzer 38(t) con luce libera (la distanza tra il fondo e il terreno) di 40 centimetri: la \"M\" non si riferiva all'ordine di produzione di una versione del mezzo blindato, bens\u00ec stava per \"Mittemotor\" e indicava che l'apparato locomotore era sistemato nella sezione centrale dello scafo (spostato sul lato destro). Il macchinario era rimasto l'originale Praga a 6 cilindri in linea erogante 140\u00a0hp e alimentato a benzina, associato a un cambio con cinque marce avanti e una retromarcia. Il serbatoio da 320 litri permetteva un'autonomia di 250 chilometri su strada a velocit\u00e0 media e di 160 se la marcia avveniva su terreni sconnessi; il consumo si attestava sui 95 litri ogni 100 chilometri su strada e aumentava a 132 litri se la stessa distanza veniva percorsa fuoristrada. La trasmissione s'ingranava alla doppia ruota motrice anteriore, cui erano agganciati cingoli larghi 293\u00a0mm composti da circa 90 maglie con una guida a dente posta sul lato esterno. Il treno di rotolamento era composto da quattro grandi ruote gommate accoppiate a due sospensioni a balestra, coadiuvate da un singolo rullo superiore per sostenere i cingoli; nel retro era imperniata la ruota di rinvio, cui era demandato il controllo della tensione dei cingoli. Operazioni di manutenzione ai freni o alla trasmissione erano possibili grazie a un grande portello ricavato sul muso inclinato del veicolo.\nL'equipaggio contava quattro o cinque membri: il pilota, unico uomo all'interno dello scafo, sedeva sul lato destro in un compartimento avanzato ottenuto mediante colata in uno stampo e usufruiva di un portello dotato di feritoia; per la guida si valeva del sistema frizione-freno coadiuvato da due leve per bloccare quando l'uno, quando l'altro cingolo se doveva sterzare. Una paratia tagliafuoco lo separava dal motore subito dietro di lui, mentre nel tetto fu ricavata una botola circolare a due ante. Il comandante, assieme a un cannoniere e a uno o due caricatori, rimaneva al riparo di una casamatta di forma ottagonale inchiavardata al pianale posteriore dello scafo: la struttura aveva corazze da 10\u00a0mm su tutti i lati, inclinate a 17\u00b0 sul frontale e a 25\u00b0 sulle fiancate e dietro (solo una fonte afferma che le protezioni anteriori fossero spesse 15\u00a0mm). La base semovente, progettata in origine per cacciacarri leggeri o veicoli d'artiglieria che operassero dalla seconda linea, presentava anch'essa corazzature rivettate di scarso valore: 15\u00a0mm sul muso inclinate a 25\u00b0, 15\u00a0mm verticali sui fianchi, 10\u00a0mm per la bassa sovrastruttura e il retro. Una fonte si discosta un poco da questi dati, affermando che le protezioni frontali dello scafo raggiungevano i 20\u00a0mm e dando un'inclinazione delle stesse un poco differente. Il veicolo era capace di sormontare ostacoli alti 0,80 metri, superare trincee larghe 1,90 metri e guadare fino a 0,90 metri d'acqua; il raggio di sterzata minimo misurava 4,90 metri\nLa casamatta conteneva un cannone contraereo FlaK 38 da 20\u00a0mm L/112,5 con una gittata utile di metri e un peso di circa 500 chili, installato su un apposito piedistallo: il brandeggio manuale copriva l'intero orizzonte e l'alzo andava dai +90\u00b0 ai -5\u00b0, in virt\u00f9 del fatto che le sezioni superiori della casamatta, fissate a dei cardini e unite con chiavistelli, si potevano abbattere per permettere l'ingaggio di bersagli terrestri. Il FlaK 38 aveva un rateo di fuoco pari a 180-220 colpi al minuto, ognuno dei quali pesava 119 grammi e raggiungeva una velocit\u00e0 alla volata di 900\u00a0m/s. La scorta di 720/ munizioni era suddivisa in 360 granate \"Br. Spreggranate\", 360 \"Br. Spreggranate L. Spur.\" e 320 \"Panzergranate L. Spur. Zerl.\", queste ultime perforanti vista la suscettibilit\u00e0 d'utilizzo del FlaK 38. La miglior munizione di quest'ultimo tipo era per\u00f2 la \"Panzergranate Patrone 40 L. Spur.\": al momento dello sparo superava i \u00a0m/s e, grazie al nucleo in tungsteno, era capace di penetrare una piastra verticale spessa 40\u00a0mm da 100 metri. A causa della cronica deficienza del prezioso materiale, per\u00f2, pochissime di tali munizioni furono disponibili. Il FlaK 38 era asservito inizialmente a un \"Flakvisier 38\", un mirino a calcolo elettrico di forma quadrangolare a scatola con un sistema ottico dotato di specchio riflettente, collegato elettricamente ai ruotini di brandeggio e alzo in modo da seguire in maniera autonoma il bersaglio prescelto. In seguito il braccio ospit\u00f2 un \"Linealvisier 21\": un largo anello, composto da fogli di metallo stampati, era fissato a una rotaia di scorrimento e un cursore a movimento orizzontale permetteva di regolarlo; in fondo alla rotaia era assicurato un mirino a punto di allineamento non mobile per l'inquadramento del bersaglio. In generale era un sistema simile a quello utilizzato sui fucili. L'ultimo congegno a essere impiegato fu lo \"Schwebekreisvisier 30\" con una serie di anelli concentrici a indicare la distanza progressiva del bersaglio dal punto di mira, al centro delle circonferenze: il sistema fu comunque visto raramente sul Flakpanzer 38(t).\nTutti i veicoli furono dotati di una radio, sistemata nell'angolo sinistro della casamatta. L'apparecchio era dotato di un ricevitore FuG 2 con un'antenna alta 1,4 metri e una portata di 4 chilometri; il trasmettitore FuG 5 da 10 watt montava invece un'antenna da 2 metri. Altri equipaggiamenti trasportati nella casamatta erano alcune canne di ricambio, custodite in una scatola oblunga nella parte anteriore; due maschere antigas imballate nei loro contenitori ai due angoli frontali; due pistole mitragliatrici MP 40 da 9mm complete di guaine protettive in tela grossa di canapa; borse dei caricatori, appese a sostegni orizzontali fissati alle lamiere posteriori del comparto aperto."}
{"id": "2071697", "revid": "121837", "url": "https://it.wikipedia.org/wiki?curid=2071697", "title": "Regione HI", "text": ""}
{"id": "2071698", "revid": "889336", "url": "https://it.wikipedia.org/wiki?curid=2071698", "title": "Persona dell'anno", "text": "Il premio di Persona dell'anno (precedentemente noto come Uomo dell'anno o Donna dell'anno) viene assegnato con cadenza annuale dal settimanale di attualit\u00e0 statunitense \"TIME\". Negli anni \u00e8 stato assegnato a uomini, donne, coppie, gruppi di persone, idee, luoghi o macchinari che \"nel bene o nel male, hanno fatto il massimo per influire sugli eventi dell'anno\"."}
{"id": "2071700", "revid": "160832", "url": "https://it.wikipedia.org/wiki?curid=2071700", "title": "Grotta di Nereo", "text": "La grotta di Nereo \u00e8 la grotta marina sommersa pi\u00f9 grande del Mediterraneo. Si trova nel nord-ovest della Sardegna, sotto il massiccio calcareo di capo Caccia all'interno dell'AMP Capo Caccia, a ca 200 metri dalla grotta di Nettuno e a pochi chilometri da Alghero.\nScoperta.\nParticolare polemica ha assunto il merito della scoperta di questa grotta. Poich\u00e9 per la sua vastit\u00e0 e per le molteplici aperture con i due ingressi principali ben distanti fra loro e per le ovvie carenze di mezzi e di conoscenze esplorative dell'epoca, il sito \u00e8 stato cos\u00ec scoperto diverse volte nel 1957 dai primi subacquei attrezzati con ARA (autorespiratore ad aria) che frequentavano la zona. Da articoli pubblicati su \"Mondo Sommerso\" una scoperta \u00e8 attribuibile ai corallari Claudio Ripa, Ennio Falco e Alberto Novelli, molto conosciuti per aver effettuato i primi record mondiali di immersione ed essere stati tra i primi campioni di pesca subacquea, ed un'altra da Mario Musu, conosciuto subacqueo locale [l'unico che entrato per primo nel 1959 ad aver purtroppo staccato il bellissimo corallo dalla volta della grotta (250Kg)] !, tutti accomunati dal fatto che recuperavano i proiettili abbandonati alla fine della seconda guerra mondiale mentre erano in cerca di corallo rosso.\nIl nome mitologico.\nPer le varie numerose grotte che venivano man mano scoperte nei fondali di Alghero, venne deciso di dare il nome di Nereo a questa grotta, essendo la pi\u00f9 grande e maestosa del luogo, che poi si \u00e8 accertato anche del Mediterraneo, poich\u00e9 era la figura mitologica pi\u00f9 adatta ed essendo il padre delle Nereidi, che come narrano i cantori ne ebbe 50. Questo anche seguendo la stessa filosofia che ha dato il nome alla famosa grotta di Nettuno, grotta di superficie situata a poche centinaia di metri. Si aveva cos\u00ec la possibilit\u00e0 di utilizzare molti nomi per cui grotta di Anfitrite, grotta Galatea, grotta di Euridice e cos\u00ec via, anche se poi i vari nomi vennero modificati in certi casi per associazione con altri fatti successivi, come la grotta di Anfitrite ora pi\u00f9 conosciuta come grotta di Falco poich\u00e9 in seguito venne collocata una targa dedicata a Ennio Falco il primo campione di immersione in apnea.\nDescrizione.\nPer la sua grande vastit\u00e0 e spettacolarit\u00e0 abbinata alla facilit\u00e0 di accesso gi\u00e0 a pochi metri di profondit\u00e0 nonch\u00e9 al grande numero di subacquei che vi si immergono ogni anno \u00e8 considerato come uno dei santuari del mare e dei subacquei. \nSi estende per circa 300 metri di lunghezza ed ha percorsi e tunnel per circa 500 metri. Ospita praticamente la pi\u00f9 completa variet\u00e0 di specie che \u00e8 possibile osservare nel Mediterraneo tra pesci, crostacei, spugne e coloratissima vita sessile. Grazie alle leggere correnti che si formano nei vari tunnel, e quindi al costante apporto di nutrimento, sulle sue volte e pareti la vita sessile incrostante \u00e8 quindi molto rigogliosa con la presenza del pregiato corallo rosso e di spettacolari estensioni di \"Parazhoanthus\" (margherite di mare) e \"Leptopsammia\". Inoltre si fanno ammirare grandi cernie, enormi gronghi, aragoste, astici, cicale, corvine, murene e tutte le specie pi\u00f9 apprezzate dai subacquei. \u00c8 quindi uno dei luoghi pi\u00f9 adatti per effettuare riprese sia fotografiche che video ed ovviamente \u00e8 la meta preferita di tanti subacquei da ogni parte del mondo."}
{"id": "2071705", "revid": "3343", "url": "https://it.wikipedia.org/wiki?curid=2071705", "title": "La Villette (Calvados)", "text": ""}
{"id": "2071711", "revid": "2184720", "url": "https://it.wikipedia.org/wiki?curid=2071711", "title": "Potenza 84", "text": "La Potenza 84 \u00e8 stata una societ\u00e0 di pallacanestro della citt\u00e0 di Potenza.\nStoria.\nPrimi anni.\nLa Potenza 84 nacque nel 1965 sotto il nome di Invicta Potenza con il progetto di riportare in alto il basket lucano. La squadra venne fondata sulle ceneri della Cestistica Potenza con il forte aiuto di Peppino Sabia, ex presidente del gruppo Libertas. Con diversi giocatori provenienti dalla Libertas e grazie anche a diversi nuovi acquisti tra cui Dino Rossi e Nicola Dores la neo squadra riusc\u00ec a iscriversi al campionato di serie C. L'esperienza in serie C per\u00f2 non dur\u00f2 a lungo, dopo nemmeno un anno la squadra fu retrocessa nel campionato di serie D. Qui fece dei buoni piazzamenti che le permisero di restare nel campionato per pi\u00f9 di cinque anni. Le prime soddisfazioni per\u00f2 arrivarono solo nel campionato del 1967/68 con il piazzamento in quinta posizione.\nLa fusione del 1972 e l'inizio di un nuovo periodo.\nNei primi mesi del 1972 venne annunciata una fusione fra tutte le squadre del potentino, con l'obbiettivo di creare un grande team capace di raggiungere dapprima la serie B per poi approdare in A. Con il nuovo campionato di serie D del 1973 si diede il via al ricambio generazionale e si pervenne a un accordo fra le due squadre giovanili di \u00a0Potenza proprio per far giocare finalmente insieme i migliori elementi dei due vivai giovanili. Questa scelta port\u00f2 alla nascita di un grande gruppo di giovani e la squadra riusc\u00ec a riapprodare dopo diversi anni in serie C. Dopo diversi anni di successi nel 1975 arriv\u00f2 per\u00f2 un nuovo declino che riport\u00f2 quasi a sorpresa la squadra in D. Alla base della crisi vi fu senza dubbio la crescita delle squadre avversarie, favorite dal \u00a0professionismo gi\u00e0 dilagante di allenatori e giocatori in giro per l'Italia, mentre sul nostro versante si assistette a qualche indebolimento della struttura tecnica ma soprattutto per l'impegno crescente di gran parte dei giocatori nell'affrontare gli studi universitari e spostarsi a Potenza per gli allenamenti e\u00a0le partite settimanali. Ci voller\u00f2 perci\u00f2 diversi anni per rimettere in sesto la squadra, per farlo ci si bas\u00f2 principalmente su cinque concetti fondamentali:\nIl 14 maggio del 1978 venne scritta una delle pagine pi\u00f9 belle della pallacanestro lucana: la vittoria dell'Invicta Banca di Pescopagano contro lo Smefar Foggia, col netto punteggio di 111 a 78, nell'ultima partita della poule per la promozione in serie C. Questa vittoria catapult\u00f2 nuovamente il team in serie C. Di l\u00ec a poco per\u00f2 sarebbe arrivata una nuova promozione, quella in serie B. Con l'avvento degli anni 1990 l'Invicta cambi\u00f2 nome in Potenza 84 e con una serie di giusti investimenti la squadra (allenatore Tonino Bray). Milita per sedici stagioni consecutive in serie B2 sfiorando la promozione in B1 in due occasioni. Nel 2006 la societ\u00e0 affida la panchina a Giampaolo Di Lorenzo, al primo tentativo raggiunge la storica promozione in serie B1 durante la stagione 2006-07. Dopo aver chiuso all'ultimo posto il campionato 2009-10, \u00e8 stata ripescata in Serie A Dilettanti per la stagione 2010-11, retrocedendo per\u00f2 a fine stagione perdendo i play-out. Dopo aver partecipato al campionato di Divisione Nazionale B, con il raggiungimento del nono posto, il 5 luglio 2012, con un comunicato ufficiale, il Potenza 84 decide di non prendere parte al campionato di DNB nella stagione 2012-2013 per difficolt\u00e0 economiche. \nOggi.\nCon l'inizio del 2015 nel capoluogo lucano si inizia a sentire la mancanza di una squadra di basket di spessore. Si decide cos\u00ec di rifondare la vecchia societ\u00e0 sotto il nome per\u00f2 di Basilicatasport.it che a partire dal 2015 inizia a giocare nei campionati dilettantistici di serie D. In pochi anni la squadra si ritrova in serie C. Agli inizi del 2018 la societ\u00e0 viene acquistata dalla famiglia Velluzzi che la rinomina in Corporelle Basket Potenza. Nel 2019 la squadra sfiora la promozione in C gold ma a causa di problemi economici viene espulsa dal campionato e viene dichiarato il fallimento della squadra. Nel maggio 2020 la societ\u00e0 viene nuovamente rifondata, questa volta per\u00f2 dai vecchi proprietari della Basilicatasport.it che decidono di chiamarla Grizzly Pignola Basketball e di farla giocare non pi\u00f9 nel capoluogo lucano ma in un comune vicino, l'omonimo Pignola. Tra le tante societ\u00e0 giovanili controllate invece l'ultima rimasta ancora all'attivo (e con il nome iniziale della societ\u00e0) \u00e8 l'Invicta Potenza Basket. Questa viene fondata agli inizi degli anni 2000 e da quel momento ha sempre giocato in tutti i campionati giovanili di carattere nazionale e regionale. A partire dal 2015 la squadra partecipa ai campionati d'eccellenza nazionali. Memorabili risultano essere quelli dell'Under 18 nell'annata 2018/19 che videro come coach Donato Fiore con il supporto di Antonio Statuto. \nStile di gioco.\nIl gioco era caratterizzato da una grande velocit\u00e0 e aggressivit\u00e0, il pressing era un'arma tattica insuperabile, il contropiede si presentava spesso micidiale con Bilotti, De Rosa e Di Tolla, il gioco sotto i tabelloni non era pi\u00f9 un handicap perch\u00e9 Molfese, Pafundi, Ottavio, Viggiano facevano valere, oltre alla tecnica, soprattutto tempismo ed elevazione eccezionali. Nei momenti pi\u00f9 difficili scattava, invece, la zona press 1-2-1-1 che quasi sempre rappresentava una trappola per gli avversari; quando invece gli stessi avversari difendevano con quattro uomini a zona e uno in pressing sul \u201cbombardiere\u201d De Rosa, emergeva l'intelligenza tattica di Bilotti con i lunghi chiamati a giocare in una posizione pi\u00f9 lontana da canestro e De Rosa nelle insolite posizioni di \u201cpost flash\u201d o \u201cpivot basso\u201d. \nColori e simbolo.\nI colori sociali della societ\u00e0 hanno subito forti cambiamenti negli anni: inizialmente erano il nero e il bianco ma con il passare degli anni e con l'avvento del nuovo millennio si pass\u00f2 all'arancione e al viola. \nPalazzetto.\nLa societ\u00e0 ha giocato in quattro differenti palazzetti potentini:"}
{"id": "2071713", "revid": "726373", "url": "https://it.wikipedia.org/wiki?curid=2071713", "title": "Jungle Jim (serie televisiva)", "text": "Jungle Jim \u00e8 una serie TV che segue i sedici film di successo di Jim della giungla interpretati dallo stesso attore Johnny Weissmuller nei sette anni precedenti. Alla serie furono per\u00f2 aggiunti nuovi personaggi come il figlio di Jim, \"Skipper\" (interpretato dell'attore-ragazzo Martin Huston) e l'assistente, l'indigeno \"Kaseem\". La serie venne trasmessa dalla Columbia Pictures per una sola stagione e si compose di 26 episodi della durata di 30 minuti ciascuno."}
{"id": "2071715", "revid": "599013", "url": "https://it.wikipedia.org/wiki?curid=2071715", "title": "Nazionale di rugby a 15 dell'Unione Sovietica", "text": "La nazionale di rugby a 15 dell'URSS () fu la selezione nazionale di rugby a 15 che fino al 1991 rappresent\u00f2 l'Unione Sovietica in ambito internazionale.\nStoria.\nIl rugby esisteva nell'Impero russo gi\u00e0 dagli inizi del XX secolo, l\u00ec importato dagli studenti che lo avevano conosciuto nell'Europa occidentale e dalle maestranze che stavano lavorando alla ferrovia Transiberiana; trov\u00f2 terreno fertile a Krasnojarsk, in Siberia, dove tuttora ha il suo nucleo forte di appassionati e dove l'attuale nazionale russa spesso disputa i suoi incontri interni; il rugby russo sopport\u00f2 il tentativo di bando zarista e rifior\u00ec nel secondo dopoguerra sotto le insegne dell'Unione Sovietica: nacque una Federazione a met\u00e0 anni cinquanta e fu istituito un campionato (lo stesso Jurij Gagarin, il primo uomo nello spazio, praticava tale disciplina sportiva e ne era appassionato, tanto da insistere perch\u00e9 nel centro di addestramento cosmonautico di Citt\u00e0 delle Stelle, in seguito intitolato alla sua memoria, fosse prevista la possibilit\u00e0 di giocare a rugby).\nUn primo avvicinamento con il mondo occidentale si ebbe nel 1967 quando la federazione francese organizz\u00f2 una visita in Unione Sovietica nel corso della quale furono programmati quattro incontri, due in Georgia e altrettanti in Russia, ma singolarmente non fu mai messa in campo una nazionale fino al , quando l'URSS incontr\u00f2 un XV della .\nIl primo \"test match\" fu invece un mese pi\u00f9 tardi, a Praga, contro la .\nAttiva dal 1976 nella Coppa FIRA, il campionato europeo di rugby, l'URSS ebbe buoni risultati negli anni ottanta, piazzandosi seconda assoluta in quattro edizioni del torneo e con una vittoria a pari merito con Francia e Romania nella edizione del 1989-90, pi\u00f9 due terzi posti.\nIn tale periodo era l'URSS, pi\u00f9 che l', considerata la vera sfidante emergente delle quattro nazioni britanniche e della ; tra i risultati di rilievo conseguiti dai sovietici figurano una sconfitta 10-18 contro l' e, a livello giovanile, un quarto posto ai Mondiali studenteschi, ottenuti per di pi\u00f9 battendo nella fase a gironi i pari categoria della Nuova Zelanda.\nTra i giocatori messisi in luce in quel periodo figuravano il terza linea Aleksej Tichonov e l'ala Igor Mironov, gli unici due sovietici ad aver mai vestito la maglia dei .\nNel 1987 l'URSS fu invitata a prendere parte alla prima edizione della Coppa del Mondo, ma su ordine del governo sovietico la Federazione declin\u00f2 l'invito, con la motivazione ufficiale che, pur essendo il Sudafrica \u2014 all'epoca ancora in regime di \"apartheid\" \u2014 bandito dalla competizione, esso ancora era presente nell'International Rugby Football Board.\nCon lo scioglimento dell'URSS nel 1991, tuttavia, la squadra perse un importante nucleo di rugbisti della Georgia, altra roccaforte del rugby in seno all'Unione, pi\u00f9 altri talenti individuali provenienti da altre repubbliche; alla rimase una base di praticanti, dai di cui disponeva in precedenza l'URSS.\nL'ultima volta che la squadra unita fu insieme fu in occasione della Coppa FIRA 1990-92, iniziata come URSS e terminata sotto la bandiera della Comunit\u00e0 degli Stati Indipendenti.\nL'ultimo incontro come URSS \u00e8 del a Siviglia contro la (vittoria 19-16) nel citato torneo.\nIncontri e statistiche.\nComunit\u00e0 degli Stati Indipendenti.\nI due incontri disputati dalla CSI nella Coppa FIRA 1990-92:\nNazionali sorte dopo lo scioglimento dell'URSS.\nIl titolo sportivo e l'eredit\u00e0 storica della Nazionale sovietica sono passate, come in tutti gli altri sport, alla Russia.\nTuttavia esistevano gi\u00e0 realt\u00e0 locali consolidate, quali per esempio la , che aveva una propria Federazione gi\u00e0 dal 1964, sebbene non ufficialmente riconosciuta fino al 1991, quando essa divenne espressione di uno Stato indipendente.\nOggi la \u00e8 una delle squadre che, insieme alla stessa , fa parte delle prime 20 del ranking International Rugby Board.\nLa Georgia \u00e8 stata la prima selezione post-sovietica a guadagnare la qualificazione alla fase finale della Coppa del Mondo di rugby, nel 2003; in seguito ha partecipato anche alla .\nLa , invece, \u00e8 riuscita a qualificarsi alla .\nLe nazionali nate dopo lo scioglimento dell'URSS, e attive nelle competizioni internazionali ufficiali, sono:"}
{"id": "2071717", "revid": "6923", "url": "https://it.wikipedia.org/wiki?curid=2071717", "title": "Signoria di Sidone", "text": "La Signoria di Sidone fu, secondo il giurista del XIII secolo Giovanni di Ibelin, uno dei quattro maggiori Vassalli del Regno di Gerusalemme.\nTuttavia, in realt\u00e0, sembra essere stato molto pi\u00f9 piccolo rispetto degli altri ed aver avuto lo stesso livello di importanza di vari vicini, come ad esempio Toron e Beirut, che erano valvassori.\nIl suo territorio consisteva in una fascia sulla costa del Mediterraneo tra Tiro e Beirut.\nStoria.\nSidone fu conquistata dai crociati nel dicembre 1110 da Baldovino con l'aiuto di Sigurd il Crociato, re di Norvegia, in Terra Santa nell'ambito della crociata norvegese, ed assegnata ad Eustachio I de Grenier.\nFu riconquistata da Saladino nel 1187 e rimase in mano ai musulmani fino al 1193 quando Amalrico II di Gerusalemme, aiutato da crociati tedeschi al comando dell'Arcivescovo di Magonza, la riconquist\u00f2 insieme a Beirut; essi posero sotto assedio anche Toron ma sopraggiunse la morte dell'imperatore Enrico VI che indusse i tedeschi a ritirarsi, il 2 febbraio 1198.\nNel 1260, dopo che i Mongoli insieme con gli armeni ed i Crociati di Antiochia avevano conquistato Damasco, Giuliano de Grenier, Signore di Sidone e Beaufort, descritto dai suoi contemporanei come irresponsabile e superficiale, pens\u00f2 bene di attaccare e saccheggiare l'area della Beqa', in territorio mongolo.\nIl generale mongolo Kitbuqa invi\u00f2 il proprio nipote con una piccola forza per ottenere soddisfazione, ma Giuliano colse i Mongoli in un'imboscata e li uccise; Kitbuqa allora saccheggi\u00f2 la citt\u00e0 di Sidone, distruggendone le mura e massacrando i cristiani,\nanche se il castello della citt\u00e0 non fu espugnato.\nDi conseguenza, quello stesso anno Giuliano de Grenier vendette la signoria ai Cavalieri Templari\nLa citt\u00e0 fu conquistata dai Mamelucchi nel 1291, in contemporanea con la presa di Acri e Tiro.\nSignoria dello Shuf.\nUna delle regioni vassalle fu la Signoria dello Shuf, creata attorno al 1170 nel territorio della Signoria di Sidone; era incentrata sulla Cave de Tyron, la fortezza scavata nella montagna di fronte alla citt\u00e0 di Sidone.\nGiuliano de Grenier la vendette ai Cavalieri Teutonici nel 1257."}
{"id": "2071718", "revid": "287204", "url": "https://it.wikipedia.org/wiki?curid=2071718", "title": "J.League Division 1 2001", "text": "La stagione 2001 \u00e8 stata la nona edizione della J.League Division 1, massimo livello del campionato giapponese di calcio.\nClassifiche.\nPrima fase.\nLegenda:\n\u00a0\u00a0\u00a0\u00a0\u00a0 Qualificato al Suntory Championship\nNote:\nSeconda fase.\nLegenda:\n\u00a0\u00a0\u00a0\u00a0\u00a0 Qualificato al Suntory Championship\nNote:\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa alla AFC Champions League 2002-2003\n\u00a0\u00a0\u00a0\u00a0\u00a0 Ammessa alla AFC Champions League 2002-2003\n\u00a0\u00a0\u00a0\u00a0\u00a0 Retrocessa in J.League Division 2 2002\nNote:"}
{"id": "2071727", "revid": "28592", "url": "https://it.wikipedia.org/wiki?curid=2071727", "title": "Palazzo Anichkov", "text": ""}
{"id": "2071728", "revid": "327773", "url": "https://it.wikipedia.org/wiki?curid=2071728", "title": "Dolomiti di Feltre e delle Pale di San Martino", "text": "Le Dolomiti di Feltre e delle Pale di San Martino (dette anche \"Dolomiti Centro-meridionali\") sono una sottosezione delle Dolomiti. La vetta pi\u00f9 alta \u00e8 la Vezzana che raggiunge i 3.192 .\nSi trovano per la maggior parte in Provincia di Belluno (Regione Veneto) ed, in parte, in Trentino-Alto Adige.\nClassificazione.\nSecondo la SOIUSA le Dolomiti di Feltre e delle Pale di San Martino sono una sottosezione alpina con la seguente classificazione:\nDelimitazioni.\nConfinano:\nRuotando in senso orario i limiti geografici sono: Passo Rolle, Passo Valles, torrente Biois, fiume Cordevole, fiume Piave, Feltre, Sella di Arten, fiume Cismon, Passo Rolle.\nSuddivisione.\nSi suddividono in due supergruppi, cinque gruppi e trentatr\u00e9 sottogruppi:"}
{"id": "2071729", "revid": "599013", "url": "https://it.wikipedia.org/wiki?curid=2071729", "title": "B\u00e9la Bartok", "text": ""}
{"id": "2071732", "revid": "135224", "url": "https://it.wikipedia.org/wiki?curid=2071732", "title": "Daimler-Benz M150", "text": ""}
{"id": "2071747", "revid": "339392", "url": "https://it.wikipedia.org/wiki?curid=2071747", "title": "Lagorai", "text": ""}
{"id": "2071748", "revid": "729019", "url": "https://it.wikipedia.org/wiki?curid=2071748", "title": "Blasone (letteratura)", "text": "Viene definito blasone, in letteratura, un piccolo componimento in versi che consiste nel descrivere, in modo dettagliato, le caratteristiche e le qualit\u00e0 di un oggetto o, pi\u00f9 frequentemente, una parte del corpo femminile, atta a omaggiare le qualit\u00e0 del soggetto trattate.\nL'iniziatore di questa pratica \u00e8 Cl\u00e9ment Marot, che nel 1534 fa recapitare presso la corte di Ferrara, alla duchessa Renata di Francia, il primo blasone, intitolato \"Du Beau T\u00e9tin\", omaggio ai seni della ricevente.\nPrendendo spunto dal blasone, gli artisti dell'epoca rinascimentale creano il controblasone, sempre una composizione in versi, ma nel quale gli autori si prendono gioco delle bruttezze del corpo."}
{"id": "2071749", "revid": "1522738", "url": "https://it.wikipedia.org/wiki?curid=2071749", "title": "24 minuti", "text": "24 minuti (\"24 Minutes\") \u00e8 il ventunesimo episodio della diciottesima stagione de \"I Simpson\". L'episodio \u00e8 il numero JABF14.\nTrama.\nNella scuola elementare di Springfield il preside Skinner ha creato una \"Unit\u00e0 Contro le Assenze\" (UCA, sullo stile del CTU di \"24\"), mettendo Lisa a capo delle operazioni con Milhouse, Martin e Database. Quando i bulli Secco Jones, Spada e Patata iniziano a marinare le lezioni, viene assegnato a Milhouse il compito di pedinarli.\nContemporaneamente, alla centrale nucleare di Springfield viene scoperto un vasetto di yogurt scaduto e puzzolente che appartiene a Homer. Il signor Burns ordina a Homer di disfarsene; Homer tenta allora di dare lo yogurt ad Apu, ma lui si rifiuta di prenderlo a causa dell'insopportabile odore e, pur di liberarsene, porta Homer allo scaffale degli yogurt e gli offre tutto ci\u00f2 che vuole. Intanto lo yogurt, lasciato incustodito, cade nelle mani dei bulli. Uscito dal negozio, Homer svela inavvertitamente la copertura di Milhouse, che i bulli gettano nel cassonetto dell'immondizia facendolo rotolare gi\u00f9 per la strada.\nNel frattempo, Marge si rende conto di essersi dimenticata della vendita di dolci per la scuola elementare, in programma quello stesso giorno alle 15.00. Le resta solo mezz'ora per fare una torta e per guadagnare tempo aumenta la temperatura del forno a 1200 gradi fahrenheit. La torta per\u00f2 si brucia e diventa dura come una pietra, cos\u00ec Marge \u00e8 costretta a coprire il tutto con una glassa bianca e rosa.\nA casa di Secco, i tre bulli usano lo yogurt scaduto per fabbricare una potentissima bomba puzzolente che decidono di far esplodere durante la vendita di dolci della scuola. Dopo il fallito pedinamento di Milhouse, Lisa propone di chiedere aiuto a Bart che, dopo aver negoziato l'immunit\u00e0 per tutti i suoi scherzi passati e futuri, accetta l'incarico. Ma durante le indagini, una telefonata di Bart a Lisa si incrocia casualmente con un'altra telefonata tra Jack Bauer (impegnato in una sparatoria) e Chloe O'Brian; questo offre l'opportunit\u00e0 a Bart di fare uno dei suoi scherzi telefonici (sulla falsariga di quelli classici ai danni di Boe), che per\u00f2 Bauer non prende bene.\nBart viene a sapere della bomba puzzolente e ne informa Lisa ma, prima di tornare a scuola, vede Martin passare davanti a Nelson canticchiando una sciocca filastrocca senza che questi reagisca, e capisce quindi che Martin \u00e8 un agente doppiogiochista che lavora per i bulli. Prima di riuscire a riferire a Lisa di Martin, quest'ultimo gli arriva alle spalle, lo stordisce e lo porta nella camera di ventilazione, dove \u00e8 tenuta la micidiale bomba. Quando Willie trova i bulli in quella stanza cerca di scacciarli, ma i bulli hanno la meglio e imprigionano anche lui.\nAlla vendita di torte della scuola, i bulli attivano il timer della bomba: mancano 3 minuti all'esplosione. Bart, tenuto prigioniero nella camera di ventilazione con Willie, usa la sua lingua per contattare Lisa col telefono cellulare e le invia una foto della bomba puzzolente, dicendole di mandare il preside Skinner ad aprire la valvola dell'acqua di riciclo degli hot dog, in modo da mandare in corto circuito l'impianto di ventilazione. Skinner inizia a riempire la stanza d'acqua, non capendo che cos\u00ec facendo affogher\u00e0 Bart e Willie, che iniziano a galleggiare pericolosamente vicino alle taglienti pale del ventilatore. Bart cerca allora di nuotare verso l'unica finestra della stanza, che \u00e8 proprio di fronte all'aula in cui si tiene la vendita di dolci, e questo fa s\u00ec che Bart venga notato dai presenti. Il commissario Winchester spara alla finestra, ma non riesce a romperla perch\u00e9 il vetro \u00e8 antiproiettile. Marge lancia allora la sua torta bruciata come un disco, rompendo la finestra e facendo s\u00ec che Bart, Willie, la bomba e tutta l'acqua defluiscano fuori dalla stanza. Lisa pu\u00f2 quindi disinnescare la bomba un secondo prima dell'esplosione, salvando la vendita di dolci dalla puzza.\nSubito dopo, per\u00f2, Jack Bauer e tutti gli agenti del CTU fanno irruzione nella stanza, distruggendo ogni cosa. Bauer fa i complimenti a Lisa per aver sventato l'attacco dei bulli, ma arresta Bart per il suo scherzo telefonico; aggiunge che spera di aver preso la giusta decisione lasciando la sua importante missione per rintracciare Bart. Nello stesso momento esplode una bomba nucleare, ma tutti tirano un sospiro di sollievo dopo che Bauer rassicura che la bomba \u00e8 esplosa a Shelbyville.\nProduzione.\nL'intero episodio \u00e8 una parodia della serie televisiva \"24\". A differenza dei tradizionali episodi de \"I Simpson\", \"24 minuti\" non \u00e8 introdotto dalla classica sigla della serie, n\u00e9 sono presenti la frase alla lavagna di Bart e la gag del divano; inoltre gli eventi si svolgono in tempo reale, e viene fatto un uso ricorrente dello \"split screen\", in maniera del tutto simile a quanto avviene in \"24\". Al doppiaggio originale della puntata hanno preso parte i protagonisti di \"24\" Kiefer Sutherland e Mary Lynn Rajskub, che riprendono i loro ruoli di Jack Bauer e Chloe O'Brian. Inizialmente nelle intenzioni degli autori c'era l'idea di far apparire nell'episodio anche un altro personaggio di \"24\", Edgar Stiles, e che quest'ultimo venisse poi ucciso, ma in seguito l'idea venne abbandonata.\nL'episodio \u00e8 stato trasmesso in prima visione negli Stati Uniti da Fox il 20 maggio 2007, come finale della diciottesima stagione, assieme a \"Non puoi sempre dire quello Kent ti pare\". Inizialmente \"24 minuti\" doveva essere il 400\u00ba episodio de \"I Simpson\", ma alla fine \u00e8 stato programmato come 399\u00ba.\nAccoglienza.\nRobert Canning di IGN ha definito \"24 minuti\" come il miglior episodio della diciottesima stagione de \"I Simpson\", assegnandogli un punteggio di 9.6/10, e dichiarando in proposito che \u00abquesta intelligente, divertente, parodia di \"24\" \u00e8 stata cos\u00ec buona da andare molto vicina a far riscattare l'intera stagione\u00bb. Ha inoltre aggiunto che \u00abanche se gran parte della diciottesima stagione \u00e8 stata piuttosto mediocre, \"24 minuti\" rimarr\u00e0 tra i migliori [episodi de \"I Simpson\", \"ndr\"] di tutti i tempi\u00bb.\nRiconoscimenti.\nL'episodio si \u00e8 aggiudicato un Annie Award nel 2008 come \"Best Writing in an Animated Television Production\"."}
{"id": "2071751", "revid": "287204", "url": "https://it.wikipedia.org/wiki?curid=2071751", "title": "J.League 1995", "text": "La stagione 1995 \u00e8 stata la terza edizione della J.League, massimo livello professionistico del campionato giapponese di calcio.\nAvvenimenti.\nIl campionato, svoltosi tra il 18 marzo e il 6 dicembre 1995, present\u00f2 una novit\u00e0 regolamentare che vide la reintroduzione dei punti per determinare la posizione in classifica di ciascuna squadra partecipante: il sistema di assegnazione previde tre punti per la squadra vincente, uno per la perdente ai tiri di rigore e zero per la squadra che avrebbe perso l'incontro entro i tempi regolamentari o supplementari. Per effetto delle iscrizioni del Cerezo Osaka e del Kashiwa Reysol furono allargati i quadri delle squadre partecipanti, con quattordici compagini presenti all'avvio.\nIl campionato fu vinto dallo Yokohama Marinos, che ottenne il suo primo titolo da squadra professionistica prevalendo, con due vittorie di misura, sui campioni in carica del Verdy Kawasaki.\nClassifiche.\nSuntory Series (prima fase).\nLegenda:\n\u00a0\u00a0\u00a0\u00a0\u00a0 Qualificato alla finale\nNote:\nNICOS Series (seconda fase).\nLegenda:\n\u00a0\u00a0\u00a0\u00a0\u00a0 Qualificato alla finale\nNote:\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa al Campionato d'Asia per club 1996\n\u00a0\u00a0\u00a0\u00a0\u00a0 Ammessa alla Coppa delle Coppe AFC 1996-1997\nNote:"}
{"id": "2071759", "revid": "61146", "url": "https://it.wikipedia.org/wiki?curid=2071759", "title": "Gian Franco Terenzi", "text": ""}
{"id": "2071761", "revid": "119389561", "url": "https://it.wikipedia.org/wiki?curid=2071761", "title": "Giuseppe Josca", "text": "Biografia.\nNato a Melfi da genitori lucani, lavor\u00f2 come cronista RAI fino al 1959, anno in cui entr\u00f2 nella testata del Corriere della Sera, come corrispondente per l'estero.\nMolti dei suoi libri, come pure i suoi articoli, nascono da esperienze di lavoro all'estero.\nHa scritto diversi saggi e biografie di personaggi illustri.\nNel 2007 ha ricevuto il Premio giornalistico \"Citt\u00e0 di Salerno\".\nOpere.\nTra le sue opere si ricordano: "}
{"id": "2071762", "revid": "1745361", "url": "https://it.wikipedia.org/wiki?curid=2071762", "title": "Dolomiti di Fiemme", "text": "Le Dolomiti di Fiemme (dette anche \"Monti della Val di Fiemme\") sono un massiccio montuoso delle Dolomiti e sono collocate in Trentino-Alto Adige e, in parte minima, in Veneto. La vetta pi\u00f9 alta \u00e8 la Cima d'Asta con i suoi 2847 . Prendono il nome dalla Val di Fiemme che si inserisce al loro interno.\nGeologia.\nLe Dolomiti di Fiemme non sono generalmente costituite da dolomia, se non per il gruppo del Latemar, ma da granito e porfido.\nA Predazzo \u00e8 presente il Museo Geologico delle Dolomiti, visitato da tutti gli appassionati del mondo.\nClassificazione.\nLa SOIUSA vede le Dolomiti di Fiemme come una sottosezione alpina e vi attribuisce la seguente classificazione:\nLa Partizione delle Alpi inseriva questo gruppo montuoso nella sezione alpina n. 18 delle Dolomiti.\nAltre classificazioni le vedono estranee alle Dolomiti. Per esempio l'AVE le vede come un gruppo alpino a s\u00e9 stante e vi assegna il n. 53 di 75 nelle Alpi Orientali.\nDelimitazioni.\nConfinano:\nRuotando in senso orario i limiti geografici sono: Passo Rolle, fiume Cismon, Valsugana, Valle dell'Adige, Valle Isarco, Val d'Ega, Passo di Costalunga, Val di Fiemme, Val Travignolo, Passo Rolle.\nSuddivisione.\nSecondo la SOIUSA si suddividono in due supergruppi, cinque gruppi ed undici sottogruppi:\nI due supergruppi sono separati dalla Val di Cembra e dalla Val di Fiemme.\nVette principali.\nLe montagne principali sono:"}
{"id": "2071763", "revid": "80095402", "url": "https://it.wikipedia.org/wiki?curid=2071763", "title": "Pavlovsk (reggia)", "text": ""}
{"id": "2071764", "revid": "1892728", "url": "https://it.wikipedia.org/wiki?curid=2071764", "title": "Non puoi sempre dire quello Kent ti pare", "text": ""}
{"id": "2071766", "revid": "124123", "url": "https://it.wikipedia.org/wiki?curid=2071766", "title": "Max Slevogt", "text": "Pittore impressionista famoso soprattutto per i suoi paesaggi, \u00e8 stato insieme a Lovis Corinth e Max Liebermann, uno dei massimi rappresentanti dell'en plein air.\nBiografia.\nNacque l'8 ottobre 1868 a Landshut, in Germania. Dal 1885 al 1989 studi\u00f2 all'Accademia di Monaco di Baviera e i suoi primi dipinti furono tutti in bianco e nero, nel tipico stile della citt\u00e0 di quegli anni. Nel 1889 visit\u00f2 Parigi e inizi\u00f2 a frequentare l'Acad\u00e9mie Julian. Nel 1896 disegn\u00f2 delle caricature per i periodici \"Simplicissimus\" e \"Jugend\", mentre l'anno seguente fece la sua prima mostra individuale a Vienna.\nVerso la fine degli anni '90 Slevogt arriv\u00f2 al successo. Viaggi\u00f2 di nuovo a Parigi, dove present\u00f2 nel padiglione tedesco di una mostra a livello mondiale il suo quadro \"Scheherezade\" e dove rimase molto colpito dai dipinti di \u00c9douard Manet. Nel 1901 si un\u00ec alla Berliner Secession.\nDurante un viaggio in Egitto nel 1914 realizz\u00f2 21 tra disegni ed acquerelli e nel ritorno si ferm\u00f2 in Italia. Nel giugno dello stesso anno acquist\u00f2 la tenuta Neukastel. Dopo lo scoppio della Prima guerra mondiale fu inviato come ufficiale-pittore sul fronte occidentale. L'esperienza che ne deriv\u00f2 fu tale che l'artista cambi\u00f2 il proprio stile in modo tale da descrivere meglio gli orrori della guerra. Nello stesso anno divenne membro dell'Accademia Reale delle Arti di Berlino.\nNe 1924 disegn\u00f2 lo scenario per l'opera di Mozart \"Don Giovanni\" per il teatro di Dresda. Nel 1929 venne organizzata una grande mostra in occasione del suo sessantesimo compleanno all'Accademia delle Arti di Prussia, a Berlino. Nell'ultimo anno della sua vita lavor\u00f2 al murale religioso \"Golgotha\" nella chiesa della pace di Ludwigshafen, vicino al Reno. Sar\u00e0 distrutto da un bombardamento durante la Seconda guerra mondiale.\nMor\u00ec in Germania nel 1932. Il suo corpo sar\u00e0 poi sepolto nella cripta della famiglia Finkler vicino alla sua dimora a Neukastel, che sar\u00e0 poi chiamata Slevogthof in suo onore."}
{"id": "2071767", "revid": "1776051", "url": "https://it.wikipedia.org/wiki?curid=2071767", "title": "Guglielmo II (vescovo di Torino)", "text": "Biografia.\nGuglielmo II fu vescovo di Torino dal 906 al 928, ovvero nel periodo immediatamente successivo alle scorrerie perpetrate in Piemonte dai pirati saraceni che distrussero e saccheggiarono molte chiese della diocesi.\nAccolse i monaci profughi dall'Abbazia piemontese di Novalesa, di cui fu il protettore. Alcune fonti lo riportano anche come sospeso dall'incarico di vescovo per tre anni dal Papa, ma l'informazione risulta infondata.\nMor\u00ec a Torino probabilmente attorno al 928."}
{"id": "2071769", "revid": "36426", "url": "https://it.wikipedia.org/wiki?curid=2071769", "title": "Salita al Calvario (Bosch Madrid)", "text": "La Salita al Calvario \u00e8 un dipinto a olio su tavola (150x94 cm) di Hieronymus Bosch, databile al 1498 circa e conservato nel Palacio Real di Madrid.\nStoria.\nL'opera \u00e8 citata tra i dipinti che Filippo II di Spagna, grande collezionista di opere di Bosch, invi\u00f2 all'Escorial nel 1574. Larsen ipotizz\u00f2 che fosse un'opera giovanile (1475-1480), Cinotti matura (1505-1507) e l'analisi dendrocronologica l'ha infine collegata a dopo il 1498, con possibili interventi di bottega.\nNonostante l'alta qualit\u00e0 dell'opera la critica vi si \u00e8 soffermata relativamente poco, per la mancanza di quel repertorio di mostri, storpi e figure grottesche che tanto hanno appassionato l'esegesi sull'artista.\nDescrizione e stile.\nVicino al primo piano, Cristo sta trasportando la croce, piegato in due dal peso ma con uno sguardo di paziente sopportazione, rivolto allo spettatore che \u00e8 cos\u00ec invitato a immedesimarsi nella sua sofferenza, secondo le pratiche della \"devotio moderna\" di cui Bosch era al corrente.\nAttorno a lui si trova una moltitudine di personaggi dalle vesti sgargianti, impegnati ora ad aiutarlo, reggendo la croce, ora a punirlo con frustate, come l'uomo vestito di rosso al centro, il cui gesto in corso \u00e8 evidenziato dal volo del vaporoso panneggio. Il soldato davanti a Cristo, dall'espressione dura ed enigmatica, pure si rivolge allo spettatore e mostra sulla spalla una mezzaluna, che evoca il nemico musulmano. Dietro, nel corteo, si trova rappresentata un'interessante variet\u00e0 di fisionomie grottesche.\nLontani, nel paesaggio terso, animato da strabilianti costruzioni, Maria e Giovanni sfogano il loro dolore in disparte."}
{"id": "2071776", "revid": "287204", "url": "https://it.wikipedia.org/wiki?curid=2071776", "title": "Metodo degli ammassi in movimento", "text": "In astrometria, il metodo degli ammassi in movimento (in inglese moving cluster method) ed il metodo dei punti convergenti strettamente correlati (in inglese closely related convergent point method) sono degli strumenti, principalmente di interesse storico, utilizzati per determinare la distanza degli ammassi stellari. Tali metodiche, utilizzate soprattutto della prima met\u00e0 del XX secolo, sono state oggi largamente soppiantate da nuove tecniche pi\u00f9 accurate.\nIl metodo degli ammassi in movimento si basa sull'osservazione del moto proprio e dello spostamento (\"shift\") secondo l'effetto Doppler di ciascuno dei componenti dell'ammasso. Tale metodica si basa sull'idea che finch\u00e9 tutte le stelle sono vicine tra loro e legate da vincoli gravitazionali, esse tenderanno a muoversi verso un comune punto di convergenza nel cielo; tuttavia questo \u00e8 dovuto essenzialmente ad un effetto di prospettiva.\nLa distanza dell'ammasso \u00e8 ricavata dagli astronomi tramite la formula:\ndove formula_2 \u00e8 la distanza in parsec, formula_3 la velocit\u00e0 in km/s e formula_4 \u00e8 lo spostamento angolare misurato in secondi d'arco all'anno (\"/yr)\nUtilizzo storico ed attuale.\nIl metodo \u00e8 stato utilizzato solamente per un modesto numero di ammassi; questo perch\u00e9 la tecnica, per funzionare, necessita di distanze relativamente brevi (al massimo alcune centinaia di parsec) e di ammassi non troppo diffusi, di modo che possano essere considerati come una porzione unitaria del cielo. Tale metodo risulta inoltre di difficile applicazione, rispetto a metodi meno astrusi come la parallasse trigonometrica; inoltre, i valori ottenuti sono afflitti da una considerevole incertezza, che rende il risultato meno affidabile rispetto a quello ottenuto con misurazioni pi\u00f9 precise come quelle condotte dal satellite Hipparcos. Per tali ragioni, il metodo \u00e8 stato usato solamente per alcuni decenni, fino alla scoperta di nuove metodiche pi\u00f9 precise ed efficaci\nTra gli ammassi su cui \u00e8 stata applicata questa tecnica, sicuramente i pi\u00f9 famosi sono quello delle Iadi e le Pleiadi, entrambi situati nella costellazione del Toro: infatti, il metodo degli ammassi in movimento \u00e8 stata l'unica tecnica efficace in mano agli astronomi per determinare, con una discreta precisione, la distanza reale di tali raggruppamenti stellari."}
{"id": "2071785", "revid": "767487", "url": "https://it.wikipedia.org/wiki?curid=2071785", "title": "Ercole Luigi Morselli", "text": "Biografia.\nNato a Pesaro, figlio di Antonio Morselli (un ispettore demaniale originario del Piacentino) e Annetta Celli, si trasfer\u00ec con la famiglia a poche settimane di vita a Modena, dove comp\u00ec gli studi elementari, poi a Firenze a seguito del padre, che vi mor\u00ec nel 1895. Studi\u00f2 prima al regio ginnasio Galilei, poi al liceo Dante Alighieri sotto l'italianista Orazio Bacci. In quell'ambiente divenne amico di Giovanni Papini e Giuseppe Prezzolini.\nMorselli inizi\u00f2 gli studi di medicina nel 1899, poi dopo due anni pass\u00f2 a quelli di letteratura, ma in entrambi i casi senza successo e interruppe gli studi. Negli anni successivi ebbe una vita assai turbolenta, con molti viaggi; quasi senza un soldo con l'amico Federico Valerio Ratti si imbarc\u00f2 prima per Citt\u00e0 del Capo, poi per Buenos Aires, dove si un\u00ec a un comitato garibaldino e altri centri del Sudamerica, poi viaggi\u00f2 anche fino in Inghilterra e in Francia a Parigi.\nDopo il suo ritorno in Italia, giunto a Roma Morselli intraprese la sua carriera letteraria, che fu quasi sempre segnata da notevoli difficolt\u00e0 economiche, tanto che la madre dovette mantenerlo per lungo tempo. Nel 1907 si spos\u00f2 civilmente e l'anno successivo gli nacque un figlio. Nel 1910 la sua tragicommedia \"Orione\" ottenne grande successo, ma senza che Morselli raggiungesse la stabilit\u00e0 economica almeno fino al 1919, con il successo di \"Glauco\", un dramma rappresentato a Roma.\nLavor\u00f2 anche per il cinema: dopo essere stato impiegato come comparsa, diresse la Santoni Films e scrisse diversi soggetti cinematografici fra il 1914 e il 1916; fu anche coregista di un film del 1916, che fu per\u00f2 stroncato dalla critica.\nDurante gli anni della prima guerra mondiale torn\u00f2 al teatro. Gli ultimi anni furono segnati da continue difficolt\u00e0 economiche e dalla tubercolosi. Ricoverato d'urgenza alla clinica Morgagni, un ospedale romano, vi mor\u00ec nel 1921.\nIl suo lavoro ha alla base i miti classici rivisti in chiave moderna. Tra le sue opere le maggiori sono \"Orione\", che ha per protagonista un semidio con desideri molto terreni, e \"Glauco\", che racconta di un pescatore diventato dio del mare che scopre che la felicit\u00e0 non deriva dal potere. Ha rappresentato per la sua epoca una alternativa al mito dannunziano proponendo figure di antieroi. Con il racconto \"La donna-ragno\" (1915) \u00e8 stato inoltre uno dei precursori della fantascienza in Italia. \nIl suo dramma \"Belfagor\" venne utilizzato da Claudio Guastalla come soggetto per il libretto dell'opera omonima del 1926 di Ottorino Respighi, il \"Glauco\" per l'opera omonima del 1922 di Alberto Franchetti."}
{"id": "2071797", "revid": "121837", "url": "https://it.wikipedia.org/wiki?curid=2071797", "title": "Moving cluster method", "text": ""}
{"id": "2071798", "revid": "121837", "url": "https://it.wikipedia.org/wiki?curid=2071798", "title": "Metodo dei punti convergenti strettamente correlati", "text": ""}
{"id": "2071800", "revid": "121837", "url": "https://it.wikipedia.org/wiki?curid=2071800", "title": "Closely related convergent point method", "text": ""}
{"id": "2071807", "revid": "47353016", "url": "https://it.wikipedia.org/wiki?curid=2071807", "title": "WPAN", "text": ""}
{"id": "2071811", "revid": "167080", "url": "https://it.wikipedia.org/wiki?curid=2071811", "title": "Scilace di Carianda", "text": ""}
{"id": "2071813", "revid": "72396", "url": "https://it.wikipedia.org/wiki?curid=2071813", "title": "Antonio Venditti (politico)", "text": "Biografia.\nNato in una umile famiglia cerretese, grazie alla sua caparbiet\u00e0 e agli sforzi della madre che \"gli comprava i libri di scuola con i suoi digiuni\", riusc\u00ec a laurearsi in giurisprudenza a Napoli e ad iniziare la professione forense nella citt\u00e0 partenopea.\nGiovanissimo, si dedic\u00f2 alla vita politica divenendo consigliere provinciale nel 1895.\nNel 1892 si candid\u00f2 per la prima volta al Parlamento ma fu sconfitto. Si candid\u00f2 nuovamente ma senza successo nel 1895 e nel 1897. Nelle elezioni politiche del 1900 invit\u00f2 i suoi sostenitori a non chiedergli di candidarsi suggerendo al suo posto l'avv. Armando Ungaro, figlio di Michele Ungaro. Alla fine il Venditti accett\u00f2 la candidatura ma sub\u00ec un'altra sconfitta.\nSostenitore di Giovanni Giolitti, capeggiava il \"partito di sotto\" che a Cerreto Sannita era opposto al \"partito di sopra\" stretto attorno al senatore Giuseppe D'Andrea, sonniniano. Gli uomini del Venditti, al grido di \"\u00e8 o non \u00e8, viva Venditti\", occuparono la sala delle votazioni nel 1902, impedendo agli avversari di votare e scatenando le vive proteste del D'Andrea che espose alla Camera dei deputati, tornata del 30 marzo 1903, le sue lamentele al Giolitti il quale rispose: \"Sulle elezioni di Cerreto [...] sono i costumi che bisogna cambiare\".\nDopo diversi insuccessi venne finalmente eletto nel 1904, nel 1909 e nel 1913 nel collegio uninominale di Cerreto Sannita.\nFu rieletto nel 1919 con il sistema proporzionale.\nIn Parlamento fu molto contrario all'ingresso dell'Italia nella prima guerra mondiale anche se successivamente cambi\u00f2 opinione. Secondo alcuni biografi questa sua iniziale posizione contraria alla guerra aliment\u00f2 del malumore fra i suoi sostenitori.\nFu il relatore di diversi progetti di legge come quelli sulle farmacie e sul latifondo nell'Italia meridionale.\nNel 1908 present\u00f2 un progetto di legge per la costituzione del comune di Ponte, all'epoca frazione di Paupisi (atto C. 954 del 7 marzo 1908). L'iniziativa non and\u00f2 a buon fine ma nel 1913 un nuovo progetto di legge presentato assieme al collega Leonardo Bianchi (atto C.1429 del 7 giugno 1913) ottenne parere favorevole e Ponte pot\u00e9 diventare comune autonomo.\nNella XXV legislatura, e precisamente dal 1920 al 1923, fu membro della Commissione parlamentare di inchiesta sulle spese di guerra che aveva il compito di verificare le spese effettuate dallo Stato durante la prima guerra mondiale e di denunciare eventuali irregolarit\u00e0.\nNel 1924 si ritir\u00f2 dalla vita politica.\nVisse gli ultimi anni di vita nella sua casa partenopea di via Cisterna dell'Olio."}
