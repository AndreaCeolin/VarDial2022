{"id": "2060492", "revid": "1219625", "url": "https://it.wikipedia.org/wiki?curid=2060492", "title": "Storia della Repubblica di Venezia", "text": "La storia della Repubblica di Venezia inizia convenzionalmente con la nascita delle prime autonomie politiche nell'omonima laguna e dalla fondazione del Ducato di Venezia, e termina con l'annessione napoleonica del Veneto, comprendendo un periodo di oltre un millennio.\nVenezia \u00e8 una citt\u00e0 che nasce sui resti di un sistema di insediamenti periferico della \"X Regio\" romana detta \"Venetia et Histria\", che in seguito alle invasioni barbariche, gi\u00e0 dal VI secolo, iniziarono a popolarsi di latini qui immigrati, al sicuro dagli assalti germanici, grazie alla protezione dell'Impero bizantino, dall'et\u00e0 di Giustiniano presente sul territorio in diverse forme amministrative. La lontananza geografica dalla capitale imperiale Costantinopoli, da Ravenna, e il crescente sviluppo economico furono le circostanze che permisero alla popolazione locale di raggiungere una discreta autonomia amministrativa che port\u00f2 poi alla nascita di uno Stato autonomo comunemente noto come Repubblica di Venezia. In breve la citt\u00e0 conquist\u00f2 l'egemonia politica e militare nell'Adriatico e, fino alla Battaglia di Lepanto, in tutto il Mediterraneo, diventando pure il principale porto marittimo e centro di scambi economici. La societ\u00e0 veneziana sent\u00ec ampiamente della grandezza del proprio Stato, partecipando attivamente alle decisioni e alle azioni militari internazionali, tanto che da un'organizzazione e cultura prettamente municipale a Venezia si form\u00f2 presto una identit\u00e0 territoriale e un ordine civile a carattere nazionale. Va fatto notare che Venezia dal 1300 al 1500 \u00e8 la terza citt\u00e0 pi\u00f9 popolata d'Europa e fino al 1700 una delle prime 5 in Europa.\nOrigine ed et\u00e0 ducale.\nLa Repubblica di Venezia sembra aver avuto origine dai territori bizantini della \"Venetia maritima\", dipendenti sin dalla met\u00e0 del VI secolo dall'Esarcato di Ravenna, a seguito delle conquiste dell'imperatore Giustiniano I. Alcuni storici stabiliscono la data del 21 marzo 421 la nascita di Venezia da parte dei consoli patavini esuli da Padova. Infatti sempre nel 421 fu consacrata la Chiesa di San Giacomo di Rialto ancora oggi considerata la chiesa pi\u00f9 antica di Venezia.\nOppure un'altra data proposta \u00e8 il 401.\nNel 452 l'arrivo degli Unni distrugge Aquileia e le altre citt\u00e0 del Veneto spingendo una moltitudine di profughi, provenienti perfino da Roma, a cercare riparo nelle isole lagunari.\nLa popolazione lagunare inizi\u00f2 a governarsi con istituzioni autonome, capeggiate da tribuni eletti da un'assemblea popolare.\nNel 537 Venezia invi\u00f2 navi armate a fianco della flotta bizantina per rifornire e dare sostegno al generale Belisario assediato in Roma dai Goti.\nLa provincia della \"Venetia et Histria\" venne travolta nel 568 dall'invasione dei Longobardi, che ne occuparono l'entroterra, relegando i \"Venetici\" nelle aree costiere e lagunari, dove si svilupparono nuovi centri urbani: Grado, Caorle, Eracliana, Equilio, Torcello, Rivoalto, Metamauco, Chioggia e altri.\nNel 580 l'imperatore Tiberio II tent\u00f2 di riordinare l'assetto territoriale aggregando questi territori nell\"eparchia\" Annonaria, ma gi\u00e0 nel 584 l'imperatore Maurizio separ\u00f2 i territori venetici da Ravenna, costituendoli in distretto col nome greco di \"Venetik\u00e0\".\nLa nascita del Ducato.\nTra la fine del VII secolo e gli inizi dell'VIII secolo come le altre province bizantine d'Italia la \"Venetia\" venne eretta in ducato, con a capo un governatore sia militare sia civile avente il titolo di \"dux\".\nSecondo la tradizione il primo duca della \"Venetia\" fu l'opitergino - o eracleense - Paolo Lucio Anafesto, l'inizio del cui governo \u00e8 convenzionalmente posto nel 697, durante il regno di Leonzio, posticipabile per\u00f2 al 698 stando alla \"Chronicon Altinate\", mentre il diacono Giovanni fa risalire l'evento addirittura agli anni della reggenza imperiale di Anastasio II, dunque attorno al 713, attribuendo inoltre l'elezione agli stessi Venetici.\nIl nuovo duca riusc\u00ec a consolidare i confini attraverso un trattato col re longobardo Liutprando, ma cadde ucciso poi nel 717 in una congiura organizzata da nobili equiliani.\nSuccedette quindi a Paoluccio Anafesto come duca il suo vecchio \"magister militum\", Marcello Tegalliano . Questi si trov\u00f2 a dover affrontare l'annosa e spinosa questione delle due sedi rivali del patriarcato di Aquileia - la longobarda Aquileia, appunto, e la venetica Grado - ciascuna delle quali rivendicava l'esclusiva legittimit\u00e0. Egli intervenne dunque presso papa Gregorio II, perorando la causa del patriarca Donato di Grado e ottenendo per lui il riconoscimento del titolo patriarcale di Grado come sede autonoma. Marcello, poi detto \"Tegalliano\", mor\u00ec nel 726. Pare si trattasse di morte naturale e che sia stato sepolto a Eraclea.\nLa rivolta anti-iconoclasta.\nLa morte di Marcello Tegalliano giunse in un momento di grave crisi politica provocata dalle conseguenze dei provvedimenti iconoclasti ordinati dall'imperatore Leone: nel 726 l'Italia cadde cos\u00ec preda di rivolte intestine e molti ducati bizantini insorsero contro Costantinopoli e Ravenna. I \"veneti\" in rivolta nominarono cos\u00ec autonomamente nel parlamento a Eraclea tra i tribuni un \"dux\" (dal latino, &lt;comandante&gt;; da cui poi sarebbe derivato il termine \"doge\"), nella persona di Orso Ipato.\nDella situazione approfittarono nel 727 i Longobardi che occuparono Bologna e minacciarono Ravenna, provocando la fuga dell'esarca Paolo. Per reazione, papa Gregorio II esort\u00f2 il duca Orso a fornire aiuto all'esarca. Nel 728 la capitale Ravenna venne riconquistata dai Bizantini aiutati dai Veneziani; l'autorit\u00e0 di Orso Ipato fu legittimata l'anno successivo, 728, con la concessione imperiale del titolo di \"Ipato\".\nIl regime dei \"magistri militum\".\nAgli inizi dell'VIII secolo una nuova e grave rivolta scosse l'Esarcato: guidata da Giorgio Ioanniccio, a seguito dell'applicazione delle norme del concilio in Trullo, condannante la pratica latina del celibato ecclesiastico, la ribellione assorb\u00ec l'attenzione del nuovo esarca Eutichio, che riusc\u00ec per\u00f2 infine a soffocarla. L'esarca riusc\u00ec anche a riportare sotto il completo controllo bizantino la \"Venetia\": approfittando infatti dell'assassinio del duca Orso, coinvolto nell'ennesimo scontro tra Eracliana ed Equilio, Eutichio ordin\u00f2 nel 738 che il governo del ducato fosse assegnato a magistrati militari annuali, i \"Magistri Militum\". Garantitosi cos\u00ec la fedelt\u00e0 della \"Venetia\" e la riscossione delle sue tasse, Eutichio ripar\u00f2 nel 740 nelle lagune allorch\u00e9 i Longobardi occuparono nuovamente Ravenna. L'anno successivo, 741, Eutichio riprese la citt\u00e0 con l'aiuto del \"magister militum\" Gioviano Cepanico, che venne in cambio nominato \"Ipato\". Il potere bizantino sull'Italia appariva tuttavia in inarrestabile declino, mentre nella Venezia si riaccendevano per l'ennesima volta gli scontri tra le citt\u00e0 rivali di Eracliana ed Equilio.\nLa conquista dell'elettivit\u00e0 ducale.\nNel 742 il nuovo \"magister militum\" Giovanni Fabriciaco, eracleense, intervenne pesantemente nelle dispute interne in favore della propria citt\u00e0. Gli scontri risultarono talmente violenti che uno dei teatri del confronto venne in quel periodo persino ribattezzato \"canale homicidiale\" (\"canale dell'omicidio\"). La situazione, divenuta intollerabile, port\u00f2 infine alla deposizione dell'ultimo maestro dei soldati e al trasferimento della capitale a Metamauco, dove con la concessione imperiale i \"Venetici\" si videro conferita la potest\u00e0 all'autonoma nomina del \"Dux\": il potere venne dunque affidato al figlio dell'ultimo duca, Teodato Orso. L'evento sanc\u00ec per la prima volta il diritto esclusivo della \"Concione\" popolare, cio\u00e8 l'assemblea generale degli uomini liberi e del clero, alla nomina del supremo magistrato.\nLa caduta dell'Esarcato.\nIl governo di Teodato dovette far fronte a una situazione di sempre crescente minaccia longobarda: nel 743 Liutprando si impossess\u00f2 di Cesena e l'esarca Eutichio, sentendosi direttamente minacciato, chiese aiuto a Papa Zaccaria, il quale intercesse presso il re per ottenere la salvezza di Ravenna, avviando al contempo i primi contatti con Pipino, maggiordomo di palazzo del re dei Franchi Childerico III, alla ricerca di alleati in grado di tener testa ai Longobardi.\nAppena pochi anni dopo tuttavia, nel 751, il re longobardo Astolfo prese d'assalto Ravenna, ponendo fine all'Esarcato. Eutichio si rifugi\u00f2 a Bari, ma non fu mai pi\u00f9 in grado di riprendere la citt\u00e0. Di fronte alla tragica situazione dei Bizantini, il Ducato di Venezia si ritrov\u00f2 quasi completamente isolato nell'Adriatico settentrionale. Il duca Teodato, reag\u00ec rinforzando la propria frontiera meridionale, rimasta sguarnita dopo la caduta di Ravenna, erigendo la nuova fortezza della Torre delle Bebbe, nei pressi dell'antica foce dell'Adige. Il nuovo assetto politico conseguente al declino del potere imperiale influ\u00ec anche nella componente amministrativa del territorio: al trasferimento della capitale a Malamocco dovette infatti coincidere anche la vittoria definitiva del partito insulano, mercantile e legato ai commerci marittimi, contro quello dei fondiari e degli agrari legato agli ultimi lembi di terraferma.\nLa popolazione romanica dell'Esarcato, frattanto, perso il riferimento rappresentato dall'Esarca, trov\u00f2 come unico riferimento il papato, che si poneva come erede del sistema giuridico e sociale imperiale: Stefano II, spaventato dal successo di Astolfo, acceler\u00f2 cos\u00ec l'alleanza con i Franchi di Pipino contro il re longobardo, inaugurando una nuova politica per tutta la Chiesa occidentale. Pipino, dal canto suo, invi\u00f2 ambasciatori al Papa per saggiarne la disponibilit\u00e0 a incoronarlo re dei Franchi al posto dell'imbelle Childerico: il papa puntualmente ordin\u00f2 l'arresto e la tonsura del re, che venne deposto, permettendo a Pipino di instaurare una nuova dinastia. Fatto l'accordo, nel 754 i Franchi calarono in Italia, battendo Astolfo e costringendolo ad abbandonare le recenti conquiste, consegnandole a papa Stefano II attraverso la \"Promissio Carisiaca\".\nMentre accadevano proprio questi avvenimenti il ducato di Teodato venne bruscamente interrotto da una congiura, che port\u00f2 nel 755 brevemente al potere Galla Gaulo.\nDopo l'insignificante e brevissima reggenza di Galla Gaulo, terminata nel 756, segu\u00ec quella di Domenico Monegario. Il nuovo duca vide per\u00f2 il proprio potere limitato dalla presenza di due tribuni, eletti per affiancarlo e controllarne l'operato, forse per volont\u00e0 del partito fondiario che trovava nell'antico sistema tribunizio un sostegno al proprio potere agrario. Nel corso degli otto anni successivi il Monegario tent\u00f2 invano di liberarsi della tutela tribunizia, ma, non riuscendovi, fin\u00ec infine per soccombere: deposto e scacciato, venne sostituito dall'eracleense Maurizio Galbaio.\nIl tentativo di annessione franca.\nI Venetici - scoraggiati dalle lotte createsi durante il ducato del Monegario - preferirono non ricorrere pi\u00f9 alla nomina dei tribuni supervisori, cosicch\u00e9 il nuovo duca, libero dal loro controllo e lontano da quello del suo signore, il \"basileus\" di Costantinopoli, pot\u00e9 iniziare a configurare il proprio potere con piglio monarchico: su modello degli imperatori bizantini, egli adott\u00f2 la pratica di associazione al trono del proprio successore designato, prendendosi come collega, o \"co-Dux\", il figlio Giovanni.\nMaurizio e Giovanni si trovarono ben presto a dover fronteggiare un nemico molto pi\u00f9 pericoloso di quelli che avevano sino ad allora minacciato la Venezia. Divenuto infatti nuovo sovrano dei Franchi, Carlo, figlio di Pipino, papa Adriano I ricorse nuovamente nel 774 all'aiuto d'oltralpe per contrastare il pericolo longobardo, rappresentato dalle mire di re Desiderio: sceso dunque in Italia, Carlo riusc\u00ec facilmente ad aver ragione di Desiderio e a proclamarsi \"rex Longobardorum\". Tra le conseguenze di questo enorme rivolgimento politico vi fu il riconoscimento a Carlo, da parte di papa Adriano, del diritto sul controllo della Venezia e dell'Istria, che il papa stesso riteneva sua propriet\u00e0 in quanto antiche province dell'Esarcato. La decisione provoc\u00f2 ben presto attriti con le popolazioni lagunari, dove vennero a formarsi due opposti partiti: uno filo-franco, capeggiato dal patriarca Giovanni IV, e uno filo-bizantino, capeggiato dai due dogi.\nNel 785 le prime schermaglie diplomatiche con i Franchi e con il papa si risolsero con l'espulsione dei mercanti veneziani dalla Pentapoli pontificia e con la confisca di tutte le loro propriet\u00e0 nel ravennate, istigate dall'accusa - non infondata - da parte del patriarca Giovanni di condurre l'illecito commercio di schiavi ed eunuchi. Dopo questo primo colpo, terreno di scontro divenne la nuova diocesi di Olivolo (eretta nel 776 e sorta annettendo alcuni territori di Malamocco come \"Luprio\", \"Dorsoduro\" e \"Rialto\"): morto il primo vescovo, Obelerio, i dogi indicarono nel 797 come successore il greco Cristoforo Damiata, la cui nomina venne duramente avversata dal patriarca, che rifiut\u00f2 di dare la propria conferma.\nLe tensioni crebbero quindi ulteriormente allorch\u00e9, con l'incoronazione di Carlo ad \"Augusto\" nella notte di Natale dell'800, i Franchi entrarono in aperta collisione con l'Impero bizantino, il quale si considerava esclusivo depositario della tradizione imperiale. Nella Venezia si giunse dunque alla resa dei conti e, nell'802, il duca Giovanni prese d'assalto Grado, catturando e uccidendo il patriarca, cui succedette il nipote Fortunato. Quest'ultimo tent\u00f2 poco tempo dopo di vendicare lo zio ordendo una congiura contro Giovanni Galbaio, frattanto rimasto unico doge alla morte del padre. Scoperto, Fortunato venne costretto all'esilio, assieme agli altri principali esponenti del partito filo-franco. Della vittoria approfitt\u00f2 immediatamente la citt\u00e0 di Eracliana, che estese il proprio controllo a gran parte delle terre patriarcali, provocando a sua volta la reazione dell'antica rivale, Equilio, e il riaccendersi della guerra intestina. Nell'804, cos\u00ec, uno degli esuli filofranchi, l'ex-tribuno di Metamauco Obelerio Antenoreo, guadagnatosi il favore di Carlo Magno, riusc\u00ec a organizzare una rivolta a Metamauco che rovesci\u00f2 il duca Giovanni Galbaio e port\u00f2 al potere lo stesso Obelerio.\nDivenuto duca, Obelerio associ\u00f2 al governo il fratello Beato, pi\u00f9 orientato su posizioni filo-bizantine. I due si rivolsero dunque a risolvere in modo definitivo l'annoso problema causato dalle rivalit\u00e0 tra Equilio ed Eracliana. L'intervento ducale fu brutale e definitivo: le due citt\u00e0 vennero prese d'assalto, le difese abbattute e i maggiorenti deportati a Metamauco. Divenuto cos\u00ec padrone della situazione, grazie anche all'accentramento del sistema amministrativo, Obelerio nell'805 pot\u00e9 dar sfogo alle aspirazioni del suo partito ponendo la Venezia sotto la tutela franca.\nL'atto non lasci\u00f2 per\u00f2 indifferenti i Bizantini. L'imperatore Niceforo I, che gi\u00e0 aveva inviato le proprie truppe a riprendere il controllo della Dalmazia, occupata nell'806 dai Franchi, invi\u00f2 nell'Adriatico una potente flotta al comando del patrizio Niceta. Il duca Obelerio si affrett\u00f2 dunque a rinnovare l'antica fedelt\u00e0 a Costantinopoli, ricevendone in cambio il titolo di \"protospatario\". Le gerarchie filo-bizantine vennero ripristinate e il \"co-Dux\" Beato segu\u00ec Niceta a Costantinopoli con l'ordine di presentarsi al cospetto dell'imperatore, dal quale fu benevolmente accolto, ricevendo il titolo di \"Ipato\" prima di poter rientrare a Metamauco.\nNell'809 i Bizantini poterono cos\u00ec utilizzare liberamente la Venezia come base per le loro operazioni contro i Franchi. Giunse infatti dall'oriente una nuova flotta, al comando del duca di Cefalonia Paolo, con l'incarico di intavolare trattative con il nuovo re d'Italia, Pipino, figlio di Carlo, e, in caso d'insuccesso, di passare alle vie di fatto. Fallite entrambe le opzioni, Paolo lasci\u00f2 l'Adriatico, lasciando la Venezia sola contro l'ira di Pipino. Il sovrano franco attacc\u00f2 dunque il Ducato dalla terra e dal mare con l'intenzione di annetterlo definitivamente. Dopo gli iniziali successi l'operazione si arrest\u00f2 davanti alla strenua resistenza di Metamauco. La parziale distruzione della flotta franca per opera dei Venetici e le notizie riguardanti l'approssimarsi della flotta bizantina convinsero infine i Franchi ad abbandonare la Venezia e tentare l'assalto alla Dalmazia, desistendo per\u00f2 anche qui al sopraggiungere dei Bizantini.\nLa vittoria contro il fallito tentativo di conquista franco provoc\u00f2 come principale conseguenza il definitivo successo del partito filo-bizantino. Il duca Obelerio venne deposto e consegnato al plenipotenziario bizantino Arsacio, giunto per trattare la pace coi Franchi. Obelerio segu\u00ec l'ambasciatore prima alla corte carolingia di Aquisgrana, infine a Costantinopoli, dove la missione dovette in fretta rientrare per l'improvvisa morte del \"basileus\" Niceforo, caduto lungo la frontiera bulgara. Con la \"pax Nicephori\", Carlo Magno, ottenuto il riconoscimento del titolo imperiale, rinunci\u00f2 al dominio sulla laguna veneta e sulla Dalmazia. I Venetici rinnovarono la lealt\u00e0 verso Bisanzio, mantenendo per\u00f2 i vecchi privilegi e le antiche autonomie conquistate, tanto che le citt\u00e0 adriatiche non furono incluse nel nuovo sistema burocratico bizantino fondato sui themata. La supremazia filo-bizantina venne infine suggellata dall'ascesa al trono ducale di un nobile eracleense, Angelo Partecipazio, particolarmente distintosi nel corso del conflitto.\nL'et\u00e0 dei Parteciaci: la nascita di Venezia e l'origine del legame con San Marco.\nDivenuto duca, nell'812 Angelo Partecipazio spost\u00f2 la sede ducale da Metamauco, troppo coinvolta nelle precedenti vicende politiche e rivelatasi troppo esposta alle minacce esterne, trasferendola a Rivoalto, che divenne la nuova capitale ducale, al centro della laguna. Le isole centrali della laguna, infatti, dopo il lungo periodo di instabilit\u00e0 causato dalle lotte fra il partito di Malamocco e i fondiari della terraferma, si erano rivelate un nuovo rifugio per le popolazioni locali, garantendo una stabilit\u00e0 sufficiente per le principali attivit\u00e0 economiche. Cos\u00ec anche la densit\u00e0 demografica dell'area dovette aumentare attorno al VII secolo, epoca in cui sorsero le chiese di San Mois\u00e8 e San Giacomo dell'Orio. Il nuovo duca dispose la costruzione a Rialto del palazzo ducale e soprattutto la rinascita della nat\u00eca Eracliana, che venne ricostruita, col nome di \"Civitas Nova Heracliana\" come luogo di villeggiatura della famiglia ducale e delle altre famiglie pi\u00f9 eminenti di Venezia.\nIn quello stesso anno 827 succedette ad Angelo il figlio e collega Giustiniano. Il cui primo atto fu di rispondere all'imperatore d'Oriente Michele II, il quale chiedeva aiuto militare per un intervento contro i Saraceni in Sicilia, fatto che rappresentava un riconoscimento della forza militare della nascente Venezia: il successo della spedizione aument\u00f2 di molto il prestigio del Partecipazio, il quale rischiava per\u00f2 di essere scalfito politicamente dall'esito del concilio convocato a Mantova dall'imperatore franco Lotario. Questi aveva infatti ottenuto il ripristino della primazia del patriarcato di Aquileia su quello di Grado e, dunque, sull'intera chiesa veneziana, minacciandone la sottomissione e riunificazione. Questa situazione di crisi religiosa venne brillantemente superata, per\u00f2, quando giunse a Venezia il 31 gennaio 828 il corpo di San Marco, trafugato da Alessandria d'Egitto dai mercanti venetici Bon da Malamocco e Rustego da Torcello: il possesso di una simile reliquia risollev\u00f2 infatti il prestigio della chiesa di Venezia, annullando le velleit\u00e0 di riunificazione di Lotario. L'arrivo dell'Evangelista ebbe, proprio per l'enorme prestigio connesso al suo possesso, un fortissimo impatto sulla nascente citt\u00e0. Il Santo venne dichiarato immediatamente nuovo patrono dello Stato a fianco del precedente bizantino San Teodoro, iniziando ad assurgere rapidamente a simbolo stesso dello Stato veneziano.\nAl doge succedette poco dopo, nell'828, l'altro fratello, Giovanni I Partecipazio, associato \"in extremis\" al trono, il quale si trov\u00f2 per\u00f2 ben presto minacciato. L'improvviso ritorno in laguna del deposto doge Obelerio, fuggito da Costantinopoli, provoc\u00f2 infatti un'estesa rivolta delle popolazioni di Metamauco e Vigilia: i Parteciaci reagirono per\u00f2 questa volta con estremo vigore ed entrambe le citt\u00e0 vennero crudelmente punite col fuoco. Una nuova minaccia venne rappresentata per\u00f2 poco dopo dalla ribellione del tribuno Caroso, il quale riusc\u00ec a usurpare il seggio ducale per alcuni mesi, col sostegno di numerosi notabili. La situazione venne salvata dall'intervento di un altro Parteciaco, Orso Partecipazio, vescovo di Olivolo, il quale riusc\u00ec a sua volta a rovesciare il Caroso che viene accecato e i suoi alleati uccisi e a richiamare sul trono Giovanni I, giusto in tempo per la solenne consacrazione della nuova basilica di San Marco. La scelta di venire per\u00f2 a patti coi pirati slavi che minacciavano il commercio adriatico risult\u00f2 infine fatale per i Parteciaci: una nuova rivolta guidata nell'836 dai Mastalici di Rialto si oppose al governo di Giovanni e la famiglia eracleense perse il potere. Nuovi interessi economici vennero cos\u00ec a controllare il potere a Venezia: fu nominato duca Pietro Tradonico.\nAl sicuro nella nuova citt\u00e0 il ducato veneziano rimase un'isola bizantina nel mare del Medioevo feudale d'occidente, acquisendo sempre maggiore autonomia e nell'840, ad esempio, il doge di propria iniziativa promulg\u00f2 il \"Pactum Lotharii\" con il Sacro Romano Impero. In questo periodo che si venne sviluppando il sistema di famiglie patrizie in concorrenza per il potere (segno ne sono le frequenti rivolte e deposizioni dei \"Dogi\", tonsurati, accecati ed esiliati), nucleo della futura oligarchia mercantile a capo dello Stato.Nell'842 la flotta veneziana viene sconfitta dai Saraceni nei pressi di Sansego.\nIn un periodo che va dal 855 e l'880 la zecca veneziana prende forma ed incomincia a battere moneta.\nNell'864 il Tradonico venne trucidato all'uscita dalla messa di consacrazione della chiesa di San Zaccaria, uno dei simboli del potere dei Parteciaci, che l'avevano eretta grazie alla generosa donazione fatta al doge Angelo dal \"Basileus dei Romani\" Leone l'Armeno, che aveva inviato all'uopo il corpo di San Zaccaria e l'oro necessario all'edificazione. L'assassinio contrassegn\u00f2 il ritorno al potere dei Parteciaci, tra i quali venne designato il nuovo doge: Orso I. Il doge, per fugare ogni dubbio di un suo coinvolgimento, persegu\u00ec duramente gli assassini del Tradonico, ma al contempo allontan\u00f2 da Rialto i fedelissimi del predecessore, deportandoli, seppur tra concessioni e privilegi, nell'abitato di Popilia. Orso Partecipazio si rivolse prima quindi contro i saraceni che sconfigge a Taranto nel 867 ed i pirati slavi, gli accordi coi quali tanto cari erano costati alla sua famiglia, e successivamente verso Aquileia, dove strinse nell'880 un trattato con il patriarca Valperto per porre fine alle scorrerie nel territorio di Grado. In quello stesso anno dovette per\u00f2 subire un'incursione slava che port\u00f2 al saccheggio di Cittanova. Frattanto Orso Partecipaeio aveva rinsaldato i legami con Bisanzio, sposando una nipote dell'imperatore Basilio I \"il Macedone\", dalla quale aveva avuto quattro figli, e fregiandosi del titolo di \"protospatario\". Il duca, il cui legame matrimoniale con gli imperatori orientali proiettava la famiglia parteciaca a un livello mai conosciuto prima dagli esponenti del patriziato venetico, consolid\u00f2 la successione dinastica associando il figlio Giovanni II Partecipazio, che gli succedette quindi regolarmente nell'881.\nGiovanni tent\u00f2 di controllare il crescente potere commerciale di Comacchio chiedendo al papa di nominarne signore il fratello Badoario. Questi cadde per\u00f2 in un'imboscata tesagli lungo il viaggio per Roma da Marino, legittimo conte di Comacchio. Giovanni reag\u00ec allora nell 883 assaltando e distruggendo Comacchio, restituendola poi - fortemente ridimensionata - al papa. Giovanni, privo di figli, tent\u00f2 invano di assicurare la stabilit\u00e0 della dinastia trasmettendo il potere ai fratelli, ma la prematura morte di Badoario prima, quella Pietro Partecipazio, suo primo \"co-Dux\", poi, e infine la rinuncia alla successione dell'altro fratello e collega Orso I Partecipazio resero inutili tutti i suoi sforzi. Gravemente malato, alla sua abdicazione, nell'887, Giovanni II dovette accettare che la successione dinastica venisse nuovamente interrotta e che la scelta del doge ricadesse esclusivamente sulla volont\u00e0 dell'assemblea popolare. Viene eletto nuovo Doge Pietro I Candiano il quale parte con una flotta contro gli Slavi Narentani ma il 18 settembre muore in battaglia nei pressi di Macarsca. \u00c8 il primo Doge a morire in battaglia. Riprende per breve tempo potere Giovanni II Partecipazio per poi passare il potere al nuovo Doge eletto Pietro Tribuno nell'888.\nL'invasione degli Ungari.\nIl Doge Pietro Tribuno, nipote di Pietro Tradonico, il quale nel 900 si trov\u00f2 ad affrontare l'invasione degli Ungari che, approfittando del caos in cui erano sprofondati in quell'epoca i domini dei Franchi, avevano preso a compiere scorrerie nell'Italia nord-orientale, sconfiggendo persino l'imperatore Berengario. Di fronte alla minaccia il duca veneziano rafforz\u00f2 le difese delle lagune, avviando anche la costruzione di nuove mura per la difesa della nascente citt\u00e0 di Venezia.\nGli Ungari, di ritorno vittoriosi verso le loro terre invasero il Ducato, prendendo d'assalto Cittanova Eracliana, Equilio, Brondolo e le due Chioggie, avanzando quindi verso il porto di Albiola, poco a sud di Metamauco, dove vennero per\u00f2 infine respinti e sconfitti. Il doge venne ricompensato con le lodi di Berengario e col titolo di \"protospatario\" da parte di Leone VI il Saggio.\nIl Ducato tra Parteciaci e Candiani.\nNel 912, alla morte del Tribuno, il potere torn\u00f2 nuovamente nelle mani di un esponente dei Parteciaci, Orso II, il quale si impegn\u00f2 immediatamente a rinsaldare i legami con Costantinopoli, inviandovi in ambasceria il figlio Pietro e ricevendo in cambio dagli imperatori Alessandro e Costantino VII anch'egli il titolo di \"protospatario\". Nel 924, poi, il doge ottenne dal re d'Italia Rodolfo il rinnovo del privilegio di batter moneta, che nella cronaca Altinate sembra fosse gi\u00e0 stato una prima volta riconosciuto all'epoca di Carlo Magno.\nAbdicando Orso II nel 932 gli succedette Pietro II Candiano, il quale rivolse la propria attenzione all'Istria, le cui citt\u00e0 costiere chiedevano protezione contro le scorrerie degli Slavi. Il trattato di alleanza provoc\u00f2 la reazione del marchese dell'Istria Vintero, della famiglia dei Lanteri, il quale, irritato per il sopruso, confisc\u00f2 tutti i beni dei Veneziani nei suoi territori. La reazione di Pietro II fu un blocco navale che costrinse nel 933 Vintero a sottoscrivere con il Ducato di Venezia la pace di Rialto, con la quale si riconosceva libert\u00e0 di commercio e navigazione ai Veneziani sulle coste istriane. Il doge si rivolse poi contro Comacchio, che risollevatasi, minacciava nuovamente gli interessi veneziani nell'Adriatico. La citt\u00e0 venne assalita e costretta a piegarsi, approfittando della debolezza del re d'Italia Ugo di Arles, troppo impegnato nel tentativo di essere eletto imperatore e nelle dispute romane, dove il papato, proprio a seguito delle lotte di potere sorte attorno alle incoronazioni imperiali, era sprofondato nell'epoca della cosiddetta \"pornocrazia\" e giaceva nelle mani della spregiudicata senatrice Marozia.\nMorto Orso, venne eletto doge per l'ultima volta nel 939 un Parteciaco, Pietro II, figlio di Orso II, il cui breve e tranquillo dogado termin\u00f2 nel 942, quando venne eletto a succedergli Pietro III Candiano, figlio di Pietro II. Il doge dovette intervenire con un blocco navale in favore del patriarca Marino contro le minacce dell'aquileiense Lupo II, che il 13 marzo 944 firm\u00f2 la pace e la promessa di non prendere mai pi\u00f9 le armi contro Grado. Nel 948 il Candiano invi\u00f2 una spedizione di trenta navi contro i Narentani, che disturbavano il commercio veneziano, ma il risultato fu un completo fallimento, tanto che nel 945 questi arrivarono ad assalire la stessa Olivolo, rapendone il 31 gennaio dalla cattedrale di San Pietro dodici fanciulle durante la durante la \"processio scholarum\", una festa dei matrimoni. Il doge rispose inviando sulle tracce dei pirati la flotta, che li raggiunse il 2 febbraio a Caorle, sconfiggendoli e liberando le giovani donne. Nel 951, poi, Pietro III strinse accordi con il re d'Italia Berengario II, cercando poi di consolidare la dinastia candiana associando al trono il figlio Pietro IV Candiano, ma questi, decisosi ad affrettare la successione, tent\u00f2 di rovesciare il padre, venendo sconfitto ed esiliato. Pietro IV, tuttavia, alleatosi col re Berengario e col marchese di Ravenna, prese a minacciare la Venezia. Per questo motivo nel 959, Pietro III, colpevole di aver data salva la vita al figlio, venne deposto e i Venetici, per evitare la guerra, si risolsero a richiamare Pietro IV dall'esilio e a farlo doge.\nDivenuto dunque doge, Pietro vide cadere nel 961 il proprio potente alleato, Berengario, contro il quale scese in campo l'imperatore Ottone I in persona: catturato nel 963, Berengario venne esiliato e succeduto sul trono italico dallo stesso Ottone. Questo non fren\u00f2 tuttavia l'atteggiamento dispotico e autoritario di Pietro IV Candiano, che nel 966 si leg\u00f2 a Ottone sposando la longobarda Waldrada, parente dell'imperatore. Questo legame provoc\u00f2 per\u00f2 il disappunto degli imperatori orientali, che si consideravano ancora legittimamente signori della Venezia, e l'imperatore bizantino Giovanni I Zimisce intim\u00f2 nel 971 ai Veneziani di porre freno ai commerci coi Saraceni, che danneggiavano Bisanzio. Nel 973 Pietro IV Candiano vide morire anche l'altro suo grande protettore occidentale, Ottone, ma nonostante la condizione di debolezza, intenzionato a consolidare il potere. Fu la scintilla della rivolta: la popolazione si sollev\u00f2, assediando e dando alle fiamme il Palazzo e trucidando Pietro IV Candiano e il figlioletto minore: il doge, che si era circondato di mercenari stranieri, aveva contrastato gli interessi bizantini, deposto e accecato con l'accusa di simonia il vescovo di Olivolo venne gettato, cadavere, nel mattatoio pubblico.\nAppena eletto, il nuovo doge, Pietro I Orseolo, dovette sostenere i propri diritti presso l'imperatore tedesco Ottone II, sobillato contro di lui dal patriarca Vitale Candiano e dalla principessa Valdrada, scampata all'eccidio del padre e rifugiatasi presso l'imperatrice madre di Germania, Adelaide. Giunti a una composizione, il doge e l'imperatore rinnovarono gli antichi accordi tra la Venezia e il Sacro Romano Impero. Libero da questa incombenza Pietro I Orseolo pot\u00e9 cos\u00ec dedicarsi alla ricostruzione del Palazzo e della basilica di San Marco, distrutti durante la rivolta assieme a una larga parte della citt\u00e0. Il suo ducato fu tuttavia breve, pi\u00f9 attirato dalle necessit\u00e0 religiose che dalle incombenze mondane, costantemente minacciato dalle trame del patriarca Vitale, il doge rimase folgorato dall'incontro con l'abate di San Michele di Cuxa, giunto a Venezia per adorare le spoglie di San Marco. La notte del 1\u00ba settembre 978, cos\u00ec, Pietro Orseolo fugg\u00ec dalla citt\u00e0 per ritirarsi in monastero sui Pirenei, dove mor\u00ec diciannove anni dopo, meritando la canonizzazione da parte della Chiesa cattolica.\nLa fuga di Pietro consent\u00ec il ritorno al potere dei Candiani. L'assemblea nomin\u00f2 infatti doge Vitale Candiano, figlio di Pietro III e fratellastro dell'omonimo patriarca. La malferma salute del doge lo costrinse per\u00f2 ad abdicare dopo appena quattordici mesi, ritirandosi nell'abbazia di Sant'Ilario.\nSuccedette dunque nel 979 il Doge Tribuno Memmo, il cui regno venne per\u00f2 turbato dalle discordie interne. Inizialmente, infatti, l'imperatore Ottone II rinnov\u00f2 i privilegi commerciali che gi\u00e0 erano stati siglati con molti dogi, il giorno 7 giugno 983. Successivamente, le tensioni tra la fazione che appoggiava il Sacro Romano Impero, capeggiata dalla famiglia Coloprini, e quella pi\u00f9 vicina all'impero d'oriente, appoggiata dai Morosini, portarono l'imperatore d'occidente a imporre il bando dei commerci a Venezia, mentre in citt\u00e0 le propriet\u00e0 dei traditori venivano prese d'assalto. Alla morte di Ottone II, avvenuta a Roma il 7 dicembre 983, i Coloprini ottennero il perdono e tornarono a Venezia: Tribuno Memmio mand\u00f2 invano il figlio Maurizio a Costantinopoli in cerca di sostegno, ma non ottenne nulla e nel 991 fu costretto ad abdicare e a ritirarsi in convento. Nel 982 il Doge Tribuno Memmo cedette al monaco Giovanni Morosini l'isola di San Giorgio ove venne fondata l'Abbazia di San Giorgio Maggiore in tale documento viene citato Domenico Fiolarius fabbricante di ampolle. \u00c8 il primo documento che riporta una lavorazione del vetro a Venezia.\nLa grande espansione marittima e l'et\u00e0 comunale.\nNel basso Medioevo, Venezia, sempre pi\u00f9 indipendente dal lontano Impero bizantino, divenne estremamente ricca grazie al controllo dei commerci con il Levante e inizi\u00f2 a espandersi nel Mar Adriatico. Questa fase d'espansione ebbe inizio sotto la dinastia degli Orseoli, inizialmente per combattere i pirati che opprimevano con le loro incursioni le coste veneziane, e port\u00f2 a ricevere la sottomissione delle citt\u00e0 costiere istriane e dalmate e il successivo riconoscimento da parte di Bisanzio del possesso del ducato di Dalmazia.\nL'et\u00e0 degli Orseoli.\nNel 991 la \"Concio\" si trov\u00f2 dunque a eleggere doge Pietro II Orseolo, figlio di quel Pietro I fuggito in monastero sui Pirenei. Il nuovo doge ricevette dall'imperatore Basilio II Bulgaroctono la concessione di una \"crisobolla\", richiesta probabilmente ancora all'epoca del suo predecessore, che riconosceva ai veneziani l'alleggerimento delle imposizioni sulle attivit\u00e0 commerciali nell'impero quale ricompensa dell'intervento veneziano contro Ottone II in Puglia. D'altro canto il duca strinse accordi con il nuovo imperatore tedesco Ottone III, il quale, allora indebolito nella sua autorit\u00e0 in Italia, accolse di buon grado le profferte d'amicizia, riconoscendo ulteriori esenzioni ai Veneziani anche in Occidente.\nCome terza cosa, Pietro II strinse nuovi legami commerciali anche con gli stati musulmani d'Oriente e d'Occidente, incrementando la ricchezza commerciale della citt\u00e0. Quando nel 996 Ottone III di Germania scese in Italia a rivendicare i propri diritti, gli ambasciatori veneziani accorsero ad accoglierlo ancora sui passi delle Alpi: tale manifestazione di rispetto e amicizia valse al doge il privilegio di avere il figlio Pietro tenuto a cresima a Verona proprio dall'imperatore. Il giovane, avendo per padrino un personaggio di tale levatura, mut\u00f2 persino in suo onore il proprio nome in Ottone Orseolo. Nello stesso anno Pietro II Orseolo organizz\u00f2 una spedizione navale contro i pirati narentani che avevano ripreso a minacciare le coste e le rotte veneziane; i Narentani, sconfitti, iniziarono allora a vessare le popolazioni dalmate, che chiesero aiuto a Venezia. In quell'anno 998 il doge organizz\u00f2 dunque un'altra grande flotta, salpando dal porto di Lido nel giorno dell'Ascensione: i Narentani furono costretti a trattare e le citt\u00e0 della Dalmazia divennero protettorati di Venezia. La guerra continu\u00f2 tuttavia a lungo, dato che i Narentani, trovato un valido alleato nel re di Croazia, che si vedeva usurpato della propria potest\u00e0 sulle citt\u00e0 dalmate (che governava con autorit\u00e0 di duca bizantino), ripresero una dura resistenza prima di essere sconfitti definitivamente, attorno al 1000.\nAl ritorno a Venezia, nel 1001, il doge accolse in visita l'imperatore Ottone, che ne tenne a battesimo la figlia, poi, l'anno successivo, 1002, intervenne in soccorso dei bizantini, assediati dai saraceni a Bari liberando la citt\u00e0, mentre a Verona, il nuovo imperatore di Germania, Enrico II il Santo, teneva a battesimo il figlio minore di Pietro II, che assunse il nome di Enrico Orseolo. Il duca veneziano invi\u00f2 quindi a Costantinopoli i figli, Ottone e Giovanni, per chiedere all'imperatore il riconoscimento del dominio veneziano sulla Dalmazia. Il successo della missione diplomatica nella capitale orientale venne coronato nel 1003 dal matrimonio di Giovanni con la nobildonna bizantina Maria Argira, sorella dell'eparca Romano e nipote dello stesso \"basileus\" e dalla concessione del titolo di \"baduario\", ma soprattutto dal riconoscimento per Pietro II e i successori del titolo di \"Dux Veneticorum et Dalmaticorum\".\nOttone rientr\u00f2 immediatamente a Venezia con la notizia, seguito nel 1004 da Giovanni, che venne ricompensato del successo con l'associazione a \"co-Dux\". Alla morte di Giovanni, nel 1007, Pietro II associ\u00f2 al trono Ottone, poi nel 1008 fece nominare il figlio Orso vescovo di Torcello. In quell'epoca il doge si preoccup\u00f2 di ricostruire Grado e la cattedrale di Santa Maria Assunta a Torcello, abbellendo Cittanova, la basilica di San Marco e il Palazzo Ducale. Pietro II Orseolo, padre della potenza veneziana, mor\u00ec nel 1009 e fu sepolto nella chiesa veneziana di San Zaccaria.\nGli succedette Ottone Orseolo, che rafforz\u00f2 la posizione della dinastia sposando nel 1011 Maria Arpade, sorella del re d'Ungheria Stefano I e promuovendo nel 1018 il fratello Orso, neppure trentenne, a patriarca di Grado e facendogli succedere sulla cattedra torcellana l'altro fratello ecclesiastico, Vitale Orseolo, di soli vent'anni, tra le proteste del patriarca di Aquileia Poppone, che denunci\u00f2 l'irregolarit\u00e0 di queste elezioni e immediatamente dopo assalt\u00f2 Grado, approfittando del fatto che, divenuti invisi per il loro eccessivo potere, il doge e il patriarca Orso erano stati esiliati in Istria. L'attacco aquileiense gioc\u00f2 per\u00f2 in favore di Ottone, impegnato nella difesa vincente di Zara contro Cresimiro Re di Croazia, venne richiamato a Venezia, salvo essere nuovamente deposto nel 1026 in una rivolta capeggiata da Domenico Flabanico: fu preso, gli fu tagliata la barba e venne esiliato a Costantinopoli.\nSuccedette dunque come doge l'eracleense Pietro Centranico, ma la sua posizione risultava decisamente precaria. Dall'Ungheria re Stefano, sobillato dagli Orseoli e proclamandosi difensore dei loro diritti, prese a minacciare la Dalmazia veneziana, mentre il cognato di Ottone, divenuto imperatore d'Oriente come Romano III, prese a premere su Venezia per favorirne il ritorno. Gli Orseoli, dal canto loro, approfittando dell'assenza dalla citt\u00e0 del Flabanico, protettore del doge, catturarono nel 1031 il Centranico e, riservandogli lo stesso trattamento reso a Ottone, lo cacciarono dalla citt\u00e0.\nLa cacciata degli Orseoli e la prima legge costituzionale della Repubblica.\nAlla cacciata del Centranico, il patriarca Orso invi\u00f2 immediatamente a richiamare dall'esilio il fratello Ottone, per riassumere il ducato, ma questi prefer\u00ec trattenersi ancora a Costantinopoli, affidando quindi la reggenza in suo nome a Orso, in attesa che le condizioni si facessero consone a un proprio rientro. La notizia dell'improvvisa morte di Ottone nel 1032 spiazz\u00f2 per\u00f2 il reggente, che veniva di colpo a perdere i fondamenti del proprio potere, senza che vi fosse un erede designato. Nella sua qualit\u00e0 di patriarca Orso si affrett\u00f2 a incoronare doge il nipote Domenico Orseolo, nella speranza che, presentandosi a cose fatte, l'assemblea popolare approvasse la successione. L'assemblea, per\u00f2, anzich\u00e9 approvare l'operato di Orso, si sollev\u00f2 contro Domenico, costringendolo alla fuga verso Ravenna. Dopodich\u00e9 la \"Concio\", esasperata dalle continue rivolte e contese dinastiche, decret\u00f2, con quella che viene considerata la prima legge costituzionale dell'ordinamento veneziano, la perpetua abrogazione della pratica dell'associazione al trono dei \"co-Dux\", l'allontanamento dal potere di tutti i discendenti della famiglia degli Orseoli e lo stabile affiancamento al doge di due consiglieri ducali incaricati di sorvegliarne l'operato. Dopodich\u00e9 elesse doge proprio il Flabanico, che venne mandato a richiamare in citt\u00e0.\nL'espansione commerciale.\nIl ducato del Flabanico, dopo le precedenti turbolenze, trascorse tranquillo e, nel 1043, gli succedette Domenico I Contarini. Questi dovette dapprima affrontare l'occupazione di Grado da parte del patriarca aquileiense Poppone, avvenuta nel 1044. Poppone, determinato a porre fine al patriarcato rivale, commise crimini disumani incendiando case e chiese, depredando il poco che aveva lasciato nelle incursioni precedenti e distruggendo in segno sacrilego gli altari, tanto da meritarsi la minaccia di scomunica da parte di papa Benedetto IX. Morto Poppone nel 1045, il doge Contarini invi\u00f2 la flotta a riprendere la citt\u00e0. Fu a questo punto libero di rivolgersi alla Dalmazia, dove il re croato Pietro Cresimiro IV aveva spinto Zara a scacciare il conte veneziano Orso Giustinian, occupandola.\nZara venne dunque ripresa e il doge vi pose come conte il figlio Marco. Nominato frattanto \"baduario\" e \"protosebaste\" da Costantino IX Monomaco, che sperava nell'aiuto veneziano contro i Normanni che minacciavano i possedimenti imperiali nell'Italia meridionale. La richiesta di aiuto da parte dell'imperatore suggellava il riconoscimento della crescente potenza veneziana, manifestata esteriormente dall'avvio dei lavori di ricostruzione della basilica di San Marco, inaugurati nel 1050. Contro la minaccia normanna cercava l'alleanza di Venezia anche per il nuovo pontefice: papa Leone IX, rientrando dalla Germania dove era andato a raccogliere truppe dall'imperatore Enrico III, visit\u00f2 dunque nel 1051 la citt\u00e0, ricevendo la dedicazione al suo santo protettore della chiesa di San Lio, ma nessun concreto aiuto in chiave anti-normanna.\nSconfitte nel 1053 le truppe papali nella battaglia di Civitate e conquistata Bari, ultima roccaforte bizantina, i Normanni vittoriosi ottennero infine il riconoscimento papale al loro dominio sugli ex-possedimenti imperiali dell'Italia meridionale: non fu che l'ultimo di una serie di attriti tra Roma e Costantinopoli risoltasi infine il 16 luglio 1054 con il Grande Scisma tra la Chiesa cattolica e le Chiese Ortodosse. Alla disperata ricerca di alleati contro i suoi nemici orientali e occidentali, dovendo fronteggiare l'invasione dei Turchi Selgiuchidi, e non avendo ricevuto alcun aiuto da parte di Venezia contro i Normanni, l'imperatore Romano IV Diogene si risolse poi nel 1069 a riconoscere Pietro Cresimiro \"Re di Croazia e Dalmazia\", ponendo cos\u00ec le basi per i futuri conflitti sui possedimenti dalmati di Venezia. Romano cadde poi nel 1071, quando la disastrosa sconfitta nella battaglia di Manzicerta apr\u00ec ai Turchi le porte dell'Anatolia e dell'Asia Minore.\nTale era dunque la situazione quando nello stesso anno del disastro di Manzicerta venne acclamato doge Domenico Selvo. La situazione politica generale si aggrav\u00f2 ulteriormente allorch\u00e9 nel 1072 scoppi\u00f2 la lotta per le investiture tra papa Gregorio VII e il re dei tedeschi Enrico IV: Venezia, rimanendo fedele alla sua politica di equilibrio tra le grandi potenze, non parteggi\u00f2 n\u00e9 per il pontefice, n\u00e9 per il sovrano germanico. Nel sud dell'Italia, frattanto, i normanni Altavilla cominciarono a rivolgere il proprio interesse all'Adriatico e alla Grecia, entrando cos\u00ec politicamente in rotta con gli interessi veneziani. Cos\u00ec, quando nel 1081 Roberto il Guiscardo pass\u00f2 alle vie di fatto occupando Corf\u00f9 assediando Durazzo, la flotta veneziana intervenne al comando dello stesso doge in soccorso dei Bizantini e Durazzo venne liberata, salvo essere perduta poco dopo a seguito della disastrosa sconfitta bizantina.\nL'imperatore Alessio I Comneno concesse comunque in ricompensa al doge Domenico Selvo il diritto di trasmettere ai figli la carica ducale e soprattutto, nel maggio 1082, eman\u00f2 una \"Crisobolla\" con cui elarg\u00ec ai mercanti veneziani ampi privilegi ed esenzioni in tutti i principali porti e mercati della Rom\u00e0nia, incrementando enormemente il volume di traffici per Venezia. L'incremento del commercio, gi\u00e0 avviato a seguito delle nuove conquiste adriatiche, produsse un crescente dinamismo nella societ\u00e0 veneziana, testimoniato dalla nascita di nuove forme commerciali come il trattato di colleganza e dal sempre crescente attivismo politico dell'assemblea popolare, strumento di potere della classe mercantile. Frattanto, la guerra coi Normanni procedette tuttavia con operazioni navali e terrestri non favorevoli agli alleati veneto-bizantini e ben presto la posizione del Selvo, divenuto inviso per la sua aspirazione all'ereditariet\u00e0 del ducato, si fece insostenibile e, nel 1084, il doge venne destituito, tonsurato e rinchiuso in convento.\nIl nuovo doge Vitale Falier intervenne con maggiore decisione contro i Normanni, sconfiggendoli a Butrinto e costringendoli alla difensiva, sino a quando, con la morte del Guiscardo nel 1085 il suo esercito abbandon\u00f2 le posizioni raggiunte per ritornare in Puglia. Al doge l'imperatore bizantino concesse dunque il titolo di \"Duca di Venezia, Dalmazia e Croazia\" e quello di \"Protosevasto\", autorizzandolo al contempo a battere moneta stampigliando, oltre al nome dell'imperatore, la frase \"S. Marcus Venecia\". La morte nel 1089 di Demetrio, ultimo re croato, port\u00f2 all'unione della sua corona con quella ungherese di re Colommanno: l'evento, oltre a costituire un nuovo potente vicino per i possedimenti dalmati di Venezia, rinsald\u00f2 le pretese croate sulla regione a quelle ungheresi risalenti al breve regno magiaro della dinastia orseola. Mentre la nuova minaccia andava profilandosi all'orizzonte, a Venezia l'8 ottobre 1094, alla presenza del doge, del patriarca e dell'imperatore Enrico IV, si tenne la solenne consacrazione della nuova basilica di San Marco e le spoglie del Santo, miracolosamente ritrovate durante i lavori dall'antico nascondiglio in cui erano andate perdute dopo l'ultimo incendio, vennero collocate nella cripta e nuovamente occultate in un luogo noto solo al doge, al primicerio e ai procuratori di San Marco.\nLa prima crociata e la prima guerra con Bisanzio.\nNel 1095, mentre a Venezia diveniva doge Vitale I Michiel, in Francia, al concilio di Clermont, papa Urbano II, accogliendo le richieste d'aiuto contro la minaccia selgiuchida portate dagli ambasciatori bizantini, diede il via al movimento crociato. L'atto in realt\u00e0 andava ben oltre la richiesta dell'imperatore bizantino, il quale sperava semplicemente nell'invio di mercenari franchi per rinfoltire le sue truppe, ma la grande partecipazione all'appello papale rese la partenza della crociata un evento inarrestabile. Venezia, al contrario delle altre repubbliche marinare italiane, non seppe inizialmente interpretare correttamente la portata del fenomeno: non fidando nella riuscita del progetto il doge rifiut\u00f2 di prendere la croce, mentre Pisani e Genovesi, dal canto loro, fornivano aiuto e navi alla spedizione di Goffredo di Buglione.\nQuando nel 1098 i crociati conquistarono Antiochia, creando il primo nucleo degli stati crociati, il doge comprese finalmente l'importanza e la portata economica di questa guerra d'occupazione e il rischio connesso a lasciare i conseguenti vantaggi commerciali alle altre repubbliche. Nel luglio del 1099 salparono perci\u00f2 da Venezia ben 207 navi al comando congiunto di Giovanni Vitale, figlio del doge, e del vescovo di Olivolo, Enrico Contarini. A dicembre la flotta veneziana intercett\u00f2 a Rodi le navi pisane, alleate di Boemondo I d'Antiochia, entrato in contrasto con l'imperatore bizantino Alessio, e le affond\u00f2. Poi, nella primavera del 1100, la flotta veneziana si diresse verso le coste della \"Terrasanta\", dove nel frattempo Goffredo di Buglione aveva preso Gerusalemme ma, privato della flotta pisana, era impossibilitato a ricevere aiuti. Goffredo fu cos\u00ec costretto a scendere a patti con i Veneziani, che concessero i loro servizi in cambio del possesso, in ogni territorio o citt\u00e0 conquistata, di un proprio quartiere non soggetto a dazi, tasse o gabelle. Ben presto caddero Haifa, Giaffa e i territori della Siria costiera, con Mira, dalla quale i Veneziani asportarono le residue reliquie di San Nicol\u00f2, salvatesi dal precedente passaggio dei Baresi, inviandole in patria. La spedizione rientr\u00f2 quindi nel 1101. Il doge mor\u00ec nella primavera del 1102, proprio mentre il re croato-ungherese Colomanno, conquistata Zara, si faceva incoronare \"Re d'Ungheria, Croazia e Dalmazia\".\nNuovo doge venne eletto l'altro figlio di Vitale, Ordelaffo Falier. Preoccupato per la guerra con gli Ungheresi, il nuovo doge ordin\u00f2 nel 1104 la concentrazione di tutti gli \"squeri\" per la costruzione delle navi nella parte orientale della citt\u00e0, creando il primo nucleo dell'Arsenale di Venezia. La guerra dur\u00f2 dal 1105 al 1115, quando Venezia riusc\u00ec alfine a riconquistare Zara e Sebenico. Nel frattempo Ordelaffo prende parte alla crociata norvegese assediando vittoriosamente Sidone Al termine del conflitto Ungherese Ordelaffo fu dunque libero di partire per la Siria, dove continuava l'espansione crociata, partecipando alla conquista della citt\u00e0 di Acri: dal locale convento greco di \"Cristo Pantocratore\" furono asportati oro e smalti che, inviati a Venezia, formarono la \"Pala d'oro\" che decora tutt'oggi l'altar maggiore della basilica marciana. Rientrato in patria il doge dovette nuovamente intervenire contro gli Ungheresi, morendo per\u00f2 in combattimento a Zara nel 1117.\nIl doge Domenico Michiel invi\u00f2 come consuetudine nel 1118 ambasciatori al nuovo imperatore d'Oriente Giovanni II Comneno per chiedere il rinnovo dei trattati tra Venezia e l'Impero, ma il sovrano greco, irritato per la crescente arroganza dei mercanti veneziani e per il danno che la loro attivit\u00e0 privilegiata portava all'economia di Bisanzio, rifiut\u00f2 di confermare i privilegi concessi nella bolla aurea del predecessore Alessio, preferendo anzi favorire i mercanti pisani e genovesi. Approfittando della richiesta d'aiuto provenienti dai franchi d\"Outremer\" dopo la cattura del re di Gerusalemme Baldovino II da parte dei Saraceni, Venezia si offr\u00ec prontamente di accorrere in soccorso, desiderosa di inviare una potente flotta in Oriente. L'8 agosto del 1122, dopo aver nominato come reggenti il figlio e il nipote col titolo di \"Venetiarum Praesides\", il doge salp\u00f2 verso oriente piombando quindi lungo il tragitto sulla bizantina Corf\u00f9, che resistette per\u00f2 all'assedio. Nel 1123, per\u00f2, la flotta veneziana si present\u00f2 nel mare greco devastando Chio, Lesbo, Rodi e infine Cipro. Poi il doge decise di rivolgersi contro gli Egiziani, sostenendo i crociati nella conquista di Ascalona. Il Michiel strinse quindi accordi con il patriarca di Gerusalemme Guarmondo, il gran connestabile del Regno Guglielmo di Bari e il \"segretario della Soria\" Pagano, cosicch\u00e9, dopo aver trascorso il Natale a Gerusalemme, garantito ai Veneziani il possesso di un quartiere in ogni citt\u00e0 del Regno e la completa esenzione da ogni dazio, la flotta di San Marco mosse contro Sidone e Tiro, conquistata con l'inganno il 30 luglio 1124 dopo un assedio di cinque mesi. Liberatosi cos\u00ec dagli impegni con gli Stati cristiani d'Oltremare, il Doge torn\u00f2 a rivolgersi contro i bizantini, devastando Samo e Andro, facendo infine ritorno nell'Adriatico per placare le mire di Stefano II d'Ungheria che minacciava i possedimenti veneziani. Rientrato a Venezia, il doge riportava con s\u00e9, tra i numerosi bottini, i preziosi corpi di Sant'Isidoro e San Donato. Nel 1126, di fronte alle nuove devastazioni veneziane delle isole di Modone e Cefalonia l'imperatore orientale pose fine alla guerra emanando una nuova \"Crisobolla\", riconoscendo tutti i precedenti diritti gi\u00e0 concessi dal padre e incrementandoli con nuove esenzioni e monopoli.\nLa nascita del Comune.\nNel 1130 al Michiel succedette nel dogado Pietro Polani. Durante il suo dogado, nel 1143 l'assemblea popolare vot\u00f2 la costituzione di un \"Consilium Sapientium\" che operasse come propria rappresentanza permanente e affiancasse il doge nel governo: questo organo fu il primo embrione di un nuovo sistema comunale, simile a quelli contemporaneamente sviluppantisi in molte citt\u00e0 italiane, sancito anche dalla comparsa nei documenti pubblici della dicitura \"Commune Veneciarum\".\nNel 1148, contemporaneamente all'elezione a nuovo doge di Domenico Morosini, il potere ducale ricevette un nuovo colpo dall'istituzione della \"Promissio Ducis\", un giuramento di fedelt\u00e0 costituzionale da richiedere al doge al momento dell'insediamento, che, a partire da questo momento verr\u00e0 continuamente rinnovato a ogni nuova elezione, limitando progressivamente sempre pi\u00f9 i poteri del principe a vantaggio delle nascenti istituzioni repubblicane: tutta presa dal riassetto politico interno, Venezia non partecip\u00f2 alla Seconda Crociata (1145-1149). In politica estera, si mostr\u00f2 meno marcatamente filobizantino del predecessore, ottenendo il ritiro dell'interdetto papale e incassando il riconoscimento della signoria sulle Marche con il titolo di \"Dominator Marchiae\". Il Morosini mor\u00ec nel febbraio 1156.\nI conflitti coi due Imperi.\nQuando venne eletto il nuovo doge, Vitale II Michiel, la situazione politica internazionale si andava facendo critica per Venezia. Gli ambasciatori inviati a Costantinopoli trovarono che Manuele I Comneno aveva parificato i privilegi genovesi a quelli veneziani e pisani, a motivo degli screzi che si erano verificati con il doge precedente, mentre l'imperatore tedesco Federico Barbarossa si preparava a scendere in Italia per sottometterla nuovamente all'autorit\u00e0 sovrana. Oltre a ci\u00f2 Venezia il patriarca di Aquileia Ulrico di Treffen aveva saccheggiato Grado e necessitava di un'opportuna punizione.\nNel 1163, il patriarca Ulrico venne dunque sconfitto e imprigionato, salvo essere liberato per intercessione di papa Alessandro III dopo la stipula da parte di Venezia, il 7 aprile 1167, presso l'abbazia di Pontida della \"Concordia\" con i comuni della Lega Veronese e della Lega Lombarda in chiave anti-ghibellina. Il patriarca venne comunque umiliato con l'imposizione di un omaggio feudale di dodici maiali recanti sulla schiena riproduzioni delle fortezze patriarcali da consegnare in perpetuo ogni gioved\u00ec di carnevale. Frattanto Manuele Comneno aveva inviato nell'Adriatico il \"Domestico d'Oriente e Occidente\" Giovanni Ducas con una potente flotta per sostenere Ancona nella resistenza contro il Barbarossa. Non avendo trovato sostegno da parte di Venezia, irritata con lui, Manuele invi\u00f2 le proprie truppe a occupare la Dalmazia e spinse gli anconetani a danneggiare il commercio veneziano.\nPoi, proprio quando la situazione sembrava ristabilirsi, improvvisamente il 12 marzo 1171, a seguito dell'incendio della colonia genovese di Galata, di cui vennero accusati i Veneziani, l'imperatore ordin\u00f2 l'arresto di tutti i cittadini veneti presenti in Rom\u00e0nia e la confisca dei loro beni: diecimila furono i prigionieri nella sola Costantinopoli. La guerra, inevitabile, invest\u00ec per prima Ragusa, colpevole di essersi rifiutata di fornire l'aiuto militare richiesto da Venezia, prosegu\u00ec nell'Egeo, dove venne posto l'assedio a Negroponte. Vitale II commise tuttavia l'errore di credere alle proposte di pace dell'imperatore, consentendo cos\u00ec a quest'ultimo di raccogliere le forze e di chiamare in soccorso pisani e genovesi. Decimata dalla pestilenza, la flotta veneziana fece cos\u00ec mesto ritorno in patria, dove, il 28 maggio 1172 il doge venne assalito e assassinato in una congiura ordita dagli ex-ambasciatori a Costantinopoli, Ziani e Mastropiero.\nLa morte di Vitale II forn\u00ec l'occasione al partito aristocratico per una resa dei conti politica e una profonda revisione costituzionale, spingendo l'assemblea popolare a privarsi del diritto all'elezione ducale, affidandola a un collegio ristretto di undici notabili. Gli elettori nominarono doge proprio Sebastiano Ziani, il quale promosse una riforma del \"Consilium Sapientium\", che venne trasformato in assemblea sovrana col nome di Maggior Consiglio, con durata annuale. Il nuovo doge invi\u00f2 quindi ambasciatori in oriente, per cercare di riportare la pace e riaprire la strada ai commerci, ma di fronte al prolungarsi delle trattative e soprattutto alla notizia della disastrosa sconfitta subita da Manuele nella battaglia di Miriocefalo, si prepar\u00f2 a riprendere le armi, stringendo alleanza con Guglielmo II di Sicilia, storico rivale dei Bizantini e alleato del papa. Venne stretto un accordo persino con il Barbarossa, che in quel momento era in pieno conflitto con la Lega Lombarda, il quale ricevette appoggio dalla flotta veneta nell'assedio di Ancona. Manuele, resosi conto del pericolo, si risolse quindi alla pace. Forte del successo, nel 1175 il partito aristocratico promosse un nuovo tassello dell'architettura statale veneziana con la creazione del Minor Consiglio, deputato ad affiancare il doge nelle sue funzioni. \nFrattanto, dopo la sconfitta del Barbarossa nella battaglia di Legnano, il 29 maggio 1176, lo Ziani si propose come mediatore di pace, promuovendo nel maggio 1177 una conferenza a Venezia tra Federico Barbarossa, papa Alessandro III, re Guglielmo II e i rappresentanti dei comuni della Lega Lombarda, i quali firmarono alla fine la pace di Venezia. Il 12 aprile 1178, dopo aver promosso una nuova riforma costituzionale che stabiliva un'ulteriore limitazione del potere della \"Concio\" nell'elezione ducale, demandata a un nuovo organismo, la Quarantia, eletta da pochi sorteggiati all'interno di un collegio ristretto di maggiorenti, Sebastiano Ziani abdic\u00f2.\nLa terza crociata e la guerra di Zara.\nL'abdicazione dello Ziani consent\u00ec l'elezione a doge del suo ex-collega di congiura Orio Mastropiero, il quale, come primo atto, eman\u00f2 la \"Promissione dal maleficio\", compendio delle leggi vigenti e revisione delle pene. Provvide inoltre a trasformare la Quarantia in Supremo Tribunale. Quando, nel 1181, durante il breve regno di Alessio II Comneno, i coloni latini di Costantinopoli vennero massacrati, il doge riprese la politica del predecessore di alleanza con i Normanni contro il reggente e poi imperatore Andronico I Comneno.\nNell'Adriatico, frattanto, il sovrano ungherese Bela III, in guerra anch'egli con Bisanzio, occup\u00f2 nel 1183 Zara e la Dalmazia, provocando la guerra con Venezia. Quando il nuovo imperatore bizantino Isacco II Angelo, attaccato nel 1185 dai Normanni si dispose a trattare, firmando la pace con Ungheresi e Veneziani e nominando il doge \"protosevasto\", le due potenze sembrarono finalmente libere di rivolgersi l'una contro l'altra. Nel 1187, dunque, la flotta veneziana pose l'assedio a Zara, ma quando il 27 marzo 1188, nella cattedrale di Magonza, l'imperatore Barbarossa prese la croce per unirsi alla Terza Crociata, Venezia ritenne prioritario rivolgersi al grande affare dei mercati orientali: l'assedio a Zara venne tolto e la flotta si prepar\u00f2 a unirsi all'impresa nel Levante.\nAssieme alle altre repubbliche marinare Venezia concorse dunque alla presa di Tiro, San Giovanni d'Acri e delle altre localit\u00e0 costiere della Terrasanta. Nel complesso, comunque, l'intervento occidentale si rivel\u00f2 fallimentare: Gerusalemme rimase in mano alla dinastia curdo-musulmana degli Ayyubidi e il regno crociato rimase confinato alla costa. L'unico successo fu la creazione del Regno di Cipro a scapito dei Bizantini. La crociata era appena terminata e la questione ungherese non era ancora risolta quando nel 1192, ormai troppo vecchio per reggere il governo, il Mastropiero abdic\u00f2.\nLa Quarta Crociata e la conquista dello \"Stato da Mar\".\nAbdicando, Orio Mastropiero consent\u00ec la trasmissione del dogado all'ultimo dei tre ambasciatori che avevano assistito all'arresto dei Veneziani di Costantinopoli ai tempi di Manuele Comneno. Nuovo doge divenne dunque l'energico ottuagenario Enrico Dandolo, il quale come primo atto decise di porre fine alle minacce ai domini veneziani nell'Adriatico, inviando la flotta contro Zara. Questa, per\u00f2, aveva chiamato in soccorso i Pisani, i quali presero Pola prima di essere sconfitti nel 1195 e ritirarsi a Brindisi sotto la protezione degli Altavilla. Nel 1201, poi, i Pisani occuparono Bari, nel tentativo di bloccare l'accesso dell'Adriatico, ma vennero in breve scacciati. Nella stessa epoca Venezia si offr\u00ec di trasportare in Oriente per 85.000 marche imperiali d'argento i pellegrini armati della Quarta Crociata, i quali iniziarono a radunarsi per la fine di giugno del 1202. La scarsa partecipazione alla spedizione rese per\u00f2 impossibile ai crociati raccogliere la cifra pattuita con Venezia, cosicch\u00e9 in cambio del trasporto venne promesso aiuto contro la ribelle Zara.\nLa flotta veneto-crociata, al comando dello stesso Enrico Dandolo, assedi\u00f2 dunque la citt\u00e0, che venne presa l'8 novembre, mentre papa Innocenzo III lanciava la scomunica sulla spedizione, colpevole di aver aggredito una citt\u00e0 cristiana. A Zara la spedizione venne raggiunta da un'ambasceria del principe bizantino Alessio Angelo, figlio del detronizzato imperatore Isacco II, il quale chiese aiuto ai crociati per essere ristabilito sul trono. Avendo accettato i crociati di rispondere all'appello, il 25 aprile 1203 Alessio si un\u00ec alla flotta. Dopo un primo assedio di Costantinopoli da parte dei crociati l'imperatore fugg\u00ec e venne ristabilito sul trono Isacco II, il quale il 1\u00ba agosto nomin\u00f2 come co-imperatore il figlio Alessio IV, il quale permise ai crociati di svernare alle porte della citt\u00e0, promettendo loro aiuti in primavera per il proseguimento della spedizione. Durante l'inverno, per\u00f2, esplose una rivolta a Costantinopoli che detronizz\u00f2 Isacco e Alessio IV, portando al potere un nuovo imperatore, Alessio V Murzuflo, il quale sbarr\u00f2 le porte della citt\u00e0 e ordin\u00f2 ai Crociati di lasciare le sue terre.\nI crociati per risposta assediarono nuovamente Costantinopoli e, il 12 aprile 1204 la citt\u00e0 cadde. Gli occidentali vi crearono l'Impero Latino d'Oriente, che assunse le forme tipiche della feudalit\u00e0 occidentale, e, avendo Enrico Dandolo rifiutato la corona, proclamarono imperatore Baldovino di Fiandra. Venezia ottenne la costa occidentale della Grecia, la Morea, Nasso, Andro, Negroponte, Gallipoli, Adrianopoli e i porti della Tracia sul Mar di Marmara. Al doge veneziano venne assegnato il titolo di \"Dominus quartae partis et dimidiae totius Imperii Romaniae\" (\"Signore di un quarto e mezzo dell'Impero Romano d'Oriente\"), oltre che la facolt\u00e0 di nominare il Patriarca latino di Costantinopoli e i tre ottavi della citt\u00e0 di Costantinopoli. Enrico Dandolo mor\u00ec il 1\u00ba giugno 1205 all'et\u00e0 di 98 anni cadendo da cavallo di ritorno da una campagna contro i Bulgari: fu sepolto nella basilica di Santa Sofia.\nQuando nel mese di agosto giunse a Venezia la notizia della morte del Dandolo venne eletto al ducato il figlio del doge Sebastiano Ziani, Pietro, mentre a Costantinopoli i coloni veneziani e i membri della crociata eleggevano Marino Zen. Ristabilita la supremazia del proprio titolo, Pietro Ziani si preoccup\u00f2 di riformare l'elezione dei membri del Maggior e del Minor Consiglio, sottratta all'assemblea popolare e affidata a un collegio di sette elettori. Dopodich\u00e9 pass\u00f2 a consolidare le conquiste marittime, favorendo l'invio di coloni in Oriente e le spedizioni private delle famiglie patrizie per prendere possesso a titolo feudale dei territori assegnati a Venezia. Nelle Cicladi nasce dunque il vassallo Ducato di Nasso: Nasso, Paro e Milo divengono feudo dei Sanudo, Andro va ai Dandolo, Tino, Mykonos, parte di Serifo e di Ceo sono ai Ghisi, Santorini \u00e8 dei Barozzi, mentre i Querini ottengono Stampalia.\nIl complesso di questi vasti domini insulari e costieri venne a costituire quello che i veneziani chiamarono lo \"Stato da M\u00e0r\" (cio\u00e8 lo \"Stato marittimo\"). Tra il 1207 e il 1210, in particolare, particolare attenzione venne posta alla conquista del Regno di Candia(l'attuale isola di Creta), eretto nel 1208 a Ducato di Candia, e delle isole di Corf\u00f9, Modone e Corone. Nel 1211 l'isola di Candia venne suddivisa in feudi, assegnati alle principali famiglie veneziane. L'anno successivo i feudi vennero quindi raccolti in sette regioni, una - con la capitale Candia - venne assegnata al diretto controllo del Comune, le altre sei vennero invece assegnate ciascuna a uno dei sestieri di Venezia, dai quali vennero inviati coloni al comando di capitani. Nel 1214 Venezia fu poi in guerra con Padova. Il problema maggiore del dogato, l'eccessiva autonomia dei coloni veneziani a Costantinopoli, torn\u00f2 presto a ripresentarsi e nel 1224 addirittura qualcuno propose di trasferire la capitale da Venezia alla citt\u00e0 bizantina, proposta che non pass\u00f2 per un solo voto. Nel febbraio 1229, infine, il doge abdic\u00f2, rifiutandosi per\u00f2 di vedere il suo successore, Jacopo Tiepolo, esponente del partito popolare.\nIl doge Tiepolo, che gi\u00e0 era stato duca di Candia, dovette affrontare per prima la grave situazione di quell'isola, preda di rivolte, inviandovi ingenti truppe. Al contempo cerc\u00f2 di garantire la pace con le vicine citt\u00e0 di terraferma favorendo quei nobili veneziani che vi si fossero fatti chiamare quali podest\u00e0. Nel 1234, sventato anche il tentativo di annessione di Candia da parte dell'Impero di Nicea, la rivolta sull'isola venne infine domata. Un nuovo fronte si apr\u00ec per\u00f2 in patria per le scorrerie dei ghibellini di Ezzelino III da Romano sulla terraferma, dove gli Ezzelini presero il controllo di Mestre e Treviso, danneggiando il commercio veneziano con l'entroterra e provocando l'intervento della Repubblica a fianco dei guelfi. Il doge abdic\u00f2 nel maggio 1249. Succedette come doge Marino Morosini, il quale regn\u00f2 brevemente, spegnendosi nel gennaio 1253.\nLa guerra di San Saba e la rinascita dell'Impero bizantino.\nIl nuovo doge, Renier Zen, nel 1255 promosse una nuova riforma politica di stampo aristocratico, con la creazione di un consiglio ristretto di governo da affiancare al sovrano Maggior Consiglio: il \"Consiglio dei Pregadi\". In quello stesso anno Venezia si scontr\u00f2 duramente con Genova per il controllo dei mercati siriani. Il \"casus belli\" fu la contesa per il possesso del monastero di San Saba a San Giovanni d'Acri, capitale del Regno di Gerusalemme, sfociata in aperta battaglia, con la distruzione del quartiere veneto e delle navi alla fonda nel porto da parte dei Genovesi.\nVenezia, dunque, strinse alleanza con Pisa, Marsiglia e le citt\u00e0 della Provenza, affidando a Lorenzo Tiepolo il comando di una flotta con cui piomb\u00f2 nel 1256 su Acri, forzarono il porto e distruggendo tutte le navi genovesi presenti, assalendo e incendiando il quartiere rivale e conquistandone infine il castello, detto del \"Mongioia\". Le due repubbliche raccolsero quindi tutte le forze di cui disponevano in Oriente, giungendo allo scontro nelle acque di Cipro, dove i Genovesi vennero battuti, consentendo al Tiepolo di bloccare ai rivali le rotte per i mercati levantini. Genova, ripresasi nel 1257 dalle lotte interne cui la sconfitta l'aveva portata, riprese con maggior vigore la guerra, ma il 24 giugno 1258, la sua flotta venne disastrosamente battuta nelle acque di Acri: venticinque galee genovesi vennero catturate, i magazzini e il quartiere genovese nuovamente saccheggiati e distrutti. Nonostante i tentativi di intermediazione di papa Alessandro IV il conflitto continu\u00f2, spostandosi nel campo del traballante Impero Latino.\nQui Venezia si sobbarc\u00f2 quasi per intero la difesa del traballante trono di Baldovino II, nel tentativo di difendere la propria posizione dominante nel mercato di Costantinopoli. Genova, invece, strinse nel 1261 con il reggente dell'Impero di Nicea Michele Paleologo il trattato di Ninfeo, che forn\u00ec ai Niceni la necessaria protezione per riuscire nell'impresa di riconquistare Costantinopoli. Caduta la citt\u00e0 con un colpo di mano il 25 luglio e acclamato il Paleologo nuovo \"basileus\" dei Romei, i Genovesi si trovarono in una posizione di forza nel rinato Impero bizantino, scacciando i Veneziani dalla loro posizione di predominio. Cos\u00ec rafforzati i Genovesi e i Bizantini non risposero alle provocazioni della flotta veneziana inviata contro di loro e si rifiutarono di dar battaglia. La Repubblica sollecit\u00f2 allora i vassalli Duchi dell'Arcipelago a danneggiare il commercio greco, ma la loro flotta venne annientata da quella greca.\nNel 1262 i Veneziani riuscirono finalmente a intercettare la flotta genovese, battendola al largo della Morea, ma lo scontro finale si ebbe nel 1264 nella battaglia di Settepozzi, al largo della Sicilia, dove l'intera flotta de \"la Superba\" venne annientata. Sconfitti i suoi alleati, il 18 giugno 1265 l'Impero bizantino propose a Venezia un trattato di pace perpetua, ma l'accordo non trov\u00f2 l'approvazione ducale, venendo dunque ridotto a una semplice tregua quinquennale. La Repubblica, frattanto, per assicurarsi il dominio dell'Adriatico dispose la creazione di una squadra navale permanente agli ordini del \"Capitano del Golfo\". In quegli stessi anni i mercanti veneziani Niccol\u00f2 e Maffeo Polo strinsero i primi contatti con il Gran Khan dell'Impero mongolo Qublai Khan, corteggiato dalle nazioni occidentali alla ricerca di un'alleanza contro i saraceni che minacciavano di scacciarle definitivamente dagli ultimi avamposti in Siria. I mercanti veneti si fecero cos\u00ec intermediari di una possibile alleanza ripartendo nel 1266 dalla Cina con l'incarico di portare un'ambasceria del Khan a papa Clemente IV per una possibile introduzione del Cristianesimo in Cina. Renier Zen mor\u00ec nel 1268.\nVenezia in bilico tra popolari e oligarchici.\nAlla morte di Renier Zen, nel tentativo di evitare che l'elezione ducale potesse essere in qualche modo pilotata, si procedette alla definitiva riforma della formula elettorale, affidata a un complesso sistema di votazioni e sorteggi: venne chiamato dunque quale nuovo doge il figlio di Jacopo Tiepolo, Lorenzo, anch'egli come il padre esponente del partito popolare. Il doge, per compensare la progressiva perdita di potere della classe popolare nei confronti dei Patrizi istitu\u00ec la carica onorifica riservata esclusivamente ai Cittadini del \"Cancellier Grando\", supremo capo dell'amministrazione statale. Venne poi istituita la magistratura dei \"Promissori Ducali\", incaricati di redigere e aggiornare a ogni nuova elezione il giuramento di fedelt\u00e0 imposto al doge. Nel 1269, frattanto, i fratelli Polo giunsero a Roma con i messaggi del Gran Khan per il Papa, ricevendone l'incarico di condurre missionari in Cina.\nNel 1270 il doge sigl\u00f2 la pace con il Trattato di Cremona con Genova e Bisanzio, ma nello stesso anno la citt\u00e0 di Bologna sbarr\u00f2 la navigazione sul Po costruendo una fortezza a presidio del Po di Primaro, scatenando la guerra con Venezia, che vedeva bloccata una delle vie per il commercio con l'entroterra. La guerra si estese con la formazione di una Lega Italica composta da Bologna, Treviso, Verona, Mantova, Ferrara, Cremona, Recanati, Ancona e altre citt\u00e0 minori che nel 1273 riuscirono a costringere Venezia alla pace. In quello stesso anno giungevano a termine il viaggio di ritorno dei Polo - questa volta accompagnati dal giovane Marco - verso il Catai, con l'arrivo a Khanbaliq. I mercanti non riuscirono mai a portare con s\u00e9 i missionari pontifici e a siglare la sospirata alleanza, rimanendo tuttavia per alcuni anni al servizio del Gran Khan come ambasciatori e funzionari. A Venezia, invece, nel 1274 il dogado del Tiepolo venne nuovamente funestato dallo scoppio di un'estesa rivolta a Creta, con il massacro da parte dei Greci del duca di Candia e di molti nobili veneziani. Lorenzo Tiepolo mor\u00ec il 15 agosto 1275.\nGiacch\u00e9 non si trovava accordo tra le diverse fazioni, nuovo doge venne infine eletto il 6 settembre 1275 l'anziano Jacopo Contarini. Questi, come primo atto, per porre fine allo scandalo provocato dai legami matrimoniali della famiglia ducale del predecessore, promosse una legge per proibire al doge e ai figli di sposare principesse straniere. Nel 1277 riprese poi la guerra tra Ancona e Venezia, da sempre rivali nel commercio marittimo; inaspettatamente, la Serenissima venne sconfitta Nel 1279, per aumentare l'efficienza del governo, venne per la prima volta accresciuto il numero dei membri del \"Consiglio dei Pregadi\" con la creazione di una \"Zonta\". Il 6 marzo 1280, infine, il doge venne forzatamente spinto ad abdicare, ritirandosi in convento dietro compenso di un vitalizio.\nVenne dunque eletto doge Giovanni Dandolo, esponente del partito aristocratico, che in quel momento si trovava in Istria, intento a sedare una rivolta. Nel 1281 il doge strinse un trattato con Ancona tutto a proprio favore, per poter essere libero di agire contro i rivoltosi cretesi e istriani, questi ultimi sostenuti dal Principato ecclesiastico di Aquileia e dal Ducato d'Austria. Nel 1282 rifiut\u00f2 aiuto al papa contro gli Aragonesi che avevano invaso la Sicilia, venendo per questo colpito assieme alla citt\u00e0 dalla scomunica. In Oriente, poi, Genova aveva acquisito dai Bizantini l'esclusiva sull'accesso alle acque del mar Nero, dove aveva costituito le nuove colonie di Caffa e Pera. Venezia reag\u00ec stringendo alleanza con Pisa, ma questa il 6 agosto 1284 venne disastrosamente sconfitta nella battaglia della Meloria.\nNonostante ci\u00f2 e nonostante i conflitti non accennassero a risolversi, il benessere del commercio veneziano venne testimoniato in quegli stessi anni dal conio del primo Ducato \"Matapan\", moneta destinata a diventare mezzo di scambio di primo piano nel commercio mediterraneo. Gli interessi del doge erano tuttavia pi\u00f9 orientati al successo politico del partito aristocratico. Il 5 ottobre 1286, dovunque, propose una legge per circoscrivere alle famiglie gi\u00e0 al potere l'accesso al Maggior Consiglio. La proposta venne per\u00f2 clamorosamente respinta e per questo il 17 ottobre il Dandolo si risolse a presentare una soluzione meno radicale, chiedendo che l'elezione dei nuovi membri fosse sottoposta all'approvazione della maggioranza uscente, ma nemmeno questa proposta trov\u00f2 accoglimento per la forte opposizione dei popolari. Il Dandolo mor\u00ec il 2 novembre 1289.\nLa formazione del sistema oligarchico.\nNonostante la bocciatura delle loro proposte, i membri del partito aristocratico erano ancora forti, cos\u00ec il 25 novembre 1289 riuscirono a far eleggere doge Pietro \"Pierazzo\" Gradenigo, il giovane capo della loro fazione, dopo un'estenuante lotta contro il popolare Jacopo \"Scopulo\" Tiepolo, discendente diretto dei dogi Lorenzo e Jacopo, che era stato eletto a furor di popolo ma non secondo la forma stabilita. Il Tiepolo, per evitare la guerra civile, prefer\u00ec infine ritirarsi ma la divisione tra i due partiti rimase insanabile. Con la caduta nel 1291 di Acri, ultimo lembo dell\"Outremer\" cristiano, e la temporanea chiusura delle rotte per la Siria si riaccese il conflitto con Genova per il controllo dei mercati bizantini. Nello stesso anno con Decreto Dogale vengono spostate tutte le fonderie delle vetrerie nell'isola di Murano.\nNel 1293 dunque, i Veneziani, fattisi aggressivi sotto il governo del nuovo doge tentarono di bloccare una muda genovese al largo di Corone, provocando la guerra. Dopo una serie di scontri minori, le due flotte si fronteggiarono il 28 maggio 1294 nella battaglia di Laiazzo, dove i Veneziani furono duramente sconfitti. Nel 1295, per\u00f2, la flotta veneta riprese il mare al comando di Matteo Querini e di Nicol\u00f2 Barbaro, ma le due armate si fronteggiarono senza giungere allo scontro. Poco dopo i Genovesi spostarono la guerra contro Candia e le mude veneziane, ricevendo in risposta l'ingresso dei Veneziani nel Mar Nero e l'incendio di Caffa. A Costantinopoli, per\u00f2, i coloni genovesi assalirono il quartiere veneziano, ricevendo il sostegno dell'imperatore Andronico II, che fece prigionieri i Veneziani superstiti e lo stesso bailo Marco Bembo. Puntualmente, nel 1296, la flotta veneta forz\u00f2 il Bosforo e mise a ferro e fuoco tutta la costa, distruggendo la colonia genovese di Galata e gettando infine le ancore proprio di fronte alla residenza imperiale del palazzo delle Blacherne. I Bizantini abbandonarono cos\u00ec il conflitto pagando un ingente tributo di guerra.\nMentre la guerra con Genova proseguiva con alterne fortune il conflitto politico latente a Venezia esplose con la proposta, presentata dal doge il 6 marzo, di escludere le classi medie dall'accesso al Maggior Consiglio. La legge venne a stento rigettata, ma il 28 febbraio 1297 venne infine definitivamente approvata la \"Serrata del Maggior Consiglio\". Le tensioni per l'approvazione del provvedimento crebbero all'indomani della disastrosa sconfitta nella battaglia di Curzola dell'8 settembre 1298, cui segu\u00ec il nuovo massacro dei coloni veneziani ordinato dall'imperatore di Costantinopoli. La successiva pace firmata il 25 maggio 1299 a Milano sotto gli auspici di Matteo Visconti fu assai dura e lasci\u00f2 infatti strascichi economici sulla classe dei \"cittadini\", gi\u00e0 colpita politicamente dalla serrata. All'indomani dell'umiliante pace, dunque, alcuni membri del partito popolare, riunitisi attorno a Marin Bocconio, uno degli esponenti del partito appartenente alla classe dei \"Cittadini\", ordirono una congiura contro il doge. Scoperti, i congiurati vennero per\u00f2 arrestati e impiccati. Rafforzati dal successo contro la congiura il doge Gradenigo e gli oligarchici rivolsero la loro attenzione a Ferrara, dove nel 1305-1306 il marchese Azzo VIII d'Este ottenne l'invio di rinforzi coi quali avere ragione dei suoi nemici. Aveva per\u00f2 dovuto ammettere in citt\u00e0 l'insediamento di un visdomino veneziano.\nQuando Azzo III cadde malato e mor\u00ec, per\u00f2 Venezia dovette intervenire in favore dell'erede Folco d'Este contro gli zii Francesco e Aldobrandino, che dal canto loro chiesero aiuto a papa Clemente V, riconoscendo la sua signoria su Ferrara. I Veneziani occuparono la citt\u00e0, ma presto la rivolta degli abitanti lo costrinse a rinchiudersi nelle fortezze. La situazione di stallo sfoci\u00f2 il 7 ottobre 1308 nella dichiarazione di guerra di Venezia contro lo Stato della Chiesa, seguita dalla scomunica papale sul doge. L'evento apr\u00ec una profonda spaccatura tra i due schieramenti politici della citt\u00e0, coi popolari, guidati da Jacopo Querini, che si schierarono su posizioni guelfe. Il 27 marzo 1309 il papa lanci\u00f2 l'interdetto sulla citt\u00e0 di Venezia, ordinandone parimenti l'evacuazione da parte del clero, mentre ovunque all'estero esplosero violente reazioni contro i beni e i mercanti veneziani. Addirittura il cardinale Arnaldo Pelagrua annunci\u00f2 una prossima crociata contro la citt\u00e0 lagunare, mentre da numerose parti giungevano contingenti inviati alla liberazione di Ferrara.\nIl 28 agosto, infine, Venezia capitol\u00f2, abbandonando i possedimenti ferraresi. Il partito oligarchico accus\u00f2 della sconfitta il popolare Marco Querini, comandante delle forze veneziane, e in citt\u00e0 si accesero scontri tra le due fazioni che nel mese di settembre portarono a risse in Maggior Consiglio, con le famiglie Querini, i Tiepolo e i Badoer, da una parte, a fronteggiarsi con i Giustinian, i Dandolo e i Gradenigo, dall'altra: negli scontri rimase addirittura ferito il vecchio Jacopo Tiepolo. Il provvedimenti presi dal Governo contro i tumulti non fecero altro che provocare nuovi scontri nella zona di Rialto, roccaforte dei popolari. Partito Jacopo Querini, il vecchio e moderato capo dei popolari, nominato bailo a Costantinopoli, gli esponenti del suo partito iniziarono a tramare per rovesciare il doge Gradenigo e la sua fazione. L'opposizione si coalizz\u00f2 attorno alla figura del giovane Bajamonte Tiepolo e l'azione venne fissata per l'alba di domenica 14 giugno 1310. L'azione era ben congegnata e pericolosa, prevedendo il contemporaneo assalto del Palazzo Ducale da parte di tre colonne armate, con il concorso anche di genti padovane radunate da Badoero Badoer. Il tradimento di un congiurato mise per\u00f2 sull'avviso il doge, che si trov\u00f2 cos\u00ec preparato al giorno prefissato della congiura. I rivoltosi, sorpresi dalle guardie del doge vennero duramente respinti e costretti ad asserragliarsi a Rialto, dove si accinsero per\u00f2 a resistere. Il 17 giugno si giunse infine a un accordo e il Tiepolo e quanti erano con lui accettarono di lasciare la citt\u00e0 per l'esilio. Quanti erano per\u00f2 gi\u00e0 caduti nelle mani del doge non trovarono alcuna piet\u00e0: il Supremo Tribunale della Quarantia eman\u00f2 per loro la sentenza di morte.\nSchiacciata cos\u00ec l'opposizione, rase persino al suolo le propriet\u00e0 degli avversari, gli oligarchici rimasero padroni del campo. Il 10 luglio venne decretata la nascita di un nuovo organismo statale, il Consiglio dei Dieci, con funzioni di tribunale straordinario per la repressione delle minacce contro lo Stato. Venne poi costituita una milizia cittadina affidata al comando dei Capisestiere pronta ad accorrere in qualunque momento in difesa della Repubblica, oramai divenuta aristocratica sotto il governo di un \"Patriziato\" mercantile. Pochi giorni dopo vennero emanate nuove leggi per limitare l'accesso degli \"homines novi\" al Maggior Consiglio. Pietro Gradenigo, vittorioso, si spense il 13 agosto 1311. Morto il Gradenigo venne eletto doge il 23 agosto Marino Zorzi, imparentato con la famiglia Querini, la cui elezione doveva servire a sanare, almeno in parte, le conseguenze delle congiure e delle repressioni, oltre che per favorire una riappacificazione col papa dopo il disastro della guerra di Ferrara. Mor\u00ec il 3 luglio 1312.\nIl 13 luglio divenne dunque doge Giovanni Soranzo, anch'egli imparentato coi Querini, il quale ottenne finalmente nel 1313 la rimozione dell'interdetto papale sulla citt\u00e0. Durante il suo dogato venne a stabilirsi definitivamente il sistema oligarchico, con una serie di leggi che tra il 1315 e il 1322 preclusero stabilmente l'accesso al corpo patrizio, i cui membri vennero da allora registrati in un apposito \"Libro d'Oro\". Nello stesso periodo la citt\u00e0 venne visitata dal poeta Dante Alighieri e riacquis\u00ec in Oriente gli antichi privilegi sui mercati bizantini, controbilanciati per\u00f2 dalla proibizione del commercio coi musulmani decretata nel 1323 su pressione di papa Giovanni XXII. Nel 1327, poi, anche le vie commerciali verso l'entroterra presero a essere minacciate dall'espansione nel Veneto della signoria di Cangrande della Scala. Il 4 gennaio 1329 divenne doge Francesco Dandolo. In quell'epoca ormai gli Scaligeri si erano resi signori di Vicenza, Padova, Feltre e Belluno, giungendo ai margini della laguna, ponendo a Marghera la dogana.\nVenezia dal canto suo tent\u00f2 nuovamente di impadronirsi di Ferrara, approfittando della sua agitazione interna, ma il progetto venne bloccato dall'interdetto di papa Clemente V. Nel 1336 la Repubblica entr\u00f2 in lega con Firenze, Siena, Bologna, Perugia e altre citt\u00e0 minori contro le mire espansionistiche di Mastino II della Scala. Nel 1337 la coalizione si allarg\u00f2 e Mastino non fu pi\u00f9 in grado di tener testa ai suoi nemici: Padova torn\u00f2 nel dominio dei Carraresi e Venezia il 29 settembre prese il Castello di Mestre, avanzando nell'entroterra. Il 2 dicembre 1338, poi, Venezia conquist\u00f2 Treviso, primo nucleo dei suoi domini terrestri, la cui signoria gli venne quindi riconosciuta con la pace del 24 gennaio 1339, a Venezia. Il Dandolo mor\u00ec il 31 ottobre di quello stesso anno. Nuovo doge fu Bartolomeo Gradenigo, il quale, gi\u00e0 vecchio, mor\u00ec il 28 dicembre 1342, mentre a Creta nuove rivolte scuotevano il dominio veneziano.\nLa crisi alla met\u00e0 del Trecento.\nEletto risult\u00f2, il 4 gennaio 1343, Andrea Dandolo, il quale ader\u00ec alla crociata indetta da papa Bonifacio IX contro i Turchi Ottomani, che minacciavano Costantinopoli. La flotta veneziana conquist\u00f2 cos\u00ec Smirne, ma ben presto il dogado del Dandolo venne funestato dapprima dalla ribellione di Zara (1345-1347), subito ripresa, e poi, nel 1348, dal diffondersi della peste nera giunta in Italia a bordo delle galee genovesi di ritorno da Caffa, assediata dai Tartari. La peste colse la citt\u00e0 gi\u00e0 indebolita da un recente terremoto, sterminando in poco tempo i tre quinti della popolazione e provocando danni economici immensi, aggravati dalla costruzione di una nuova colonia genovese sul Bosforo, usata per sbarrare il passo alle navi veneziane. Nel 1350, dunque, nonostante i tentativi di mediazione del poeta Francesco Petrarca, Venezia - ripresasi in parte dalla peste - dichiar\u00f2 guerra a Genova dando cos\u00ec inizio alla guerra degli Stretti. Il conflitto per\u00f2 inizi\u00f2 male e Negroponte venne assediata dai Genovesi. L'anno successivo i Veneziani risposero saccheggiando Galata e spingendo l'imperatore Giovanni VI Cantacuzeno a schierarsi apertamente contro Genova. Nel 1352 un grande scontro tra le due flotte rivali si risolse senza vincitori, ma nel 1353 i Veneziani ottennero infine una vittoria nelle acque di Alghero, ma l'anno successivo dovettero subire la distruzione di Curzola, Lissa e Parenzo. Il 7 settembre 1354 il doge, affranto, mor\u00ec di crepacuore.\nNel giorno di venerd\u00ec 16 settembre venne dunque eletto Marin Falier. Il suo dogado venne inaugurato da una nuova sconfitta della flotta veneziana il 4 novembre alla Sapienza. Di fronte alla crisi, il doge tent\u00f2 di organizzare una nuova svolta politica per la Repubblica instaurando una Signoria personale, ma il complotto fu denunciato al Consiglio dei Dieci. Tutta la citt\u00e0 entr\u00f2 in subbuglio e gli esponenti della oligarchia occuparono Piazza San Marco con le armi. I cospiratori furono arrestati, interrogati, condannati a morte e giustiziati davanti al Palazzo Ducale il 15 aprile 1355. Lo stesso doge venne arrestato e condannato: la sera del 17 aprile 1355 venne dunque decapitato sulla \"Scala dei Giganti\", luogo tradizionale delle incoronazioni ducali.\nIl successore del Falier, Giovanni Gradenigo, mentre Venezia era tutta presa dai timori di congiure interne firm\u00f2 un trattato di pace con la Repubblica di Genova ponendo termine a una lunga e sfavorevole guerra. All'inizio del 1356, tuttavia, dovette affrontare l'invasione della Dalmazia da parte di Luigi I d'Ungheria. Il sovrano ungherese strinse alleanza con il duca d'Austria, con i conti di Gorizia, con il Patriarca d'Aquileia e il signore padovano Francesco da Carrara, i quali sconfissero i Veneziani ad Asolo, Ceneda e Conegliano, assediandoli nella piazzaforte di Treviso: la Repubblica si trovava dunque circondata quando l'8 agosto di quell'anno il doge mor\u00ec.\nVenne eletto doge Giovanni Dolfin, comandante delle truppe incaricate della difesa di Treviso. Una pesante sconfitta a Nervesa nel febbraio 1358, segn\u00f2 il destino negativo della guerra e Venezia si rassegn\u00f2, con la Pace di Zara del 18 febbraio 1358 a rinunciare alla Dalmazia. Il doge fu costretto ad assumere il titolo di \"Dux Veneticorum et coetera\" (\"Duca dei Veneti e altri\"). Frattanto Padova inizi\u00f2 a bloccare il commercio veneziano lungo il Brenta. Come conseguenza di tutti questi eventi, per Venezia si apr\u00ec dunque una fase di profonda crisi economica. Il dogado del Dolfin si concluse con la sua morte il 12 luglio 1361.\nDivenne quindi doge Lorenzo Celsi. Nel 1363 la crisi veneziana sembr\u00f2 accentuarsi ulteriormente con lo scoppio della grande rivolta di Candia, che coinvolse, oltre alla nobilt\u00e0 e alla popolazione greca, gran parte dei coloni veneziani, i quali, gravati dall'eccessiva pressione fiscale, tentarono di rendersi indipendenti dalla madrepatria. Il fatto era per Venezia intollerabile \u00e8 la Repubblica si prepar\u00f2 ad una grande spedizione punitiva per reprimere la ribellione, inviando a Creta nel 1364 il generale Luchino Dal Verme. L'esercito sbarc\u00f2 sull'isola nel maggio successivo ed ebbe rapidamente ragione degli insorti. Dopo questo evento l'isola perse per sempre la propria organizzazione feudale, le assemblee e i magistrati, finendo sotto il diretto controllo della Repubblica. Il doge mor\u00ec, si sospetta avvelenato, il 18 luglio 1365.\nIl nuovo doge, Marco Corner, si prodig\u00f2 per il ripopolamento della colonia di Creta, gravemente danneggiata dalla rivolta.\nLe guerre di Trieste, Chioggia.\nEletto nel 1368 Andrea Contarini, il nuovo doge si impegn\u00f2 nella guerra di Trieste, combattuta per punire la citt\u00e0 giuliana delle minacce rivolte alle rotte commerciali di Venezia nell'Adriatico, ma soprattutto per riaffermare il dominio veneto sull'Istria, minacciato dall'Austria. Trieste venne ridotta alla ragione e le mire austriache vennero fermate. Dal 1370, poi, Venezia dovette affrontare la crescente minaccia dei Carraresi, signori di Padova, i quali furono per\u00f2 costretti alla pace. I successi ottenuti vennero per\u00f2 annullati dall'effetto degli scontri occorsi il 10 ottobre 1372 a Famagosta, capitale del Regno di Cipro, in occasione dell'incoronazione di Pietro II di Lusignano, che portarono alla Guerra con Genova. Per una semplice questione di etichetta tra il console genovese e il bailo veneziano nacque infatti un diverbio che, estesosi ai nobili ciprioti, irritati per il crescente controllo di Genova sull'economia del Regno, port\u00f2 a un vero e proprio tumulto conclusosi con la defenestrazione del console e la distruzione delle propriet\u00e0 di Genova sull'isola. \"La Superba\" reag\u00ec punendo duramente Cipro e prendendone il controllo.\nNel 1376, poi, a Costantinopoli i Genovesi favorirono l'avvento al trono di Andronico IV, il quale concesse loro in premio la strategica isola di Tenedo, gi\u00e0 promessa dal padre ai Veneziani. Questi convinsero il governatore dell'isola a non adempiere agli ordini imperiali, ma questo non fece altro che provocare l'arresto del bailo e dei mercanti della colonia di Costantinopoli. Quando poi nel 1378 l'ex-imperatore Giovanni Paleologo, aiutato dai Turchi, riprese il trono rompendo l'alleanza tra Genovesi e Bizantini, Venezia strinse alleanza con Pietro II di Cipro e si risolse a entrare ufficialmente in guerra. In breve le due repubbliche tentarono di raccogliere il maggior numero di alleati possibili e il conflitto si estese cos\u00ec su larga scala all'intera Italia settentrionale e alla Dalmazia. La guerra, sempre pi\u00f9 cruenta, giunse a una svolta quando il 7 maggio 1379 i genovesi distrussero a Pola la flotta veneziana di Vettor Pisani.\nPrive di difese, le coste di Venezia vennero messe a ferro e fuoco dai Genovesi, che tra il 6 e il 16 agosto occuparono Chioggia Minore e Chioggia Maggiore, penetrando nella laguna di Venezia. Stretti d'assedio nella loro stessa citt\u00e0, i Veneziani sbarrarono i canali lagunari, armando ogni imbarcazione disponibile e mandando a richiamare dall'Oriente la flotta di Carlo Zeno mentre i cantieri dell'Arsenale lavoravano a pieno regime per approntare nuove navi. Il 22 dicembre l'inatteso contrattacco veneziano, guidato dallo stesso ottuagenario doge Contarini e da Vettor Pisani, liberato a furor di popolo dalla prigione in cui era stato gettato all'indomani della sconfitta, blocc\u00f2 la flotta genovese a Chioggia trasformando gli assedianti in assediati. Rafforzati dall'arrivo il 1\u00ba gennaio 1380 dalla flotta dello Zeno, i Veneziani presero a sottoporre i Genovesi a un bombardamento sempre pi\u00f9 duro, riconquistando a febbraio Chioggia Minore, dalla quale poterono stringere l'assedio con ancor maggiore decisione. Nonostante i tentativi di pace proposti da papa Urbano VI e dai Fiorentini, il doge e Vettor Pisani rifiutarono le proposte di resa genovesi. Tra il 23 e il 24 giugno Chioggia venne dunque riconquistata e le forze di Genova completamente annientate. La guerra si protrasse comunque per tutto il 1381, fino a che le due citt\u00e0, stremate, accettarono di firmare la Pace di Torino. Il 5 giugno 1382 il doge Andrea Contarini si spense.\nL'espansione in \"Terraferma\" e l'et\u00e0 della \"Serenissima\".\nPer secoli la Repubblica \u00e8 stata prettamente uno Stato composto dal territorio metropolitano del Dogado e dalle isole e dai territori oltremarini che costituivano il cosiddetto \"Stato da M\u00e0r\". Solo limitate inclusioni di aree del retroterra lagunare erano state effettuate per costituire capisaldi difensivi contro l'espansione delle citt\u00e0 vicine quando queste avevano minacciato di interrompere le vie commerciali di terraferma. Superata tuttavia l'epoca di crisi e il grave pericolo rappresentato dalla guerra di Chioggia, Venezia intraprese una politica sempre pi\u00f9 aggressiva nei confronti delle citt\u00e0 vicine che, alleate coi Genovesi, ne avevano messo a rischio l'esistenza.\nLe guerre con Padova e Milano.\nDurante il brevissimo dogado di Michele Morosini, durato dal 10 giugno al 16 ottobre 1382, Venezia vide crescere con sempre maggior preoccupazione la potenza dei Carraresi, che mossa guerra a Leopoldo III d'Asburgo, ottennero in feudo le piazzeforti di Ceneda, Treviso, Feltre e Belluno. Morto il doge di peste, il 21 ottobre venne nominato Antonio Venier, allora impegnato a Candia, il quale giunse in citt\u00e0 solo nei primi giorni del 1382. \nFrattanto i Carraresi, stretta alleanza con Gian Galeazzo e Bernab\u00f2 Visconti, signori di Milano, per minacciare i residui possedimenti scaligeri, intervennero anche nelle dispute interne al Principato ecclesiastico di Aquileia, ottenendo nuovi possedimenti che li portarono a circondare completamente il dogado veneziano. La Repubblica strinse dunque una lega con l'arciduca d'Austria, il patriarca di Aquileia e i conti di Gorizia, dichiarando nel 1385 guerra a Padova. Mentre nell'Adriatico Venezia approfittava del conflitto dinastico tra Maria d'Ungheria e Carlo III di Napoli riprendendosi Corf\u00f9, Gian Galeazzo Visconti, divenuto nel 1387 unico signore di Milano, sconfisse gli Scaligeri, conquistando infine Verona e Vicenza. Venuto meno lo scopo dell'alleanza tra Carraresi e Visconti, Gian Galeazzo si alle\u00f2 nel 1388 con Venezia, la quale nel luglio dello stesso anno strinse d'assedio Padova, la cui popolazione in rivolta costrinse Francesco I da Carrara ad abdicare in favore del figlio Francesco Novello, il quale prosegu\u00ec la guerra con Venezia. Nel 1391, per\u00f2, contro di lui mosse lo stesso Visconti, alleatosi con Venezia, che prese Padova e lo costrinse ad asserragliarsi a Treviso. La nuova minaccia costituita dalla vicinanza del grande dominio milanese non era per\u00f2 tollerabile per la Repubblica e appariva ancor pi\u00f9 pericolosa della precedente signoria carrarese.\nCos\u00ec, mentre il Visconti veniva pressato dall'elettore palatino Roberto II di Wittelsbach e dal conte d'Armagnac Bernardo VII, Venezia, conquistata cos\u00ec Treviso, costrinse il 24 novembre 1392 Francesco Novello da Carrara a prostrarsi ai piedi del doge e a implorare di essere ammesso nel patriziato veneziano in cambio della riconsegna di Padova. La minaccia costituita da Gian Galeazzo Visconti era per\u00f2 ancora forte, cos\u00ec, quando questi strinse alleanza col padre del nuovo re d'Ungheria e Croazia Sigismondo, il Re dei Romani Venceslao di Lussemburgo, che lo riconobbe duca di Milano, si sent\u00ec abbastanza forte per attaccare Firenze, ma venne sconfitto a Governolo. A quel punto Firenze strinse con Venezia e gli altri nemici dei Visconti una lega difensiva che ne frenasse in futuro le mire.\nLa conquista del Veneto, del Friuli e della Dalmazia.\nIl 1\u00ba dicembre 1400 venne eletto doge Michele Steno. Nel 1403 in seguito a diversi episodi di pirateria genovese la flotta Veneziana comandata dal capitano generale da mar Carlo Zeno sbaraglia la flotta genovese a Modone nell'ultimo grande confronto tra le due potenze marittime. Nel frattempo gi\u00e0 nel 1402 la morte di Gian Galeazzo Visconti lasci\u00f2 Milano priva di una guida forte e Firenze ne approfitt\u00f2, assieme ai Carraresi, per espandersi ai danni del Ducato. Quando i Padovani presero Verona e assediarono Vicenza, nel marzo 1404, la reggente milanese Caterina Visconti chiese aiuto al doge Steno, promettendo in cambio la cessione delle due citt\u00e0.\nIl 24 aprile si ebbe cos\u00ec la dedizione di Vicenza, seguita il 7 maggio da quella di Cologna Veneta, e Venezia intim\u00f2 a Francesco Novello da Carrara di porre fine alle devastazioni nei suoi nuovi territori. Al rifiuto del Signore padovano venne dichiarata la guerra. Caterina Visconti, impossibilitata a difenderle, cedette alla Repubblica anche Belluno (18 maggio), Bassano (10 giugno) e Feltre (15 giugno), mentre i Carraresi si allearono con gli Estensi di Ferrara. Agli inizi del 1405 i Veneziani strinsero d'assedio Padova, mentre a marzo gli Estensi furono costretti a cedere il Polesine e ad abbandonare il conflitto. Sempre nel 1405 Venezia \u00e8 impegnata anche nei Balcani dove scoppia la guerra in Croazia con il Principato di Zeta (Prima Guerra di Scutari). Il 24 giugno vi fu la dedizione di Verona, seguita, infine, da Padova. I membri della famiglia dei Carraresi, tradotti a Venezia, furono imprigionati e, dopo aver supplicato inutilmente il perdono, giustiziati.\nNel 1406, a Roma, il veneziano Angelo Correr venne eletto al soglio pontificio col nome di papa Gregorio XII. Nella speranza di porre fine allo scisma il Concilio di Pisa convoc\u00f2 Gregorio e l'antipapa Benedetto XIII, tuttavia di fronte al rifiuto dei due a presentarsi, il 5 giugno 1409, entrambi vennero dichiarati deposti in quanto scismatici, eretici, spergiuri e scandalosi. Al loro posto il concilio elesse l'antipapa o papa Alessandro V, proveniente dalla veneziana colonia di Candia. Alessandro mor\u00ec improvvisamente nel 1410 e gli succedette l'antipapa Giovanni XXIII. Il caos ruotante intorno alla questione dello scisma e il coinvolgimento di membri del patriziato veneziano spinse il 13 luglio dello stesso anno a escludere dalle riunioni dei consigli della Repubblica riguardanti temi inerenti al Papato e la Chiesa tutti coloro che fossero legati in qualche modo ai diversi pontefici e al clero. Per consentire questo vennero predisposti appositi elenchi, detti \"fora papalistas\" (\"fuori i papalisti\"), dal comando che veniva gridato al momento in cui gli iscritti dovevano abbandonare le assemblee. Il doge, vecchio e malato, mor\u00ec il 26 dicembre 1413.\nIl 7 gennaio 1414 venne eletto doge Tommaso Mocenigo e nel 1416 viene inviato Pietro Loredan a Gallipoli per aprire il dialogo con il nuovo sultano Mehmet I. La missione del Loredan per\u00f2 viene fraintesa e scoppia la battaglia. La flotta ottomana viene colata a picco. Nel 1415 il concilio di Costanza, tenuto sotto il patrocinio del re d'Ungheria e imperatore del Sacro Romano Impero Sigismondo del Lussemburgo pose fine allo scisma d'Occidente accettando l'abdicazione di Gregorio XII e degli antipapi e portando all'elezione nel 1417 di papa Martino V. Forte di questo successo l'imperatore strinse nel 1418 una minacciosa alleanza anti-veneziana con il nuovo patriarca d'Aquileia, Ludovico di Teck. Nella guerra che ne segu\u00ec, nonostante fosse attaccata su due fronti, Venezia pass\u00f2 presto all'offensiva, conquistando l'intero Friuli e il Cadore, che vennero infine annessi ai Domini di Terraferma nel 1420, pur mantenendo formalmente il ruolo temporale del Patriarca di Aquileia.\nNel 1419 scoppia anche la seconda guerra di Scutari in Croazia. Soprattutto, per\u00f2, la pace con l'Ungheria restitu\u00ec a Venezia il possesso della Dalmazia. Tommaso Mocenigo fu l'ultimo doge ad agire nel nome del \"Commune Veneciarum\". Il nuovo ciclo espansivo della Repubblica coincise infatti con la liberazione dalle ultime vestigia - seppure puramente formali - del periodo comunale. Il dogado del Mocenigo venne contrassegnato anche da un crescente fermento edilizio, in particolare per quanto riguarda la ricostruzione in forma monumentale del Palazzo Ducale, cuore dello Stato. Nonostante le forti pressioni contrarie, comunque, il doge realisticamente prefer\u00ec sempre frenare la spinta espansionistica della citt\u00e0, ricordando in continuazione, persino nel proprio testamento, i rischi connessi all'avventurarsi in lunghe e onerose guerre che avrebbero solamente spostato il baricentro dello Stato dal mare alla terraferma. Dopo lunga malattia, il doge mor\u00ec il 4 aprile 1423, a quasi ottant'anni.\nL'apogeo e la nascita della \"Serenissima\".\nNonostante il testamento del predecessore, che pregava di non eleggerlo, il 15 aprile 1423 divenne puntualmente doge Francesco Foscari. Il Maggior Consiglio decret\u00f2 per l'occasione la definitiva abolizione della \"Concio\" popolare e gli organi pubblici smisero cos\u00ec da quel momento di fare riferimento all'antico Comune. Il doge prese cos\u00ec il titolo di \"Serenissimo Principe\" e con lui il supremo organo di presidenza delle assemblee statali prese a chiamarsi \"Serenissima Signoria\", mentre lo Stato tutto divenne la \"Serenissima Repubblica\".\nIn quello stesso anno, approfittando della debolezza del morente Impero bizantino, venne approvato l'acquisto in Oriente della grande citt\u00e0 commerciale di Tessalonica. La citt\u00e0, allora sotto assedio da parte degli Ottomani, venne ceduta a Venezia dal despota Andronico Paleologo, nella speranza di salvarla dalle mani degli infedeli. La bandiera di Venezia venne dunque issata il 14 settembre 1423 e le difese vennero assegnate a Pietro Loredan.\nFu per\u00f2 nel 1426 che la politica espansionistica del Foscari si concretizz\u00f2 con l'entrata in guerra contro il Ducato di Milano. A luglio 1427 avviene la Battaglia di Cremona e il 17 ottobre 1427, vittoriosa, al comando del conte di Carmagnola, nella battaglia di Maclodio sui Milanesi, Venezia port\u00f2 il proprio confine sull'Adda, conquistando le citt\u00e0 lombarde di Bergamo, Brescia, Crema e i territori della Valle Camonica, che vennero a costituire la Lombardia veneta.\nNel 1430, tuttavia, i successi in Italia vennero parzialmente offuscati dalla perdita di Tessalonica (Salonicco), infine conquistata dai Turchi. Frattanto nel 1431 a Roma venne eletto papa il patrizio veneziano Gabriele Condulmer, che prese il nome di Eugenio IV. Sul fronte del conflitto, invece, Venezia sub\u00ec una serie di rovesci militari in Lombardia che portarono all'accusa di tradimento al Carmagnola, che venne per questo giustiziato il 5 maggio 1432.\nPreoccupato per il crescente potere dell'Impero ottomano, nel 1438 il Doge accolse benevolmente l'imperatore Giovanni VIII Paleologo, giunto in missione diplomatica in Occidente alla disperata ricerca di aiuto. L'imperatore al Concilio di Firenze giunse a proclamare persino l'effimera riunificazione della Chiesa ortodossa con quella cattolica. Frattanto la difficile situazione militare di Venezia vide Brescia sempre pi\u00f9 duramente stretta d'assedio, tanto da spingere la Repubblica a progettare nel 1439 una impresa colossale (\"Galeas per montes\"), per trasportare via terra dall'Adige, all'altezza di Rovereto, fino al lago di Garda, presso Torbole, di una flotta composta da 2 galee (40\u00a0m di lunghezza per 250 tonnellate di peso l'una) e 25 altri navigli minori, per correre in soccorso la citt\u00e0 assediata.\nNel 1441, comunque, la pace di Cremona sanc\u00ec il possesso veneziano di Peschiera, Brescia, Bergamo e parte del Cremonese. Nello stesso anno la Repubblica acquist\u00f2 il possesso delle pontificie Ravenna, Rimini, Faenza, Imola e Cesena, e della trentina Rovereto. Nel 1444 sbaragliando definitivamente i pirati Narentani ne conquista la roccaforte ad Almissa. Nel 1445, poi, Venezia pose ufficialmente fine al potere temporale del Patriarcato di Aquileia, annesso ai Domini di Terraferma. Con la morte di Filippo Maria Visconti a Milano nel 1447, poi, la dinastia viscontea venne deposta e sostituita dall'Aurea Repubblica Ambrosiana. Venezia ne approfitt\u00f2 per occupare Lodi e Piacenza, ostili al nuovo governo milanese, che dichiar\u00f2 dunque guerra, chiamando in soccorso il capitano di ventura Francesco Sforza. \nQuesti per\u00f2, dopo gli iniziali successi sui Veneziani con la Battaglia del Monte di Brianza e di Caravaggio si rivolt\u00f2 contro la Repubblica Ambrosiana venendo sconfitto a Cant\u00f9 e Asso e prendendo Milano il 22 marzo 1450, dopo un lungo assedio, e diventandone nuovo duca. Frattanto, Venezia nell'Adriatico conquist\u00f2 Almissa, portando alla definitiva sottomissione delle genti narentane, seguiti pochi anni dopo dalla dedizione nel Levante dell'isola di Egina. La potenza veneziana venne suggellata nel 1451 anche dal punto di vista religioso con la soppressione formale del patriarcato di Grado e l'elevazione della diocesi di Castello a Patriarcato di Venezia.\nNonostante i successi in Oriente e in Occidente, il mondo veneziano mut\u00f2 radicalmente allorch\u00e9 il sultano ottomano Maometto II conquist\u00f2 Costantinopoli il 20 novembre 1453, ponendo fine, con la morte dell'imperatore Costantino XI Paleologo, alla plurimillenaria storia dell'Impero romano. Per punire i Veneziani dell'aiuto prestato ai difensori greci, il sultano fece decapitare il bailo Girolamo Minotto e suo figlio e i notabili della Serenissima, fece poi incarcerare diversi mercanti Veneziani e vendette come schiavi gli altri coloni di Costantinopoli. Ormai prive di una guida, le isole greche di Skyros, Skiathos e Skopelos si concessero a Venezia, che il 18 aprile 1454 firm\u00f2 coi Turchi un fragile trattato di pace che ripristinava i privilegi commerciali gi\u00e0 vigenti sotto i Bizantini. Quasi contemporaneamente, il 19 aprile, la pace di Lodi pose fine alle guerre in Italia, riconoscendo il confine veneziano sull'Adda. Dopo la scoperta da parte dei Dieci di un accordo tra gli Sforza e Maometto II per favorire il rientro in patria di Jacopo Foscari, esiliato a Creta per aver tentato di assassinare un magistrato del Consiglio dei X, il giovane Foscari venne tradotto in citt\u00e0 e giustiziato, il 12 gennaio 1457. Il 23 ottobre, quindi, tre consiglieri dei Dieci ordinarono al vecchio doge, ormai ottuagenario, di deporre le insegne ducali e abdicare, ponendo fine al pi\u00f9 lungo tra tutti i dogadi veneziani.\nLa comparsa della minaccia turca e la guerra del Sale.\nAl Foscari succedette Pasquale Malipiero. Due giorni dopo la sua elezione, il 1\u00ba novembre, il suo predecessore ne mor\u00ec di crepacuore. In riparazione il Consiglio dei Dieci, tra le proteste della moglie, decret\u00f2 dunque per lui l'esposizione al popolo in paramenti ducali e le esequie di Stato. In considerazione degli scandali che avevano accompagnato la vicenda, nel 1458 il Maggior Consiglio eman\u00f2 una legge per limitare i poteri dell'ormai quasi onnipotente Consiglio, proibendogli in particolare di interferire con la \"Promissione Ducale\", giacch\u00e9 creato per \u00ab\"impedire scandali, non per crearli\"\u00bb. Il dogado del Malipiero assistette al dilagare nel 1460 delle armate turche in Grecia, dove vennero travolti il Ducato di Atene e il Despotato di Morea, uno degli ultimi baluardi bizantini. Il Malipiero mor\u00ec il 12 maggio 1462.\nIl 17 maggio i quarantuno elettori scelsero dunque Cristoforo Moro, il quale si affrett\u00f2 ad accogliere la dedizione della greca Monemvasia, che cos\u00ec sperava di salvarsi dai Turchi. Nel 1463, per\u00f2, questi attaccarono Argo, provocando la prima guerra turco-veneziana. La Repubblica cerc\u00f2 allora alleati in Occidente, alleandosi con Mattia Corvino, re d'Ungheria. Per il resto, per\u00f2, trov\u00f2 disposto ad ascoltarla solo papa Pio II, il quale mise a disposizione una flotta e un contingente armato. Nel tentativo di arginare la pressione ottomana Venezia strinse alleanza anche con il beg dei Turcomanni Kara Koyunlu, Jahan Shah. Il doge Moro, sebbene riluttante a prendere personalmente il mare (tanto da dovervi essere costretto dal governo), il 12 agosto 1464 giunse ad Ancona per ricongiungersi al Papa e alla squadra pontificia, ma l'improvvisa morte di Pio II il 15 agosto lo convinse a rientrare in laguna. Di fronte alla debolezza del Moro nel 1468 il Maggior Consiglio ripristin\u00f2 i poteri del Consiglio dei Dieci: \u00ab\"informer\u00e0 sui tradimenti, sulle cospirazioni, sulle sette. Conoscer\u00e0 gli atti la cui natura minaccia la pace dello Stato, le convenzioni aventi l'effetto, sia all'esterno che all'interno, di cedere una parte del territorio, di ogni cosa in una parola che esige di essere affrontata molto segretamente\"\u00bb, diceva la legge. In Oriente frattanto la flotta veneziana forz\u00f2 i Dardanelli, in sfida ai Turchi, evitando d'un soffio a Rodi la guerra con gli Ospitalieri, che avevano assalito navi veneziane cariche di mercanti mori. Il comandante Vettore Cappello conquist\u00f2 Modone, Imbro, Taso, Samotracia e, per un breve periodo, la stessa Atene, eccitando in Albania il principe Scanderbeg contro i Turchi, i quali dal canto loro stavano dilagando in Europa e nel 1469 giunsero a minacciare l'Istria. Alla morte dello Scanderbeg, poi, Venezia accorse a occupare Croia (Kruja). Furibondo, nel 1470 Maometto II in persona giunse ad assediare la colonia di Negroponte, realizzando un ponte di barche per collegarla al continente e permettere alle sue truppe di sbarcarvi in forze. L'indecisione del Capitano Generale da Mar Antonio da Canal, che non si risolse ad attaccare il cordone di barche, provoc\u00f2 il 12 luglio la caduta della citt\u00e0. Negroponte venne distrutta e la popolazione sterminata: la sorte del bailo Marco Erizzo fu quella di essere segato a met\u00e0.\nIl 25 novembre 1471 venne eletto nuovo doge Nicol\u00f2 Tron, il cui figlio, Giovanni, era appena morto segato vivo dai Turchi. Date le crescenti necessit\u00e0 di legname per le esigenze belliche della flotta e il crescente lavoro dell'Arsenale di Venezia, in quello stesso anno lo Stato decise la demanializzazione della collina del Montello, i cui boschi di roveri fornivano un eccellente materiale per la costruzione delle galee. Nel 1472, poi, grandi speranze nutr\u00ec la Repubblica dal matrimonio tra la veneziana Caterina Corner e il re di Cipro Giacomo II di Lusignano, l'improvvisa morte del sovrano il 6 luglio 1473 apr\u00ec per\u00f2 una grave crisi dinastica, con Caterina sola sul trono e priva di eredi minacciata da numerosi Stati che rivendicavano il suo regno e dalle cospirazioni della nobilt\u00e0 cipriota. Pochi giorni dopo, il 28 luglio, anche il doge Tron mor\u00ec.\nI quarantuno elettori scelsero allora Niccol\u00f2 Marcello, il quale si affrett\u00f2 a stringere alleanza in Oriente con il beg degli Ak Koyunlu, Uzun Hasan, il quale, conquistati i vicini Kara Koyonlu, aveva creato un vasto impero esteso sulla Mesopotamia, la Persia e sul Khorasan: la Repubblica rinnov\u00f2 dunque con Hasan l'alleanza gi\u00e0 stretta coi Kara Koyonlu, invitandolo ad attaccare gli Ottomani. Uzun venne per\u00f2 presto sconfitto a Tercan e costretto a ritirarsi nei propri domini. Frattanto una fallita rivolta contro Caterina Corner, il 14 novembre a Cipro, sobillata da nobili fedeli al Re di Napoli Ferdinando I Trastamara, spinse Venezia a inviare una flotta per prendere in controllo dell'isola. Il 1\u00ba novembre 1474 anche Niccol\u00f2 Marcello mor\u00ec.\nIl 14 dicembre fu doge Pietro Mocenigo, spentosi di malaria il 23 febbraio 1476. Breve fu pure il dogado di Andrea Vendramin, che vide Lepanto resistere strenuamente all'assalto dei Turchi, frattanto entrati nel Friuli e giunti fino al Tagliamento e all'Isonzo. Il doge mor\u00ec il 5 maggio 1478. Pi\u00f9 duraturo fu il dogado di Giovanni Mocenigo, eletto il 18 maggio. In quel periodo Scutari venne duramente bombardata e Croia cadde in mano musulmana. Frattanto crebbe la preoccupazione per le imprese esplorative intraprese dal Portogallo, il cui esploratore, Bartolomeo Diaz raggiunse in quello stesso anno il capo di Buona Speranza, estremit\u00e0 meridionale dell'Africa.\nPerdute gran parte delle Cicladi e l'intera isola di Eubea, il 25 gennaio 1479 la Repubblica, esausta e impossibilitata a proseguire l'impari lotta contro lo strapotere ottomano che stava gravemente danneggiando i commerci, firm\u00f2 infine una pace umiliante. Appena conclusa la guerra giunse inaspettata la peste che falci\u00f2 la maggior parte della popolazione cittadina. Nel 1480, poi, i Turchi occuparono nello Ionio le napoletane isole di Santa Maura e Cefalonia, incendiando Otranto e realizzando un porto militare a Valona. Contemporaneamente, poi, aument\u00f2 la tensione nella terraferma, dove il re di Napoli fomentava Ercole d'Este a rivendicare il possesso del Polesine e a minacciare il monopolio di Venezia nel commercio del sale creando nuove saline nelle Valli di Comacchio. Nel 1482, dunque, la Serenissima strinse alleanza con papa Sisto IV e mosse guerra a Ferrara: era la cosiddetta \"guerra del Sale\". Mentre le operazioni militari procedevano un furioso incendio devast\u00f2 a Venezia il Palazzo Ducale, i cui lavori di ricostruzione iniziarono immediatamente.\nNonostante il tradimento del papa, passato dalla parte degli Estensi, lanciando l'interdetto su Venezia e costringendo il Consiglio dei Dieci a minacciare di morte i preti che si fossero rifiutati di officiare la messa. Nel maggio 1484 la flotta Veneziana espugna la citt\u00e0 di Gallipoli in Puglia nel Regno di Napoli. Il 7 agosto 1484 venne firmata la pace di Bagnolo, che sanc\u00ec la vittoria veneziana. Nell'estate 1485 il doge Mocenigo venne colpito per la seconda volta dalla peste, morendo il 14 settembre, venendo sepolto in tutta fretta e in segreto per evitare che l'assembramento di popolo potesse favorire il contagio in citt\u00e0. Brevissimo fu il dogado di Marco Barbarigo.\nL'acquisto di Cipro, le guerre d'Italia e il nuovo conflitto coi Turchi.\nNel 1486 venne dunque eletto doge il fratello del doge defunto, Agostino Barbarigo, il quale nel 1487 ebbe notizia del successo ottenuto dal portoghese Diaz nel doppiare il Capo di Buona Speranza, aprendo la via circumafricana all'Oceano Indiano. Nel 1489 il doge sanzion\u00f2 l'annessione ai domini di Venezia dell'isola di Cipro, ceduta dalla regina Corner, che ottenne in cambio i feudi di Asolo e Marostica, venendo maestosamente accolta al suo rientro in patria con una grande regata. L'acquisto dell'isola risult\u00f2 per Venezia un parziale risarcimento per le colonie perdute nel conflitto con Maometto II, il cui figlio Bayezid II sconfisse comunque l'anno successivo la flotta veneziana a Sapienza e a Zonchio, conquistano Modone e le principali fortezze della Morea. Frattanto il re di Napoli, viste sfumare le proprie aspirazioni al dominio su Cipro, dovette affrontare anche la scomunica pontificia per il mancato pagamento del tributo annuo dovuto dal suo regno alla corte papale. Il papa giunse a offrire il suo trono al sovrano francese Carlo VIII di Valois. Nel 1492, mentre Cristoforo Colombo salpava nell'Atlantico alla scoperta di un nuovo continente e il sultano Bayezid allontanava il bailo veneziano di Costantinopoli irritato per i frequenti dispacci cifrati inviati da questi al proprio governo, papa Innocenzo perdon\u00f2 sul letto di morte Ferdinando di Napoli, ma invano. La scomparsa di Lorenzo il Magnifico, Signore di Firenze e perno della stabilit\u00e0 politica della penisola spalanc\u00f2 infatti la porta all'ingerenza francese. Nell'ottobre del 1494, infatti, quando l'eredit\u00e0 del Ducato di Milano venne contesa tra Ludovico Sforza e il nuovo re napoletano Alfonso II, Carlo VIII scese in Italia per sostenere lo Sforza, sottomettendo Firenze e conquistando Napoli nel febbraio 1495. La portata della vittoria francese spavent\u00f2 gli Stati italiani, che, sollecitati da Venezia, che vedeva comparire un temibile avversario ai suoi progetti di egemonia peninsulare, si coalizzarono attorno a papa Alessandro VI nella Lega Santa o Lega di Venezia. Carlo, volendo evitare di rimanere intrappolato nel Mezzogiorno, marci\u00f2 rapidamente verso nord, ma venne sconfitto il 6 luglio 1495 nella Battaglia di Fornovo e costretto a lasciare l'Italia. La Serenissima, in cambio dell'aiuto offerto ottenne cos\u00ec dagli alleati la cessione di Cremona, Forl\u00ec, Cesena, Monopoli, Bari, Barletta e Trani.\nCarlo VIII di Francia si irrit\u00f2 cos\u00ec tanto che con un editto proib\u00ec ai Veneziani ogni commercio nelle terre di Francia.\nNella lontana India, per\u00f2, il 20 maggio 1498 il navigatore portoghese Vasco de Gama raggiunse per la prima volta Calicut, aprendo definitivamente la rotta circumafricana. Quell'anno per l'ultima volta le mude veneziane non ebbero sufficiente oro in Oriente per caricare tutte le spezie presenti nei mercati. Cos\u00ec, mentre nel 1499 il nuovo re Luigi XII di Francia scendeva in Italia, questa volta alleato di Venezia, conquistando Milano e i Turchi muovevano nuovamente guerra nel Levante e, nonostante la sconfitta nella battaglia della Sapienza, conquistavano Lepanto, Corone, Modone e quanto rimaneva della Morea, dilagando in Dalmazia, il sistema commerciale su cui la Repubblica aveva fondato le proprie fortune entr\u00f2 irrimediabilmente in crisi. Il 13 maggio 1501 venne stipulata un'alleanza con il Regno d'Ungheria, mentre una flotta veneto-spagnola giungeva sino ai Dardanelli. Venne conquistata Santa Maura e sventata l'invasione di Cipro, ma nel mese di settembre il doge Barbarigo mor\u00ec.\nIl 1499 \u00e8 un \"annus horribilis\" per Venezia: impegnata in due guerre contemporaneamente, una in terraferma con Milano e una per mare contro gli ottomani, subisce una vera e propria crisi bancaria, si ritrova a dover contrastare il panico scatenato da una successione di fallimenti bancari a Rialto. In gennaio 1499 una corsa al prelievo fa saltare il banco Garzoni, uno dei pi\u00f9 importanti della citt\u00e0. \u00c8 l\u2019ambasciatore di Milano, il vescovo Cristoforo Lattuada, a spiegare in tempo reale quanto stia accadendo. In una lettera mandata a Ludovico il Moro annota: \"Questa matina el bancho di Garzoni, quasi primo bancho di questa terra, \u00e8 fallito\". Successivamente \u00e8 il turno del Banco Lippomano, racconta il cronista Domenico Malipiero che la Serenissima Signoria decide di sostenere il banco approvando uno stanziamento di dieci mila ducati, utilizzando fondi che lo stato ha ricevuto in prestito da privati. Tale decisione per quanto calmierante non riesce a impedire il diffondersi della sfiducia dei depositanti. Avviene cos\u00ec iI fallimento del Banco Lippomano (1.248 clienti, 700 dei quali patrizi) che ne fa fallire diversi altri, ad esempio quello di Maffeo Soranzo, che commercia e raffina argento per loro conto, e due banchi di cambiavalute. Intanto il banco Agostini restituisce buona parte dei suoi depositi, mentre si fa sempre pi\u00f9 forte la pressione sul banco Pisani, un'altra banca di primaria grandezza che per\u00f2 sopravviver\u00e0 alla crisi.\nLa crisi dei commerci e la lega di Cambrai: l'Europa contro Venezia.\nMentre il 2 ottobre 1500 diveniva doge Leonardo Loredan, le galere delle mude d'Oriente tornarono semivuote, da Alessandria d'Egitto solo tre navi su cinque avevano le stive cariche, mentre da Beirut vennero riportate solo quattro balle di pepe. Il panico si diffuse nel mercato realtino e il patrizio Benedetto Sanudo venne inviato in missione segreta al Cairo per spingere il sultano mamelucco a trattare coi principi indiani per precludere i loro porti ai portoghesi. Frattanto si affianc\u00f2 al Consiglio dei Dieci una Giunta delle Spezierie per studiare soluzioni al problema. Dal canto suo il Portogallo ordin\u00f2 a Vasco de Gama di lasciare stabilmente parte della flotta a difesa dello sbocco del mar Rosso, per bloccare i commerci egiziani. Nel prosieguio della seconda guerra turco veneziana a dicembre del 1500 la flotta veneziana e spagnola conclude vittoriosamente l'assedio a Cefalonia. Stremata, nel 1503 Venezia chiese la pace ai Turchi, rinunciando al possesso delle isole appena conquistate. In quello stesso 1503 i signori della Romagna spodestati dal duca Cesare \"Valentino\" Borgia, approfittando della morte del padre papa Alessandro VI, offrirono di sottomettersi alla Repubblica di Venezia a condizione di riavere i loro antichi domini: il Senato veneziano accett\u00f2 e la Serenissima prese possesso di Rimini, Faenza e altre citt\u00e0. L'atto irrit\u00f2 profondamente il nuovo pontefice, il genovese Giulio II, il quale, imprigionato il Borgia, intendeva ristabilire il possesso pontificio di quelle terre.\nIl papa spinse dunque il 22 settembre 1504 Francia e Impero a stringere con lui a Blois un triplice trattato per la futura spartizione dei domini veneziani. Nel 1505 Venezia si offr\u00ec dunque di restituire al papa le terre occupate, con l'eccezione di Rimini e Faenza, frattanto, preoccupata per la crescente crisi del commercio, il 15 gennaio 1507 istitu\u00ec la nuova magistratura dei \"Savi alla Mercanzia\" incaricati di fornire l'indirizzo economico alla citt\u00e0. In quello stesso anno il pontefice chiese la restituzione anche di Rimini e Faenza, ricevendone questa volta dal Senato un secco diniego. Il papa eccit\u00f2 allora il nuovo imperatore Massimiliano I d'Asburgo ad attaccare Venezia, scendendo in Italia col pretesto del proprio viaggio d'incoronazione a Roma. Nel 1508 l'esercito veneziano guidato da Bartolomeo d'Alviano sottomise l'armata imperiale di Massimiliano I d'Asburgo, guidata dal duca Enrico di Brunswick presso Valle di Cadore, alla Mauria e a Pontebba, conquistando il Cadore, Gorizia e Trieste. Anche Pordenone fu costretta nel 1508 alla resa incondizionata e Venezia l'assegn\u00f2 in signoria all'Alviano stesso. Sconfitto Massimiliano fu costretto a chiedere una tregua.\nQuando il doge, in virt\u00f9 delle proprie antichissime prerogative episcopali pretese di nominare il nuovo vescovo di Vicenza, i principali Stati europei trovarono il \"casus belli\" per attaccare la Repubblica, accusata di prevaricare il diritto pontificio sui Vescovi. Il 23 marzo 1500 Giulio II ader\u00ec pubblicamente alla lega di Cambrai con la Francia, l'Impero, la Spagna e il Ducato di Ferrara, lanciando l'interdetto sulla Serenissima e nominando il duca Alfonso I d'Este Gonfaloniere di Santa Romana Chiesa. Il Consiglio dei Dieci rispose all'interdetto proibendone la pubblicazione nei territori di Venezia e minacciando di morte i preti che si fossero rifiutati di officiare la messa. Il 10 maggio 1509 il Marchesato di Gonzaga attacca e perde durante la battaglia di Casaloldo. Luigi XII di Francia scese dunque in Italia e il 14 maggio sconfisse le forze veneziane nella battaglia di Agnadello, provocando l'evacuazione dei Domini di Terraferma e lo scioglimento dei \"reggimenti\" dall'obbligo di fedelt\u00e0: le citt\u00e0 della Lombardia veneta aprirono dunque le porte ai francesi oppure caddero con la forza. Le forze del Pitigliano, Capitano Generale di Terraferma, asserragliarono quindi Verona, mentre da nord gli Imperiali dilagavano nel Friuli e nel Veneto. Il 31 maggio Venezia diede l'ordine di affondare la flotta del lago di Garda, per impedire che cadesse in mano ai francesi, e ordinarono la ritirata a Mestre, ultimo baluardo difensivo della laguna: dell'intera Terraferma resisteva solo Treviso sotto assedio, la cui dedizione all'Impero venne impedita da una sollevazione popolare, ottenendo in cambio dalla Serenissima l'esenzione quindicennale della citt\u00e0 dai tributi.\nA luglio inizi\u00f2 la controffensiva veneziana: riconquistate le fortezze della Marca trevigiana, venne riconquistata Padova, e il 3 agosto venne fatto prigioniero Francesco II Gonzaga, marchese di Mantova. Gli imperiali bombardarono Padova inutilmente nel tentativo di riconquistarla, mentre Venezia ordinava persino al bailo di Costantinopoli e al console di Alessandria d'Egitto di far pressione rispettivamente sulla Sublime Porta e sul Sultano mamelucco, storici nemici, ma anche partner commerciali della Repubblica, affinch\u00e9 le accordassero consistenti prestiti e danneggiassero al contempo i commerci degli altri Stati europei. Il 26 novembre anche Vicenza venne riconquistata, in breve seguita da molte fortezze del Veneto e dal Polesine. La Repubblica decise quindi di punire il Ducato di Ferrara, inviando una flotta sul Po, ma questa venne infine battuta dalle artiglierie ferraresi. A quel punto per\u00f2, il papa, preoccupato dal crescente potere degli stranieri sull'Italia, il 24 febbraio 1510, ritirato l'interdetto, si alle\u00f2 con Venezia, scomunicando Alfonso d'Este e chiamando in soccorso gli Svizzeri.\nMentre in Francia il concilio di Tours affermava come illegittima la partecipazione del papa a una guerra per motivi temporali, la corte di Giulio II giunse il 20 settembre a Bologna per portare la guerra contro Ferrara, costringendo i francesi alla ritirata verso la Lombardia. Il 17 dicembre 1510 l'esercito veneziano assedia la fortezza di Concordia sulla Secchia nella Signoria di Mirandola conquistandola. Il 20 gennaio 1511 il papa cre\u00f2 una Lega Santa anti-francese in cui confluirono anche la Spagna, l'Impero, l'Inghilterra e i mercenari svizzeri. Ma tra marzo e maggio Giulio II venne battuto dai francesi, abbandonando Bologna. Il 1\u00ba settembre il concilio di Pisa tent\u00f2 di deporre il papa, ma una sollevazione di pisani mise in fuga i prelati. Nell 'autunno del 1511 i franco-imperiali assediano Treviso senza successo. Frattanto il 5 febbraio 1512 i veneziani riconquistarono per breve tempo Brescia, provocando la sollevazione della Lombardia, che tent\u00f2 di riconsegnarglisi, provocando di rimando la vendetta francese sulle terre bresciane. Il 3 maggio il concilio lateranense convocato da Giulio II minacci\u00f2 la scomunica al re di Francia. Il 5 giugno Venezia riprese Cremona, mentre il papa avanzava da sud attraverso l'Emilia. Milano si ribell\u00f2 dunque ai francesi consegnandosi agli svizzeri, seguita da Genova che acclam\u00f2 doge Giano Fregoso. Nuovo duca milanese venne nominato Massimiliano Sforza, mentre i papalini reinsediavano i Medici in Toscana.\nNonostante i successi della Lega esplosero per\u00f2 dissidi tra Venezia e l'Imperatore, che si rifiutava di consegnare le citt\u00e0 venete in suo possesso. Morto Giulio II il 21 febbraio 1513, Venezia pass\u00f2 dunque dalla parte dei francesi, che riuscirono cos\u00ec a riprendere Milano, mentre i tedeschi dilagavano nuovamente nel Veneto. Sconfitti poi i francesi dagli svizzeri nella battaglia di Novara, i veneziani vennero battuti il 7 ottobre dagli spagnoli nella battaglia de La Motta, ma la Lega non riusc\u00ec ad approfittare dei propri successi, trascinando stancamente il conflitto per tutto il 1514. Asceso Francesco I al trono di Francia il 1\u00ba gennaio 1515, una nuova armata francese scese in Italia, battendo la Lega nella battaglia di Villafranca e congiungendosi il 13 settembre alle forze veneziane nella battaglia di Marignano, dove venne conseguita la vittoria finale. A marzo del 1516 i Veneziani cingono d'assedio gli imperiali ad Asola che sono obbligati a ripiegare verso il Tirolo. I trattati di Noyon e di Bruxelles posero fine alla guerra nel 1517, facendo sostanzialmente tornare la mappa dell'Italia allo \"status quo\" precedente il conflitto. Mentre dunque si festeggiava la vittoria un nuovo colpo giunse per\u00f2 per i mercanti veneziani: conquistata infatti Ormuz dai portoghesi e conquistate Siria ed Egitto dagli Ottomani, si iniziarono a risentire gli effetti del blocco imposto ai traffici di spezie anche attraverso la via terrestre passante attraverso l'Iran. Il doge Loredan mor\u00ec la notte tra il 20 e il 21 giugno 1521.\nLa relativa pace a met\u00e0 Cinquecento.\nNel 1523 venne eletto doge Andrea Gritti, distintosi come comandante militare all'epoca della guerra della Lega di Cambrai. Venezia, sopravvissuta al pericolo della guerra della Lega di Cambrai, si tenne in disparte rispetto ai nuovi conflitti italiani ed europei combattuti tra i francesi e il nuovo imperatore Carlo V d'Asburgo, duca di Borgogna, signore dei Paesi Bassi, re di Spagna, di Sicilia, di Napoli e di Sardegna, oltre che imperatore della Nuova Spagna, che portarono persino alla cattura del sovrano francese Francesco I. In quest'epoca i Turchi iniziarono a farsi sempre pi\u00f9 aggressivi nei Balcani, sottraendo nel 1526 con la battaglia di Moh\u00e1cs la Slavonia agli Ungheresi, la cui corona pass\u00f2 anch'essa agli Asburgo. In quello stesso anno i francesi furono costretti a firmare l'oneroso trattato di Madrid, cui segu\u00ec la nuova guerra della Lega di Cognac, a fianco di papa Clemente VII. La conseguenza fu nel 1527 la calata dei luterani Lanzichenecchi e il sacco di Roma. Nel 1529 gli imperiali assediano la citt\u00e0 di Monopoli comandata da Andrea Gritti nella Puglia Veneziana ma vengono sconfitti. Venezia si salv\u00f2 anche da questo conflitto, mentre la crescente pressione turca sull'Ungheria costrinse gli Asburgo a firmare la nuova pace di Cambrai, che port\u00f2 un'epoca di relativa pace, inaugurando per\u00f2 l'et\u00e0 della supremazia spagnola in Italia. Nel 1530 Venezia dovette rinunciare al possesso delle citt\u00e0 pugliesi, che vennero restituite agli spagnoli di Napoli, mentre in Oriente ricominciava a crescere la pressione ottomana. Nel 1533 una squadra navale turca presentatasi improvvisamente all'ingresso del porto di Candia venne distrutta dai Veneziani, costituendo il preludio per una nuova guerra con la Sublime Porta: nel 1537 dunque, il sultano Solimano il Magnifico attacc\u00f2 le colonie veneziane conquistando Corf\u00f9, Clissa, Syra, Stampalia, Patmo, Nasso, Andros, saccheggiando Egina, assediando Nauplia e Monemvasia e minacciando Creta. Papa Paolo III offr\u00ec aiuto alla Repubblica affidando al genovese Andrea Doria il comando di una flotta cristiana, ma questa, nel 1538 fugg\u00ec a Prevesa davanti a quella turca. Scoraggiata, Venezia accett\u00f2 di cedere la Morea agli Ottomani. Dopo lo scampato pericolo nelle vicende di Cambrai, d'altra parte, la Repubblica, che assisteva a un progressivo prosciugarsi dei proventi commerciali, fonte della propria ricchezza e potenza, prefer\u00ec assumere una politica di pace ed equilibrio con le diverse potenze che le permettesse di preservare la prosperit\u00e0 dei propri possedimenti terrestri e dei residui possessi marittimi, che costituivano la fonte di sostentamento statale tramite gli introiti fiscali.\nNel 1539 nuovo doge fu Pietro Lando. La crescente minaccia rappresentata dalle trame spagnole e francesi in Italia spinse il Governo veneziano a costituire un nuovo organo di sicurezza statale da affiancare al Consiglio dei Dieci. Vennero cos\u00ec istituiti i temibili Inquisitori di Stato, chiamati a informare sulla divulgazione dei segreti e a ricercare e punire i colpevoli di tradimento e cospirazione. Nel 1540 venne siglata la pace coi Turchi, che cost\u00f2 a Venezia 300.000 ducati. Nell'agosto del 1542 gli Inquisitori di Stato ottennero il loro primo clamoroso successo sventando una congiura per la vendita di informazioni segrete all'ambasciatore di Francia, mentre la Repubblica, visti approssimarsi i Turchi all'Adriatico, avviava una campagna per rinforzare ovunque le fortificazioni dei propri possedimenti marittimi e della stessa laguna veneta.\nNel 1545 divenne doge Francesco Don\u00e0, mentre a Trento, il 13 dicembre si apriva solennemente il concilio convocato per porre freno alle conseguenze della riforma luterana. Venezia in quest'epoca di relativa pace fu al centro di un imponente fermento edilizio, che port\u00f2 a una trasformazione in senso monumentale del cuore della citt\u00e0, dai palazzi privati a quelli del potere. Nel 1551 ad esempio le autorit\u00e0 veneziane indissero un bando per il rifacimento del Ponte di Rialto, allora ancora in legno e levatoio, per consentire il passaggio delle navi. Architetti famosi e gi\u00e0 impegnati nei vari cantieri edilizi cittadini come Jacopo Sansovino, Andrea Palladio e il Vignola, presentarono progetti di approccio classico, con diverse arcate, che non furono giudicati adatti alla situazione, venendogli preferito il progetto di Antonio da Ponte, del quale venne avviata la realizzazione.\nNel 1553 fu la volta del breve dogado di Marcantonio Trevisan.\nDal 1554 al 1556 il corno ducale venne portato da Francesco Venier, durante il cui dogado la citt\u00e0 venne colpita da una carestia.\nSuccedette Lorenzo Priuli, durante il cui dogado si rafforz\u00f2 la rigida neutralit\u00e0 veneziana nello scontro che contrapponeva Francia e Spagna per il dominio sull'Italia. Nel 1559, mentre il Priuli moriva, la Pace di Cateau-Cambr\u00e9sis port\u00f2 al definitivo trionfo della Spagna.\nA Lorenzo Priuli succedette il fratello maggiore Girolamo, che dovette affrontare la ripresa degli attriti coi Turchi, i quali nel 1562 iniziarono a pianificare l'invasione di Cipro, cominciando a radunare ingenti forze a Satalieh, sulla costa anatolica rivolta verso Cipro. Nel 1563 venne chiuso il concilio tridentino e negli atti finali, accanto ai riferimenti ai vescovi e ai principi le formule dovettero fare uno speciale riferimento al \"doge di Venezia\", nella sua particolare condizione di principe e di vescovo della Chiesa di San Marco. Frattanto le scaramucce tra le flotte veneziana e quella turca aumentavano sempre pi\u00f9. Il doge mor\u00ec di colpo apoplettico il 4 novembre 1567.\nFu dunque doge Pietro Loredan, il quale nel 1568 si oppose al papa, che chiedeva l'espulsione dei non cattolici dai territori della Repubblica. Poco prima di morire, il 28 marzo 1570, il doge ricevette dal sultano Selim II un \"ultimatum\" per la cessione di Cipro, che venne rifiutato sdegnosamente.\nLepanto, la perdita di Cipro.\nIn vista del conflitto, venne eletto a portare il corno ducale Alvise I Mocenigo. A tutti i legni veneziani venne immediatamente dato ordine di non lasciare i porti senza autorizzazione e di prepararsi alla guerra. Richieste di aiuto vennero inviate in tutta Europa e persino al Patriarca di Costantinopoli, perch\u00e9 istigasse con il suo clero la Morea alla rivolta, e allo Zar di Russia Ivan il Terribile perch\u00e9 attaccasse i Turchi per via di terra. Questi da parte loro attaccarono il 1\u00ba luglio, sbarcando a Cipro al comando di Lala Kara Mustafa Pasci\u00e0 e conquistando il 15 agosto la capitale, Nicosia, in breve seguita da Limassol e Larnaca. Il 22 agosto inizi\u00f2 il lungo assedio di Famagosta, principale fortezza del Regno veneziano. La flotta veneziana, gi\u00e0 rallentata dalla lunga attesa dei rinforzi spagnoli e pontifici, venne poi improvvisamente abbandonata dalle navi genovesi del Doria, rimanendo cos\u00ec inoperosa. Solo il 2 luglio 1571 Venezia, il Papato e gli Asburgo portarono a conclusione le trattative per la stipula di una Lega Santa anti-turca. Gli Ottomani, per\u00f2, il 2 agosto ottennero la resa della stremata guarnigione di Famagosta, i cui uomini vennero a tradimento venduti come schiavi, mentre il comandante Marcantonio Bragadin veniva scorticato vivo e la sua pelle, innalzata come trofeo sull'ammiraglia turca e inviata a Istanbul. Venuta a conoscenza solo il 5 ottobre dell'accaduto, la flotta della Lega mosse a intercettare quella ottomana, scontrandosi con essa nel giorno di domenica 7 ottobre nella battaglia di Lepanto e annientandola completamente. La notizia della vittoria venne portata a Venezia assieme alle insegne catturate al nemico da una fusta il 18 ottobre, all'ora sesta, provocando esplosioni di giubilo: vennero decretati sette giorni di festeggiamenti e intonato il \"Te Deum\", similmente a quanto accadde in tutte le citt\u00e0 d'Europa all'arrivo della notizia. Lo scontro annull\u00f2 di fatto il mito dell'invincibilit\u00e0 turca, ma non pose fine alla guerra. Di fronte alla scarsa volont\u00e0 di Filippo II di Spagna a continuare il conflitto, infatti, e alle esauste casse dello Stato, Venezia fu comunque costretta a firmare il 7 marzo 1573 un trattato di pace in cui cedeva agli Ottomani l'isola di Cipro e altri possedimenti. \u00c8 ormai chiaro a tutti che in prima linea ora c'\u00e8 Candia: il nuovo Duce e Governatore, il forlivese Brunoro II Zampeschi, si impegn\u00f2 in un'attenta opera di controllo e rafforzamento delle difese.\nNel luglio 1574 il doge accolse a Venezia la storica visita di Enrico III di Francia, in viaggio verso la Polonia, della quale stava per ricevere la corona. Alvise Mocenigo mor\u00ec il 4 giugno 1577.\nCon la dignit\u00e0 ducale venne dunque ricompensato con elezione all'unanimit\u00e0, all'et\u00e0 di ottantuno anni, il vincitore di Lepanto, Sebastiano Venier, il quale mor\u00ec per\u00f2 nel 1578, colpito da infarto dopo un incendio che aveva pesantemente danneggiato il Palazzo Ducale.\nPi\u00f9 duraturo fu il dogado di un altro ottuagenario Nicol\u00f2 Da Ponte, durante il quale vennero riordinati i meccanismi finanziari alla base dell'economia statale. Il Da Ponte mor\u00ec il 30 luglio 1585.\nSi elesse quindi doge Pasquale Cicogna. Nel 1587 per sostenere l'economia venne istituito il \"Banco di Piazza\", la prima banca pubblica al mondo, finanziata con le risorse dello Stato.\nNel 1591 si elesse a succedere al Cicogna Marino Grimani. Sotto di lui vennero emesse numerose leggi limitatrici del potere papale che garantivano, al contrario, il massimo controllo statale sulle strutture clericali. Preoccupata per il potere austro-spagnolo sull'Italia, la Repubblica decise di rinforzare la frontiera orientale creando una vasta citt\u00e0-fortezza nel Friuli: la citt\u00e0 venne fondata il 7 ottobre 1593 con il nome di Palma, tra le vive proteste austriache, nel timore che Venezia se ne potesse servire come base avanzata per occupare la contea di Gorizia. Alla fine del 1605 si giunse persino a imprigionare due ecclesiastici come criminali comuni, senza riconoscere loro i privilegi spettanti al clero, provocando cos\u00ec il risentimento di papa Paolo V. Il doge mor\u00ec il 25 dicembre dello stesso anno.\nIl XVII e il XVIII secolo, l'et\u00e0 del lento declino.\nPrivata della sicura rendita che le avevano assicurato in passato i commerci levantini, gravemente minacciata dai Turchi nei suoi territori d'oltremare, circondata da potenze europee sempre pi\u00f9 forti e \"nazionali\" e soprattutto sempre pi\u00f9 apertamente ostili alla sua autonomia, la Repubblica si concentr\u00f2 nella difesa dei propri possedimenti, avviandosi al contempo a un lento declino politico. Se il XVII secolo vide Venezia ancora validamente impegnata nelle guerre di difesa dei propri confini marittimi e ancora in grado non solo di fronteggiare i Turchi nella difesa della propria ultima grande colonia, Candia, ma persino di passare al contrattacco con la conquista della Morea, il secolo XVIII vide la Serenissima ridursi a potenza regionale italiana, sempre pi\u00f9 arroccata su posizioni di neutralit\u00e0 e difesa dell'esistente che non la garantiranno, per\u00f2, dall'invasione napoleonica.\nVenezia contro la Spagna: la Guerra di Gradisca, la congiura di Bedmar e la Guerra di Valtellina.\nIl 10 gennaio 1606 divenne doge Leonardo Don\u00e0. Egli dovette affrontare subito le pretese pontificie rispetto agli eventi innescatisi durante il dogado precedente, che avevano provocato il lancio dell'interdetto da parte di papa Paolo V. La Repubblica rispose nominando proprio consigliere teologico fra Paolo Sarpi, il quale espose in un \"Protesto\" le ragioni della nullit\u00e0 dell'atto papale, esortando il clero a proseguire le proprie funzioni, pena l'espulsione dalle terre di Venezia. I Gesuiti, che non si vollero piegare al diktat, vennero scacciati. Il 21 aprile 1607, tramite la mediazione francese, si giunse infine a un accordo: la consegna dei due ecclesiastici arrestati alla Francia in cambio della revoca dell'interdetto. Nel 1609 Galileo Galilei present\u00f2 alla Signoria, sul campanile di San Marco, la sua nuova invenzione: il cannocchiale. Il doge si spense il 16 luglio 1612.\nMarcantonio Memmo divenne doge il 24 luglio. Nel 1613 Venezia inizi\u00f2 la guerra contro i pirati Uscocchi, protetti e armati dall'Austria, che presero a essere combattuti con azioni di blocco e di sterminio.\nIl 2 gennaio 1615 venne eletto Giovanni Bembo. Sul finire di quell'anno gli Uscocchi misero a ferro e fuoco il territorio di Monfalcone, provocando la reazione di Venezia, che dichiar\u00f2 guerra all'Arciducato d'Austria. Partendo dalla citt\u00e0-fortezza di Palma, i Veneziani occuparono Cormons, Aquileia, Cervignano, arrivando ad assediare la strategica fortezza goriziana di Gradisca. Gli austriaci passarono dunque all'offensiva in Istria, occupandone la parte settentrionale ed eccitando al contempo gli Uscocchi ad attaccare via mare. L'offensiva austriaca venne rinnovata nel 1616, nel tentativo di conquistare anche l'Istria meridionale, ma senza risultato. Frattanto il 24 febbraio i Veneziani tornarono a stringere d'assedio Gradisca, ma la resistenza del forte li obblig\u00f2 a levare l'assedio.\nLa guerra di Gradisca riprese con rinnovato vigore nel giugno 1617, quando caddero sul campo sia il comandante austriaco sia quello veneziano, mentre il castello veniva per la terza volta stretto d'assedio, giungendo sul punto di cadere. A quel punto la Spagna minacci\u00f2 l'intervento. A luglio, poi, giunse all'orecchio dei Dieci la notizia che il marchese di Bedmar, ambasciatore di Spagna, stava ordendo una congiura contro il governo dotandosi di un'ampia rete di spionaggio. A quel punto Venezia rispose stringendo contatti con la Francia, che si offr\u00ec di favorire le trattative di pace. Il 6 novembre venne dunque stipulato un trattato a Madrid con il quale veniva ristabilito lo \"status quo ante\". L'Adriatico venne per\u00f2 al contempo dichiarato \"mare veneziano\", precluso a qualunque vascello da guerra non autorizzato. La Repubblica, poi, si alle\u00f2 con la Repubblica delle Sette Province Unite, entrando in guerra con il Regno di Napoli e provvedendo ad armare, accanto alla tradizionale \"Armada Sottile\" di galee, una \"Armada Grossa\" di velieri: mercantili armati e vascelli noleggiati a olandesi e inglesi, per affrontare la potenza spagnola. Frattanto procedeva il piano di congiura, che prevedeva un attacco dal mare della flotta spagnola spalleggiato da un'azione interna da parte di rivoltosi. L'attuazione del progetto fall\u00ec sia nel novembre 1617 sia nel marzo 1618, in occasione dei funerali del doge.\nIl ducato di Nicol\u00f2 Don\u00e0 venne contrassegnato dalla congiura. Il 9 aprile una denuncia segreta conferm\u00f2 i timori dei Dieci, che si apprestarono a reagire. Il doge mor\u00ec il 9 maggio; il 12 maggio i Dieci, nel mezzo dell'interregno, ordinarono l'arresto e la condanna a morte dei nemici dello Stato.\nIl nuovo doge fu Antonio Priuli. La Repubblica tent\u00f2 a quel punto di sbarrare il passo della Valtellina agli spagnoli - allora impegnati nella Guerra dei trent'anni - sobillando i conflitti religiosi nei Grigioni, rinnovando nel 1619 la propria alleanza con gli olandesi. Nel 1620, poi, mentre si realizzava il c.d. \"Sacro Macello\", la guerriglia uscocca venne definitivamente debellata, ponendo al contempo fine alla guerra con Napoli. Quasi contemporaneamente, per\u00f2, Venezia entr\u00f2 in guerra a fianco dei Savoia contro gli spagnoli (v. Guerra di Valtellina). Anche gli strascichi delle congiure proseguirono durante il dogado del Priuli: nel 1622, infatti, il senatore Antonio Foscarini, ambasciatore in Inghilterra, venne giudicato colpevole di spionaggio a vantaggio della Spagna e impiccato tra le colonne della piazzetta: scoperto pochi mesi dopo come innocente, il Foscarini venne riabilitato con una circolare inviata alle cancellerie europee.\nNel 1623 venne eletto doge Francesco Contarini, durante il cui dogado Venezia si alle\u00f2 con la Francia in funzione anti-spagnola.\nNel 1625, divenuto doge Giovanni I Corner, la Francia riusc\u00ec a sobillare la Danimarca contro Spagna e Impero, allargando il conflitto in corso, ma, nel 1626, a causa delle difficolt\u00e0 interne, fu costretta a firmare un trattato di pace. Di conseguenza anche Venezia venne costretta a trattare con gli spagnoli, riconoscendo la Valtellina quale territorio autonomo sotto il loro protettorato. Si trattava per\u00f2 di una tregua solo temporanea, tanto che appena nel 1629 la Repubblica intervenne contro la Spagna nelle questioni sorte attorno alla successione al Ducato di Mantova, rinforzando la flotta con il noleggio di dieci vascelli da schierare nella \"Armada Grossa\".\nNel 1630, mentre veniva eletto doge Nicol\u00f2 Contarini, a Venezia esplose il contagio della peste, portata in Italia dai Lanzichenecchi e probabilmente giunta in citt\u00e0 a seguito dell'ambasciatore di Mantova, marchese De Stirgis. In ottobre il Senato veneziano, su richiesta della Signoria, fece solenne voto di erigere una chiesa in onore della Madonna se la peste fosse cessata. Soltanto a marzo 1631, per\u00f2, il morbo inizi\u00f2 a diminuire d'intensit\u00e0, consentendo di incominciare la costruzione della basilica di Santa Maria della Salute: si stima che a Venezia i morti fossero giunti a novantottomila. Il doge stesso mor\u00ec in quei mesi.\nLa guerra di Candia.\nDurante il dogado di Francesco Erizzo iniziarono nuovamente ad acuirsi le tensioni coi Turchi e i loro alleati Barbareschi: nel 1638 una flotta di velieri veneziani si scontr\u00f2 infatti nei pressi di Valona, porto militare ottomano nell'Adriatico, con una squadra di pirati barbareschi che tentavano di penetrare nel \"Golfo di Venezia\". La scusa per lo scoppio del conflitto venne fornita nel 1644 da un attacco condotto dai Cavalieri di Malta contro un convoglio ottomano diretto da Alessandria a Istanbul, carico di ricchezze e di donne appartenenti all'harem del Sultano: la flottiglia maltese fece quindi sosta nel porto di Candia per rifornirsi. Tale atto venne considerato come apertamente ostile dai Turchi. La Sublime Porta radun\u00f2 nel 1645 un'armata di 60.000 uomini, apparentemente per condurre una spedizione punitiva su Malta, ma, all'improvviso, anzich\u00e9 dirigersi sull'isola dei cavalieri, con orrore dei Veneziani la flotta turca si present\u00f2 davanti al porto di La Canea, roccaforte di Creta. Non sospettando minacce e avendo a lungo Venezia perseguito una politica di non rafforzamento militare per non dare motivo di guerra ai Turchi, le fortificazioni dell'isola erano malridotte e le truppe non mobilitate. Il doge mor\u00ec il 3 gennaio 1646.\nVenne eletto il 20 gennaio Francesco Molin. La flotta veneziana, finalmente mobilitata, batt\u00e9 quella turca nei pressi di Negroponte, ma nel maggio 1647 l'intera Creta era oramai caduta, con l'eccezione della capitale, Candia, per la quale inizi\u00f2 un assedio destinato a durare ventidue anni. Venezia, decisa a difendere a ogni costo la sua ultima colonia, continu\u00f2 strenuamente la lotta, battendo i Turchi nel 1649 nelle acque di Smirne e nel 1651 in quelle di Paro. Ancora scontri navali si ebbero ripetutamente nel 1654. Il 27 febbraio 1655 il doge mor\u00ec.\nDurante il dogado di Carlo Contarini si ebbero nuove vittorie, fino a che la flotta veneziana annient\u00f2 i turchi nei pressi dei Dardanelli.\nPochi mesi dur\u00f2 il dogado di Francesco Corner, segnato anch'esso dalla guerra, con la flotta veneziana che si preparava a un nuovo tentativo per forzare i Dardanelli.\nEletto il 15 giugno 1656, Bertuccio Valier accolse ben presto la notizia che, all'apice della guerra, la flotta veneta, annientata nuovamente il 21 giugno quella ottomana, aveva forzato l'accesso al Mar di Marmara arrivando a bombardare Istanbul. Ancora una vittoria si ebbe nel 1657 a Chio, ma lo scontro con l'immenso impero era oramai impari per una Repubblica non pi\u00f9 sostenuta dai commerci. Tra il 17 e il 19 luglio Venezia venne battuta sul mare in uno scontro in cui lo stesso ammiraglio Lazzaro Mocenigo perse la vita.\nIl dogado di Giovanni Pesaro si apr\u00ec nel 1658 e fu segnato dalla firma in Europa del trattato dei Pirenei per porre fine alla guerra tra Francia e Spagna, consent\u00ec a Venezia di ricevere nuovi aiuti dall'Occidente. I Veneziani sbarcarono persino in Morea, prendendo Calamata, dovendo per\u00f2 presto ritirarsi per concentrarsi sulla difesa di Candia.\nIl 16 ottobre 1659 venne eletto Domenico II Contarini. Nel 1661 la flotta di Venezia vinse nuovamente nelle acque di Milo, costringendo i Turchi a concentrare tutti i loro sforzi per porre fine al conflitto. Nell'agosto del 1664, con la firma della pace di Vasv\u00e1r, i Turchi disimpegnano le loro forze dallo scacchiere balcanico, concentrandole contro Venezia. Fallita nel 1666 un'estrema spedizione veneziana per riconquistare Creta, nel 1667 il Gran Visir in persona giunge a Candia per condurre le operazioni militari di un assedio che dura oramai ininterrottamente da diciannove anni. Nella citt\u00e0 accorsero contingenti di volontari da tutta l'Europa. Candia era descritta in quest'epoca come completamente distrutta e spopolata, ma ancora capace di resistere a un continuo stillicidio di bombardamenti, attacchi, contrattacchi ed esplosioni di mine, fino a quando, al crollo delle ultime difese, il 5 settembre 1669 venne firmata la resa con l'onore delle armi. Venezia aveva perso nel conflitto 134 milioni di ducati e 30.000 uomini, ma i Turchi avevano a loro volta perso 80.000 soldati e speso svariati milioni in un'impresa che doveva durare - secondo i loro piani - solo pochi mesi. Il doge mor\u00ec nel 1674.\nVenne chiamato a succedere come doge Nicol\u00f2 Sagredo, le cui splendide feste e il fasto e la magnificenza del suo dogado offrirono uno spettacolo di politica poco attenta al risparmio necessario alla ripresa dopo una guerra lunga e sofferta.\nL'ultima vittoria: la spedizione in Morea.\nIl 26 agosto 1676 venne eletto Alvise Contarini, sotto il cui dogado si diffusero i caff\u00e8: il primo, il caff\u00e8 Florian venne aperto nel 1683. Dopo la caduta di Candia, la presenza veneziana nel Levante si era oramai ridotta alle sole Isole Ionie, ma quando scoppi\u00f2 la guerra tra l'Austria e l'Impero ottomano e i Turchi giunsero ad assediare Vienna, Venezia si apprest\u00f2 a combattere nuovamente nelle sue antiche acque. Per respingere gli ottomani fu dunque costituita una Lega Santa.\nNel gennaio 1684 venne eletto Marcantonio Giustinian, il quale ader\u00ec alla Lega a nome della Serenissima, ansiosa di recuperare i propri antichi territori. Il trattato venne stipulato il 25 aprile, alla presenza del nuovo doge e dell'ambasciatore imperiale, Leonardo I conte di Thurn. \"Capitano Generale da Mar\" venne nominato Francesco Morosini, ultimo difensore di Candia, mentre il bailo veneziano a Costantinopoli abbandonava in fretta la citt\u00e0: per la prima e unica volta fu Venezia a dichiarare guerra alla Sublime Porta. Per i funzionari veneziani era dunque prioritario evitare le ritorsioni che, nell'Impero ottomano, aspettavano tradizionalmente gli ambasciatori nemici. I territori turchi in Dalmazia vennero assaliti, mentre gli alleati Morlacchi penetravano in Bosnia e Albania. La flotta prese Santa Maura, permettendo ai \"fanti da mar\" di conquistare Prevesa (29 settembre) e Missolungi. Per alimentare la guerra venne consentita l'immissione di nuove famiglie nel patriziato veneziano dietro forti pagamenti. Nel 1685 i veneziani presero Corone, avanzando all'interno nella Messenia e nella Maina, sollevando le popolazioni locali. L'anno successivo giunsero rinforzi dallo Stato Pontificio, dal Granducato di Toscana e da Malta. Caddero Navarino, Modone, Argo, Corinto e Nauplia. Nonostante il sopraggiungere della peste, nel 1686, caddero anche Patrasso, Castello di Morea, Castello di Rumelia e Lepanto, mettendo in fuga i Turchi. Presa anche Mistr\u00e0 in agosto la Morea si ritrov\u00f2 sotto completo controllo veneziano. La guerra si spost\u00f2 dunque nella Grecia centrale. Presa Eleusi, venne brevemente conquistata anche Atene, la cui Acropoli fu stretta d'assedio dai veneziani dal 23 al 29 settembre: il tempio di Atena Nike fu demolito dai Turchi per costruire un bastione difensivo, mentre il Partenone, utilizzato come deposito di munizioni, esplose la sera del 26 settembre, colpito da un colpo di mortaio. Fallito un contrattacco ottomano su Tebe, la guarnigione capitol\u00f2 a condizione di essere portata a Smirne. La superiorit\u00e0 della cavalleria turca nell'Attica rendeva per\u00f2 impossibile tenere la citt\u00e0, che venne abbandonata nell'aprile 1687.\nNel 1688 Morosini venne premiato con l'elezione a doge. Rimasto sul campo organizz\u00f2 l'assalto a Negroponte, che per\u00f2 resistette, costringendo il 20 ottobre il doge a levare l'assedio, facendo poco dopo ritorno a Venezia. Sconfitto anche in Ungheria, il sultano Mehmet IV era stato deposto in favore del fratello Solimano II, il quale, approfittando della guerra della Grande Alleanza che impegnava l'Austria su due fronti, pass\u00f2 al contrattacco sul loro fronte. Anche a sud il famigerato pirata maniota Liberakis Gerakaris, grazie alla sua audacia e alle sue incursioni distruttive in territorio veneziano, riusc\u00ec a mettere in difficolt\u00e0 Venezia. Nel 1692, Gerakaris guid\u00f2 il suo esercito nel Peloponneso, che fu invaso dalle sue truppe, prendendo Corinto, ma assediando invano l'Acrocorinto e Argo, prima di essere costretto a ritirarsi. Nuovi tentativi di Gerakaris nel 1694 e 1695 fallirono. Tuttavia le sue azioni portavano una devastazione tale da non poter essere tollerata da Venezia: nell'agosto del 1696 Gerakaris fu catturato e inviato a Brescia, dove fu incarcerato. Liberatisi di lui, i Veneziani attaccarono Valona, che cadde il 18 settembre. Nel 1692 venne attaccata anche Creta, dove venne posto l'assedio a Candia, spingendo la popolazione locale alla rivolta. Il tentativo per\u00f2 fall\u00ec, portando anche alla perdita della fortezza veneziana di Grabusa. Sperando di riprendere le conquiste in Grecia, Morosini in persona, nonostante l'et\u00e0 avanzata, torn\u00f2 in Morea nel 1693, morendo per\u00f2 il 16 gennaio 1694, a Nauplia, unico, in vita, ad aver avuto l'onore di un busto in Palazzo Ducale e la concessione ufficiale del titolo di \"Peloponnesiaco\".\nA succedergli come doge fu Silvestro Valier. Il suo successore come capo militare, per\u00f2, fu lo Zeno, il quale, contro il parere dei capi militari, inizi\u00f2 una spedizione contro la ricca isola di Chio: l'isola fu presa facilmente dai veneziani, ma la risposta dei turchi fu dura, col risultato di un'umiliante ritirata. Scontri minori si ebbero successivamente nel 1695, ad Andro, nel 1696, a Lemno, e nel 1697-1698, a Samotracia. Nel 1699, infine, la guerra si concluse con la pace di Carlowitz, che sanc\u00ec la vittoria della Lega Santa e la cessione del \"Regno di Morea\" ai Veneziani: fu l'ultima grande campagna di espansione per Venezia e l'ultima grande vittoria.\nIl Settecento veneziano.\nAlvise II Mocenigo venne eletto nel 1700, inaugurando la politica di ferma neutralit\u00e0 che contraddistinse l'ultimo secolo della Repubblica. Venezia rimase dunque estranea alla guerra di successione spagnola. Il doge mor\u00ec nel 1709.\nIl 22 maggio venne eletto Giovanni II Corner. Nonostante il desiderio veneziano di restar al di fuori delle guerre che insanguinavano l'Europa in quel periodo, nel 1714 la Repubblica fu costretta a confrontarsi nuovamente con gli Ottomani che tentavano di penetrare nell'Adriatico. La guerra colse la Serenissima impreparata politicamente e militarmente: in breve caddero la Morea e le ultime colonie egee. Gli unici successi di rilievo furono la difesa fortunata dell'isola di Corf\u00f9 nel 1715 e il blocco delle incursioni nella Dalmazia meridionale. La pace di Passarowitz, nel 1718, costrinse Venezia a riconoscere la perdita della Morea, consentendole di mantenere solo le isole Ionie e di ampliare i possedimenti dalmati. Nel 1721 il confine dalmata venne definitivamente stabilizzato con la definizione della cosiddetta \"linea Mocenigo\".\nIl 24 agosto 1722 divenne doge Alvise III Sebastiano Mocenigo, durante il cui dogado Venezia, ridottasi a potenza marginale nello scacchiere internazionale, vide ridursi progressivamente sempre pi\u00f9 il dinamismo del proprio ceto politico, a mano a mano che questo volgeva i propri interessi alle propriet\u00e0 fondiarie di terraferma. Per sostenere le finanze pubbliche, poi, il patriziato sub\u00ec una sempre pi\u00f9 massiccia immissione di nuove famiglie nel corpo aristocratico, anche con lo scopo di rinsaldare i legami coi ceti dirigenti della terraferma. In quest'epoca si cerc\u00f2 tuttavia di por rimedio, con difficolt\u00e0, alla dilagante corruzione statale e a rivitalizzare l'ormai esausta economia nazionale. Vi furono importanti lavori di restauro e piazza San Marco venne lastricata. Il doge mor\u00ec il 21 maggio 1732.\nFece seguito il breve dogado di Carlo Ruzzini.\nIl dogado di Alvise Pisani ebbe inizio il 17 gennaio 1735. In quest'epoca and\u00f2 crescendo lo sfarzo delle feste e degli eventi mondani che resero celebre Venezia in tutta Europa come citt\u00e0 di piacere e divertimento, oltre che di cultura, grazie alla libert\u00e0 di pensiero garantita dalla Repubblica contro le ingerenze ecclesiastiche. A partire dal 1736, grazie all'introduzione di nuovi tipi di navi, dette \"atte\", con equipaggio ridotto e molti cannoni come difesa, l'economia miglior\u00f2 decisamente.\nIl 30 giugno 1741 vest\u00ec il corno ducale Pietro Grimani, durante il cui dogato, grazie alle sovvenzioni statali e alla protezione dogale, si ebbe un notevole sviluppo dell'attivit\u00e0 culturale e artistica. Anche l'economia, gi\u00e0 rifiorita col Pisani, riprese forza anche grazie ai vantaggi portati dalla politica di neutralit\u00e0 nel complesso dei conflitti europei, che consentiva ai mercanti della citt\u00e0 lagunare di commerciare liberamente con tutti i paesi. Il Grimani mor\u00ec il 7 marzo 1752.\nSuccedette Francesco Loredan, durante il cui dogado si acuirono gli scontri tra i conservatori e quanti propugnavano riforme politiche che aumentassero il dinamismo della Repubblica. Nello scontro prevalsero i primi e i principali esponenti della parte avversa, tra cui l'illuminista Angelo Querini, vennero incarcerati o esiliati. In questo tipo di clima si consum\u00f2 l'arresto, nella notte tra il 25 e il 26 luglio 1755 del turbolento Giacomo Casanova, il quale venne rinchiuso nelle carceri dei Piombi, dai quali evase -unico nella storia di quelle prigioni- rocambolescamente all'alba del 1\u00ba novembre. Lo scoppio in Europa della guerra dei Sette anni permise frattanto un rafforzamento della ripresa economica che rafforz\u00f2 ulteriormente l'ala conservatrice del Maggior Consiglio. Il Loredan mor\u00ec il 19 maggio 1762.\nVenne eletto Marco Foscarini, il quale mor\u00ec per\u00f2 dopo appena dieci mesi.\nIl 19 aprile 1763 divenne dunque doge Alvise IV Giovanni Mocenigo. Nel 1764 venne ratificata la Convenzione di Ostiglia, che stabiliva in via definitiva l'annosa questione sui confini occidentali della Repubblica in direzione dei possessi austriaci nel milanese. In realt\u00e0 l'affare si era reso \"scabroso\" essendosi rilevato un'azione di spionaggio a danno delle difese della Repubblica Veneta. In quest'epoca Venezia venne colpita da una grave crisi economica, contro la quale si cerc\u00f2 di reagire promulgando leggi suntuarie, che non trovarono per\u00f2 alcuna reale applicazione. Si attu\u00f2 una riforma fiscale per ridistribuirne la pressione sui cittadini e vennero aboliti i dazi interni, mentre si cercava di rivitalizzare i commerci agendo contro i pirati barbareschi, colpiti con una spedizione nel 1766 contro Tripoli che costrinse il signore locale a stringere accordi commerciali con la Repubblica. Altri accordi vennero ricercati anche a Tunisi, in Marocco, nell'Impero russo e anche nelle Americhe. Nel 1767, nell'ambito di un miglioramento del clima di relazione con l'Austria, Venezia venne visitata da Carlo Eugenio di W\u00fcrttemberg, seguito nel 1769 e 1775 dallo stesso Giuseppe II. Il doge mor\u00ec nel 1778 mentre una nuova spedizione punitiva veniva condotta contro Tripoli.\nIl 14 gennaio 1779 venne scelto come successore Paolo Renier. Nel 1782 la citt\u00e0 venne visitata da Paolo di Russia \"conte del Nord\" e da papa Pio VI. Nel 1784 fu la volta di Gustavo III di Svezia, ma, nonostante queste importanti presenze, la condizione politica veneziana si palesava sempre pi\u00f9 come marginale nello scacchiere europeo. Nel 1785-1786 per l'ultima volta la flotta di San Marco mosse guerra: al comando di Angelo Emo vennero bombardate Sfax, Tunisi e Biserta, ponendo definitivamente fine alle minacce barbaresche ai residui traffici veneziani. In questo periodo, comunque, la Serenissima brillava ancora dal punto di vista del profilo culturale, basti ricordare al riguardo i nomi di Vivaldi nella musica, Goldoni nella letteratura e Tiepolo e il Canaletto nella pittura.\nIl Settecento si contraddistingue per la diffusione del Salotto letterario tipico della Francia illuminista. In tali salotti si fanno dibattiti letterari, politici si intrattengono conversazioni amorose, si gioca a carte. Vanno menzionati il salotto di Isabella Teotochi Albrizzi frequentato dai pi\u00f9 famosi letterati dell'epoca come Ugo Foscolo, George Gordon Byron oppure quello di Marina Querini o di Giustina Renier Michiel frequentati anche da Antonio Canova e da Madame de Sta\u00ebl . Anche se tali salotti sono a favore delle idee rivoluzionarie lo sono meno per la Rivoluzione francese.\nLa Caduta.\nIl 9 maggio 1789 venne eletto l'ultimo doge: il friulano Lodovico Manin. Alla sua elezione circol\u00f2 la voce:\nLa crisi economica che colpiva Venezia era in realt\u00e0 diffusa in gran parte d'Europa e in particolare in Francia, dove crebbero rapidamente le tensioni interne. Gli eventi innescati dalla convocazione degli \"Stati Generali\" in quello stesso mese di maggio esplosero poco tempo dopo, il 14 luglio con la presa della Bastiglia e lo scoppio della rivoluzione francese. Contro la rivoluzione, temendo un diffondersi dei suoi ideali, intervennero le maggiori potenze europee, tanto da spingere, il 21 gennaio 1793, i rivoluzionari a ghigliottinare il sovrano, Luigi XVI, nel timore di una restaurazione dell'assolutismo, e a instaurate il \"Terrore\". Il vento rivoluzionario proveniente dalla Francia, tuttavia, si diffuse ugualmente in Europa, giungendo anche a Venezia, dove la vita pubblica veneziana venne agitata da travagli politici interni, provocati dalle nuove idee. Il governo, pur arroccandosi su posizioni rigidamente conservatrici, non seppe fornire un'efficace reazione alle istanze di rinnovamento, n\u00e9 a soffocare completamente il malcontento, esteso in particolare alle classi medie, causando una diffusa insicurezza nella classe aristocratica, timorosa dello scoppio di rivolte giacobine, che in realt\u00e0 non si realizzarono mai. La Repubblica si limit\u00f2 cos\u00ec a fornire nel 1794 ospitalit\u00e0 al pretendente al trono di Francia, il conte di Lilla Louis Stanislas Xavier: quando per\u00f2 giunsero le vive proteste dei rappresentanti francesi, il diritto d'asilo venne revocato e Luigi se ne part\u00ec, chiedendo, per protesta, che il suo nome fosse cancellato dal \"libro d'oro\" della nobilt\u00e0 veneziano. L'allontanamento di Luigi spinse al contempo molte corti europee a manifestare il proprio disappunto al governo veneziano. La situazione di Venezia era tesa, tra fermenti interni dovuti alle richieste di maggiore democraticit\u00e0 e libert\u00e0 e i fatti di Francia, quando nell'aprile 1796 calarono in Italia le truppe francesi inviate contro le forze controrivoluzionarie.\nLa conduzione della campagna d'Italia era stata affidata al giovane generale Napoleone Bonaparte, il quale travolse il Regno di Sardegna e i possedimenti austriaci, entrando il 15 maggio a Milano. Venezia si era immediatamente preoccupata a dichiarare la propria neutralit\u00e0, nonostante le richieste di soccorso austriache, limitandosi a nominare in via straordinaria un \"Provveditore Generale\" per la Terraferma, per rafforzare il controllo sulle province. La neutralit\u00e0 veneziana venne per\u00f2 violata prima dalle forze austriache in ritirata, che ripiegarono verso il Tirolo attraverso i territori della Serenissima, trovandovi le citt\u00e0 sbarrate, e poi, il 30 maggio, da Napoleone, che attravers\u00f2 in forze il Mincio per dare la caccia agli austriaci. La Terraferma divenne cos\u00ec teatro di scontro nella guerra. Desideroso di non provocare i francesi, il 1\u00ba giugno il Provveditore Generale acconsent\u00ec al loro ingresso nella piazzaforte di Verona e in altre citt\u00e0, accompagnando la cosa con un'analoga concessione agli austriaci. Si venne progressivamente a creare ovunque una difficile condizione di convivenza tra le truppe veneziane, gli occupanti francesi e la popolazione locale, mentre la presenza dell'esercito rivoluzionario eccitava gli animi dei simpatizzanti giacobini. Di fronte a tali avvenimenti, il Senato, gravemente preoccupato, ordin\u00f2 il richiamo della flotta, la coscrizione delle cernide e la creazione di un \"Provveditore Generale alle Lagune e ai Lidi\" per provvedere alla difesa del Dogado, protestando al contempo presso il Direttorio di Parigi e la corte di Vienna. Al Provveditore Generale di Terraferma venne affiancato un Provveditore Straordinario, ma con scarsi risultati. Fallite le controffensive invernali austriache, e conquistata la roccaforte asburgica di Mantova, il Provveditore Straordinario non seppe evitare che i francesi sobillassero la ribellione di Bergamo, il 13 marzo, e Brescia, il 18 marzo, e intervenissero apertamente il 27 marzo a forzare la ribellione di Crema e a bombardare il 31 marzo Sal\u00f2, insorta in difesa della Serenissima. Liberatisi di ogni parvenza di legalit\u00e0 i francesi si fecero sempre pi\u00f9 aggressivi e arroganti, minacciando apertamente di ostacolare le operazioni di riconquista delle citt\u00e0 ordinate da Venezia. Anche le insurrezioni anti-giacobine nelle terre della Lombardia Veneta vennero soffocate.\nIl 17 aprile Napoleone giunse a firmare un preliminare di pace a Leoben con l'imperatore Francesco II, promettendo a quest'ultimo la consegna dei Domini di Terraferma. Lo stesso giorno, nonostante i proclami ducali che invitavano alla calma, Verona - esasperata - insorse costringendo i francesi a rinchiudersi nelle fortezze. Il 20 aprile, i francesi, nonostante fossero a conoscenza della proibizione all'ingresso di vascelli armati nei porti della Repubblica, tentarono di saggiare le difese di Venezia inviando la fregata Le Lib\u00e9rateur d'Italie a forzare il porto del Lido: in risposta, le potenti artiglierie del forte di Sant'Andrea distrussero la nave. Il governo della Repubblica non seppe tuttavia sfruttare la situazione di momentaneo vantaggio e, sperando ancora di evitare un conflitto aperto, seppure a prezzo della perdita dei possedimenti terrestri, si rifiut\u00f2 di mobilitare l'esercito e di inviare rinforzi a Verona. Questa, infine, il 24 aprile fu costretta ad arrendersi. La rinuncia a una difesa armata permise a Napoleone di attestarsi facilmente a Marghera, ai margini della laguna, dove il 2 maggio dichiar\u00f2 ufficialmente guerra a Venezia. Nonostante la Repubblica disponesse ancora dell'intera e potente flotta, dei presidi militari della citt\u00e0 e di quelli d'oltremare e nonostante i pi\u00f9 decisi a resistere avessero invitato il doge a raggiungere Zara, citt\u00e0 sicura da cui coordinare la difesa, la mattina del 12 maggio, tra voci di congiure e dell'imminente attacco francese, il Maggior Consiglio si riun\u00ec per l'ultima volta. Sebbene alla seduta mancasse il numero legale, il doge esort\u00f2 i patrizi a dichiarare abolito l'antico governo nella speranza di risparmiare ulteriori sofferenze alla popolazione:\nAtterriti dalle salve di moschetto degli Schiavoni che, evacuando secondo gli ordini, salutavano a quel modo Venezia, i nobili presenti approvarono la proposta e sciolsero la riunione. L'annuncio al popolo della decisione provoc\u00f2 per\u00f2 la rivolta. Al grido di \"Viva San Marco!\" e \"Viva la Repubblica\" i cittadini tentarono di reinsediare la Repubblica, attaccando le case e i beni dei giacobini. I magistrati, temendo di dover rispondere ai francesi dei tumulti, arrivarono a soffocare i moti nel sangue, sparando persino colpi d'artiglieria a Rialto e istituendo ronde notturne di Arsenalotti. Il 13 maggio il doge, rimasto per la prima volta da secoli unico padrone dello Stato, eman\u00f2 gli ultimi proclami per definire la transizione dei poteri a una Municipalit\u00e0 Provvisoria, giungendo a minacciare di morte chiunque avesse osato sollevarsi contro il nuovo governo. Il 14 maggio il potere pass\u00f2 come stabilito al governo municipale, che invit\u00f2 i francesi a entrare in citt\u00e0, dove giunsero il 15 maggio, mentre Ludovico Manin, deposte le insegne ducali, lasciava il Palazzo per ritirarsi nella propria residenza di famiglia."}
{"id": "2060497", "revid": "251304", "url": "https://it.wikipedia.org/wiki?curid=2060497", "title": "Amber Volakis", "text": ""}
{"id": "2060500", "revid": "599013", "url": "https://it.wikipedia.org/wiki?curid=2060500", "title": "Daniel da Cruz Carvalho", "text": "Carriera.\nDani inizia la carriera nelle file dello Sporting Lisbona, con cui esordisce nel 1994. Nel gennaio del 1996 passa in prestito al West Ham, in Premier League, dove colleziona 9 presenze e 2 reti.\nNella stagione 1996-1997 passa a titolo definitivo all'Ajax, diventando il primo portoghese a vestire la maglia del club. Rester\u00e0 all'Ajax per quattro stagioni, periodo in cui partecipa con la sua nazionale alle Olimpiadi del 1996 ottenendo il quarto posto.\nDopo una breve esperienza al Benfica, nel 2000, tentato dall'offerta dell', si trasferisce in Spagna, dove in tre anni colleziona 64 presenze e 10 reti.\nNel 2004, all'et\u00e0 di 28 anni, decide di lasciare il calcio e dedicarsi alla carriera di fotomodello, carriera che segue tuttora."}
{"id": "2060502", "revid": "76034", "url": "https://it.wikipedia.org/wiki?curid=2060502", "title": "Stagionalit\u00e0", "text": ""}
{"id": "2060506", "revid": "767487", "url": "https://it.wikipedia.org/wiki?curid=2060506", "title": "Scarpa d'oro 2009", "text": "La Scarpa d'oro 2009 \u00e8 il riconoscimento calcistico che \u00e8 stato assegnato al miglior marcatore assoluto in Europa tenendo presente le marcature segnate nel rispettivo campionato nazionale per il valore del coefficiente UEFA nella stagione 2008-2009. Il vincitore del premio \u00e8 stato Diego Forl\u00e1n, con 32 reti nella Liga."}
{"id": "2060508", "revid": "123424462", "url": "https://it.wikipedia.org/wiki?curid=2060508", "title": "Suovetaurilia", "text": "Il sacrificio dei suovetaurilia (o suovitaurilia) era un rito di purificazione a carattere anche apotropaico praticato nell'antica Roma, ma di origine indoeuropea: con esso si intendeva invocare la protezione delle divinit\u00e0.\nConsisteva nella consacrazione di un maiale (\"sus\"), di un montone (\"ovis\") e di un toro (\"taurus\") generalmente al dio Marte, anche se poi solo il toro veniva sacrificato a questo dio mentre il maiale veniva sacrificato alle divinit\u00e0 ctonie e gli agnelli o il montone al dio Quirino. \nI suovetaurilia sono di ascendenza indoeuropea.\nLa pi\u00f9 antica testimonianza dei \"suovetaurilia\" - presenti, dunque, anche presso i Greci - \u00e8 quella fornita da Omero nell'Odissea, dove si riferisce che l'indovino Tiresia esorta Ulisse a sacrificare un maiale, un montone e un toro al dio Poseidone; ancora nell'Odissea, si parla del medesimo sacrificio alla corte del re dei Feaci, Alcinoo.\nTale invocazione rituale era causata da qualsivoglia circostanza che richiedeva l'intervento degli d\u00e8i anche a seguito del presunto allontanamento della loro benevolenza. Oppure per invocarne i favori o ancora per rimediare a degli errori causati involontariamente, ad esempio proprio durante un sacrificio, il che, in questo caso, richiedeva un nuovo sacrificio con una vittima di maggior valore.\nChi eseguiva il rito doveva disporre dell'autorit\u00e0 necessaria: un \"pater familias\" oppure un magistrato \"cum imperio\".\nIl rito veniva eseguito mediante delle modalit\u00e0 codificate:\nGeneralmente uccidere l'animale era compito di alcune persone predisposte e denominate \"vittimari\" (nei tempi pi\u00f9 antichi invece era compito del sacrificante);\nGeneralmente le divinit\u00e0 maschili richiedevano vittime di sesso maschile, mentre alle dee venivano sacrificati animali di sesso femminile.\nGiove e Giunone richiedevano il sacrificio di animali bianchi, il dio della notte Summano animali neri, Vulcano rossi.\nGiove voleva maschi castrati, mentre Marte maschi intatti. Prima del raccolto agricolo erano sacrificate vacche \"pregne\" (\"fordae\"). La circostanza decideva anche se sacrificare animali adulti o pi\u00f9 giovani."}
{"id": "2060510", "revid": "179777", "url": "https://it.wikipedia.org/wiki?curid=2060510", "title": "Suovitaurilia", "text": ""}
{"id": "2060514", "revid": "1851848", "url": "https://it.wikipedia.org/wiki?curid=2060514", "title": "Giuseppe Bortolotti", "text": "Carriera.\nCresciuto in squadre dilettantistiche della provincia di Ferrara, venne acquistato da Paolo Mazza per la sua non giovanissimo, nel 1953. Bortolotti esord\u00ec in Serie A il 16 maggio 1954 a Trieste con una sconfitta dei biancoazzurri contro gli alabardati. L'anno successivo Bortolotti partir\u00e0 titolare e giocher\u00e0 6 delle prime 7 partite. Bortolotti, dopo un pareggio interno con la Pro Patria, verr\u00e0 per\u00f2 avvicendato e il 30 gennaio 1955 giocher\u00e0 contro la nella capitale la sua ultima partita in maglia spallina e nella massima serie, cedendo il posto definitivamente all'esordiente Guglielmo Costantini.\nCeduto in IV Serie al Foggia, pare destinato ad un inesorabile declino. Nel 1958 per\u00f2 gioca con i rossoneri, nel frattempo divenuti a seguito di una fusione \"Foggia &amp; Incedit\" e ripescati nel terzo livello calcistico, in Serie C ed addirittura, con Costagliola alla guida dei pugliesi, conquister\u00e0 nel 1960 la promozione in Serie B. Giocher\u00e0 una stagione nella serie cadetta per tornare, retrocesso il Foggia, in Serie C l'anno successivo.\nCon l'avvento di Pugliese in panchina la B verr\u00e0 riconquistata nel 1962 e quindi l'anno successivo giocher\u00e0 le sue ultime partite in quella serie con i rossoneri prima del definitivo ritiro.\nDel Foggia \u00e8 stato il calciatore simbolo della seconda met\u00e0 degli anni '50 nonch\u00e9 per lungo tempo il capitano. Con 212 presenze in 8 campionati disputati \u00e8 il decimo giocatore con il maggior numero di partite disputate con la maglia del Foggia.\nIn carriera ha totalizzato complessivamente 8 presenze in Serie A e 36 presenze ed una rete in Serie B.\nDopo il ritiro nel 1963 \u00e8 stato allenatore in seconda del Foggia."}
{"id": "2060525", "revid": "83531", "url": "https://it.wikipedia.org/wiki?curid=2060525", "title": "Palazzo Nikolaevskij", "text": "Palazzo Nikolaevskij , \u00e8 un palazzo di San Pietroburgo che si trova in Plo\u0161\u010dad' Truda, all'angolo con il Konnagvardeskij Bulvard, non lontano dalla Nuova Olanda. Fu progettato da Andrej Stackenschneider per il figlio dell'imperatore Nicola I, il granduca Nicola il Vecchio. \nStoria e descrizione.\nIl palazzo era parte di un grande complesso composto anche da una chiesa palatina, un maneggio ed altri edifici separati dall'antistante Piazza del Lavoro da una cancellata in ghisa. Nel 1894 la struttura ritorn\u00f2 alla corona che la trasform\u00f2 nell'Istituto Xenia per giovani Nobildonne (in russo: \"Kseninskii institut blagorodnykh devits\", \u041a\u0441\u0435\u043d\u0438\u043d\u0441\u043a\u0438\u0439 \u0438\u043d\u0441\u0442\u0438\u0442\u0443\u0442 \u0431\u043b\u0430\u0433\u043e\u0440\u043e\u0434\u043d\u044b\u0445 \u0434\u0435\u0432\u0438\u0446). Viene descritto da E.M. Almedingen nelle sue memorie:\nI bolscevichi gli mutarono nome in Palazzo del Lavoro (\"Dvorets Truda\", \u0414\u0432\u043e\u0440\u0435\u0446 \u0442\u0440\u0443\u0434\u0430) e ne fecero la sede dei sindacati, che distrussero parte delle decorazioni interne eclettiche per adattarlo alle loro esigenze. A partire dal 2004, i sindacati hanno affittato una grande parte della struttura ad imprese commerciali come uffici."}
{"id": "2060528", "revid": "767487", "url": "https://it.wikipedia.org/wiki?curid=2060528", "title": "Locomotiva FS 630", "text": "Le locomotive a vapore del gruppo 630 sono locomotive con tender per treni viaggiatori a 3 assi motori accoppiati e asse portante anteriore.\nStoria.\nLa locomotiva gruppo \"630\" \u00e8, come le altre similari, \"figlia\" dell'ottimo progetto di Locomotiva Gruppo 600 elaborato dall'Ufficio Studi di Firenze della Rete Adriatica di cui riprende il valido schema meccanico di base e ne \u00e8 la versione per treni viaggiatori veloci. \nLe consegne iniziate nel 1906 si conclusero nel 1908. Furono costruite in 100 esemplari.\nLe ordinazioni vennero fatte a Henschel &amp; Sohn di Cassel per un lotto di 25 locomotive, per 9 unit\u00e0 alla OM, 16 locomotive vennero costruite da \"S.A. Energie\" di Marcinelle e tutte le altre macchine dall'Ansaldo di Sampierdarena.\nCaratteristiche.\nLe locomotive, a due cilindri motori interni, erano a vapore saturo e doppia espansione come tutte le locomotive italiane del periodo.\nLa caldaia \u00e8 dello stesso tipo della Locomotiva Gruppo 600 ma a 14 bar di pressione e sviluppa la potenza effettiva alle ruote di 700 CV; in virt\u00f9 delle ruote motrici di grande diametro, 1850\u00a0mm, raggiungeva la velocit\u00e0 di 100\u00a0km/h."}
{"id": "2060535", "revid": "767487", "url": "https://it.wikipedia.org/wiki?curid=2060535", "title": "Tarzan of the Apes", "text": "Tarzan of the Apes \u00e8 un film muto del 1918 diretto da Scott Sidney.\nIl soggetto \u00e8 liberamente tratto dal famoso romanzo d'avventura \"Tarzan delle Scimmie\" di Edgar Rice Burroughs del 1912 ed \u00e8 il primo film della storia del cinema in cui compare il personaggio.\nA interpretare il ruolo di Tarzan sono chiamati Gordon Griffith, uno dei migliori attori bambini dell'epoca, e Elmo Lincoln, un attore gi\u00e0 specializzatosi in ruoli di \"uomo forte\". Enid Markey fu la prima Jane. Soprattutto per Griffith e Lincoln il film rappresent\u00f2 un grosso successo personale, che diede loro la possibilit\u00e0 di girare altri film importanti e garant\u00ec la loro presenza nei sequel: \"The Romance of Tarzan\" (1918), \"The Son of Tarzan\" (1920), e \"The Adventures of Tarzan\" (1921).\nTrama.\nJohn e Alice Clayton sono passeggeri della barca \"Fuwalda\", la cui destinazione \u00e8 l'Africa. La nave subisce un ammutinamento e i Clayton sono salvati dal marinaio Binns. I due coniugi, per\u00f2, vengono abbandonati su una costa tropicale. I due si costruiscono un rifugio e Alice d\u00e0 alla luce un bambino. Un giorno, per\u00f2, i Clayton vengono uccisi dagli indigeni e il piccolo resta solo e indifeso. Verr\u00e0 adottato da \"Kala\", una femmina di gorilla che si prende cura di lui come se il bambino fosse suo figlio. Crescendo, il ragazzo (Gordon Griffith) diventa Tarzan e quindi \"il re delle scimmie\".\nAnni dopo, Binns torna in Africa per cercare i Clayton. Il marinaio scopre Tarzan (Elmo Lincoln) e ritorna in Inghilterra a riferire ci\u00f2 che era accaduto. Una spedizione guidata dal professor Porter \u00e8 inviata ad indagare. La figlia del professore, Jane (Enid Markey), che fa parte anche lei della spedizione, \u00e8 catturata dai nativi. Salvata da Tarzan, si innamora di lui e lui di lei.\nProduzione.\nIl film fu prodotto da William Parsons per la National Film Corporation of America.\nDistribuzione.\nDistribuito dalla First National Exhibitors' Circuit, il film usc\u00ec nelle sale cinematografiche statunitensi il 27 gennaio 1918."}
{"id": "2060538", "revid": "300067", "url": "https://it.wikipedia.org/wiki?curid=2060538", "title": "Travis Mays", "text": "Professionista nella NBA e in Europa. Dal 1999 dispone anche del passaporto italiano, ottenuto per matrimonio."}
{"id": "2060539", "revid": "88740", "url": "https://it.wikipedia.org/wiki?curid=2060539", "title": "Giovanni Battista Lampi", "text": "Biografia.\nNacque a Romeno, nell'allora principato vescovile trentino. Figlio di Mattia Lampi, anch'egli pittore, impar\u00f2 i primi rudimenti della pittura dal padre e dal cugino Pietro Antonio Lorenzini. Dopo aver studiato in pi\u00f9 luoghi e particolarmente a Verona (dove fu allievo di Francesco Lorenzi), dipinse ritratti e pale a Trento, nel suo studio sito nel palazzo Travaglia (oggi de Maffei). Nel 1779 fu a Rovereto. Di questo periodo \u00e8 uno dei suoi capolavori: il ritratto del vescovo Girolamo Luigi Crivelli.\nSi trasfer\u00ec quindi in Austria, a Innsbruck, dove nel 1781 esegu\u00ec il ritratto dell'arciduchessa Maria Elisabetta di Asburgo-Lorena, che lo fece entrare nelle grazie della corte. Fu cos\u00ec chiamato a Klagenfurt dall'arciduchessa Maria Anna d'Asburgo-Lorena, per giungere infine a Vienna nel 1783. Pochi anni dopo, divenuto oramai uno dei pittori pi\u00f9 in vista della capitale, Giuseppe II lo nomin\u00f2 professore all'Accademia.\nOramai famoso, venne chiamato anche alle corti di Stanis\u0142aw Poniatowski e di Caterina II.\nLampi arriv\u00f2 a San Pietroburgo nel 1791, su invito del segretario di Caterina II, il generale Popov, che aveva avuto modo di conoscerlo ed apprezzarlo a Varsavia. La protezione della grande Caterina, da lui ritratta pi\u00f9 volte, procur\u00f2 al maestro molti importanti incarichi, tanto che in Russia si trattenne per pi\u00f9 di sei anni, fino alla morte dell'imperatrice. Durante la sua permanenza in Russia dipinse una serie di tele, unanimemente considerate tra i capolavori della ritrattistica europea di fine secolo.\nRientrato a Vienna, fu nominato Cavaliere dell'Impero e gli fu conferito un titolo nobiliare.\nAll'ultimo periodo, trascorso a Vienna, appartengono ritratti ufficiali (A. Canova, 1806, Vienna, \u00d6sterreichische Galerie), ma anche immagini pi\u00f9 intense, legate all'ambiente familiare (G. Battista Lampi junior con il nipote, Innsbruck, Museo Ferdinandeum). Con l'Autoritratto del 1728 (Vienna, \u00d6sterreichische Galerie) termina la sua fortunata attivit\u00e0 artistica che fa di Lampi il pi\u00f9 importante ed acuto ritrattista neoclassico.\nI suoi dipinti sono caratterizzati dall'espressivit\u00e0 dei volti, dalla luminosit\u00e0 dei tratti, dallo splendore degli abiti e dalla minuzia dei dettagli e morbidezza cromatica.\nRitrasse i personaggi pi\u00f9 importanti della sua epoca, come la zarina Caterina di Russia, gli imperatori d'Austria Giuseppe II e Francesco II, l'arciduchessa Maria Anna d'Asburgo-Lorena, il conte Stanislas Felix Potocki, il barone Giovanni Alessandro Brambilla di Carpiano, il conte Giulio Renato Litta Visconti Arese, lo scultore Antonio Canova, la contessa Potocka con la figlia.\nSuoi dipinti sono conservati in molti musei, tra questi: Kunsthistorisches Museum - Vienna; Galleria Palatina ed Appartamenti Reali (Palazzo Pitti) - Firenze; Museo del Louvre - Parigi; Museo dell'Ermitage - San Pietroburgo; National Gallery of Denmark - Copenaghen; National Gallery of Scotland - Edimburgo; Museo del Belvedere - Vienna; Museo Nazionale - Varsavia; Museo Castello del Buonconsiglio - Trento; Museo di Belle Arti - Budapest; Galleria civica - Bolzano; The Morgan Library &amp; Museum - New York; Deutsches Historisches Museum - Berlino."}
{"id": "2060546", "revid": "256896", "url": "https://it.wikipedia.org/wiki?curid=2060546", "title": "Certificato di idoneit\u00e0 alla guida", "text": ""}
{"id": "2060547", "revid": "640277", "url": "https://it.wikipedia.org/wiki?curid=2060547", "title": "Tania Australis", "text": "Tania Australis (UMA \u03bc / \u03bc Ursae Majoris / Mu Ursae Majoris) \u00e8 una stella nella costellazione dell'Orsa Maggiore. Ha anche i nomi tradizionali di Tania Australis, e Alkafzah Australis. Tania Borealis e Tania Australis rappresentano \"il piede sinistro\" dell'Orsa.\nTania Australis \u00e8 una gigante rossa con una magnitudine apparente di +3,06. Si trova a circa 249 anni luce dalla Terra. \u00c8 stata classificata come stella variabile e la sua luminosit\u00e0 varia dalla magnitudine +3,33 a +2,99.\nCaratteristiche fisiche.\n\u00c8 una stella in fase avanzata della sua evoluzione, ha terminato l'idrogeno nel suo nucleo ed ora si sta contraendo per poi iniziare la fusione dell'elio in elementi pi\u00f9 pesanti, tramite il processo tre alfa. Ha una massa poco pi\u00f9 del doppio rispetto a quella del Sole ma si \u00e8 gi\u00e0 espansa enormemente e il raggio \u00e8 aumentato a 75 volte quello solare, a fronte di una bassa temperatura superficiale di soli 3900 K. La luminosit\u00e0, tenendo conto della radiazione infrarossa emessa, \u00e8 di oltre 1000 volte quella del Sole.\nOsservazioni spettroscopiche hanno stabilito che si tratta di una stella doppia con una compagna a 1,5 UA dalla prima con un periodo di rotazione di 230 giorni."}
{"id": "2060548", "revid": "599013", "url": "https://it.wikipedia.org/wiki?curid=2060548", "title": "Ne\u015fat G\u00fcl\u00fcno\u011flu", "text": "Carriera.\nClub.\nHa iniziato la sua carriera professionistica nel . Ha esordito in Bundesliga l'11 marzo 1997, lanciato dall'allora tecnico Klaus Toppm\u00f6ller, nella partita contro il Karlsruher. G\u00fcl\u00fcno\u011flu \u00e8 sceso in campo, da titolare, nella sfida contro il , in cui ha realizzato una rete, nella vittoria per 3-2 del Bochum. \u00c8 cos\u00ec entrato stabilmente in prima squadra.\nNella stagione successiva ha debuttato anche in Coppa UEFA, trovando invece poco spazio in campionato: l'unica rete \u00e8 arrivata nella sfida contro il Bayern Monaco. Il campionato 1998-1999 \u00e8 l'ultimo con la maglia del Bochum: a gennaio 1999, infatti, si \u00e8 accordato con la Roma, \n\u00c8 tornato quindi in Germania, nei campionati inferiori: \u00e8 rimasto per pochi mesi al Siegen. Si \u00e8 poi trasferito al Waldhof Mannheim, dove ha trovato poco spazio. Ha cos\u00ec firmato per il Westfalia Herne, che gli ha garantito maggiori possibilit\u00e0 di scendere in campo. Al termine del campionato ha lasciato nuovamente la Germania per approdare nella sua terra d'origine, in Turchia, con la maglia del Kocaelispor, dove \u00e8 rimasto per due stagioni. Il campionato 2002-2003 ha segnato la retrocessione per la sua squadra, terza volta nella sua storia. \u00c8 cos\u00ec ritornato in Germania, allo Yurdumspor.\nNel 2005 ha terminato la carriera con l'Hagen."}
{"id": "2060554", "revid": "287204", "url": "https://it.wikipedia.org/wiki?curid=2060554", "title": "Interflug", "text": "Interflug GmbH (; ) era la compagnia aerea di bandiera della Repubblica Democratica Tedesca dal 1963 al 1990. Con sede a Berlino Est, operava voli di linea e charter verso destinazioni europee e intercontinentali dal suo hub all'aeroporto di Berlino-Sch\u00f6nefeld, concentrandosi sui paesi del Comecon. A seguito della riunificazione tedesca, la societ\u00e0 venne liquidata.\nStoria.\nI primi anni.\nFino al 1945, la Deutsche Luft Hansa aveva servito come compagnia di bandiera tedesca. Dopo la fine della seconda guerra mondiale e la successiva occupazione alleata della Germania, tutti gli aerei del paese furono sequestrati e la compagnia aerea fu liquidata. Nel 1954, una societ\u00e0 della Germania Ovest acquis\u00ec il marchio Lufthansa. Nel 1955, Deutsche Lufthansa venne fondata come compagnia di bandiera della Germania Est rivale. Presto divenne ovvio che la compagnia aerea della Germania orientale avrebbe probabilmente perso una causa per l'uso del marchio Lufthansa. Di conseguenza, Interflug venne costituita il 18 settembre 1958 come compagnia di \"back-up\", inizialmente intesa a completare l'industria aeronautica della Germania Est operando voli charter. Nel 1963, la Lufthansa della Germania dell'Est fu liquidata, ufficialmente a causa della scarsa redditivit\u00e0. Il suo personale, la flotta di aerei e la rete di rotte furono trasferiti a Interflug, che d'ora in poi serv\u00ec come vettore di bandiera della Germania orientale.\nVettore di bandiera.\nIn quanto compagnia aerea statale, Interflug con i suoi circa 8.000 dipendenti era sotto il controllo del Consiglio di difesa nazionale, che deteneva il comando supremo delle forze armate della Germania Est. La maggior parte dei piloti erano ufficiali di riserva dell'Esercito popolare nazionale (e come tali dovevano essere membri del Partito socialista unitario della Germania), e tutti i suoi aerei avrebbero potuto essere requisiti per scopi militari in qualsiasi momento. Klaus Henkes, che divenne direttore generale della compagnia aerea nel 1978, aveva precedentemente servito come generale dell'aeronautica della Germania Est. I candidati per il lavoro di assistente di volo dovevano essere approvati dalla Stasi, al fine di valutare la loro cosiddetta affidabilit\u00e0 politica, riducendo al minimo lo spionaggio e i tentativi di fuga nei paesi occidentali.\nNegli anni '60, la compagnia aerea vide una crescita significativa, sia per quanto riguarda la sua rete di rotte che per la flotta di aerei di costruzione sovietica. Il turboelica Ilyushin Il-18 divenne la spina dorsale dei voli a corto raggio di Interflug durante quel periodo. La compagnia prevedeva di diventare l'operatore principale del Baade 152, il primo aereo di linea a reazione costruito nella Germania dell'Est. Lo sviluppo non and\u00f2 mai oltre la fase del prototipo e fu abbandonato nel 1961. Nel 1969 fu introdotto il Tupolev Tu-134, il primo aereo di linea a reazione operato da Interflug. Era operato sulle rotte europee. L'Il-62 a lungo raggio entr\u00f2 a far parte della flotta nel 1971. Nello stesso anno, il numero di passeggeri annuali raggiunse il milione.\nIn seguito alla crisi energetica degli anni '70, con i prezzi del carburante in aumento, Interflug smantell\u00f2 gradualmente la sua rete di rotte interne. L'ultimo volo ebbe luogo nell'aprile 1980.\nRiunificazione tedesca.\nDurante gli anni '80, Interflug dovette far fronte a problemi crescenti a causa dell'invecchiamento della sua flotta: l'efficienza si dimostrava inferiore rispetto agli aerei di linea occidentali contemporanei e le normative riguardo al rumore prodotto fecero s\u00ec che la compagnia dovesse pagare maggiori tasse per operare in alcuni aeroporti. Con alcune eccezioni, gli aerei di linea di costruzione occidentale (in particolare quelli prodotti da Boeing, McDonnell Douglas o Airbus) non potevano essere consegnati ai paesi del blocco sovietico a causa dell'embargo del CoCom. A seguito di un accordo tra Boeing e LOT Polish Airlines per l'acquisto di sei Boeing 767 e al fine di riconoscere il movimento della Perestroika, gli aerei di linea commerciali furono esentati dall'embargo commerciale nel 1988. Anche Mal\u00e9v Hungarian Airlines acquist\u00f2 alcuni Boeing nel 1988. Nello stesso anno, Interflug effettu\u00f2 un ordine per tre Airbus A310, per un valore di 420 milioni di DM. L'accordo era stato ottenuto con la sponsorizzazione di Franz Josef Strauss, allora Ministro-Presidente della Baviera, presidente del consiglio di sorveglianza di Airbus e responsabile dei prestiti della Germania Ovest concessi alla Germania Est.\nIl primo Airbus A310 venne consegnato a Interflug il 26 giugno 1989. Gli equipaggi della Germania Est venivano addestrati nella Germania Ovest; l\u00ec veniva eseguita anche la manutenzione. L'A310 consentiva voli senza scalo per Cuba (in precedenza, i voli avevano bisogno di una sosta per il carburante all'aeroporto internazionale di Gander in Canada).\nA seguito della caduta del muro di Berlino il 9 novembre 1989 e dei successivi cambiamenti politici nella Germania Est, diverse compagnie aeree straniere espressero l'intenzione di rilevare parti della compagnia altamente non redditizia, al fine di ottenere un controllo sul mercato del traffico aereo tedesco, soprattutto Berlino. All'inizio di marzo 1990, Lufthansa firm\u00f2 una lettera di intenti per acquisire il 26% di Interflug, ma l'offerta venne bloccata dal Federal Cartel Office. Nemmeno i piani per l'acquisizione da parte di British Airways si concretizzarono (la Deutsche BA venne costituita nel 1992). Il 1\u00ba luglio 1990, Interflug divenne membro della International Air Transport Association (IATA).\nIn conseguenza della riunificazione tedesca del 3 ottobre 1990, Interflug pass\u00f2 sotto l'amministrazione del Treuhandanstalt, insieme a tutte le altre propriet\u00e0 statali della Germania Est. Poich\u00e9 non era stato possibile trovare investitori, il 7 febbraio 1991 venne annunciato che Interflug (che allora aveva 2.900 dipendenti e 20 aeromobili) sarebbe stata liquidata. Successivamente, la compagnia aerea venne smantellata. L'ultimo volo commerciale (sulla rotta Berlino-Vienna-Berlino utilizzando un Tu-134) venne effettuato il 30 aprile 1991.\nFlotta.\nData l'appartenenza della Repubblica Democratica Tedesca al patto di Varsavia, la compagnia per lungo tempo pot\u00e9 servirsi unicamente di aerei di fabbricazione sovietica; solo nei suoi ultimi anni d'attivit\u00e0 pot\u00e9 dotarsi di velivoli costruiti in occidente (segnatamente Airbus e de Havilland Canada)."}
{"id": "2060555", "revid": "123181891", "url": "https://it.wikipedia.org/wiki?curid=2060555", "title": "Heidrun Schleef", "text": "Biografia.\nHa studiato regia al Centro sperimentale di cinematografia di Roma.\nInsegna sceneggiatura a Roma e collabora come tutor con il programma Sources del fondo Media dell'Unione Europea.\nRiconoscimenti.\nDavid di Donatello\nNastro d'argento\nTaormina Film Fest"}
{"id": "2060557", "revid": "19950154", "url": "https://it.wikipedia.org/wiki?curid=2060557", "title": "Mu Ursae Majoris", "text": ""}
{"id": "2060564", "revid": "103902349", "url": "https://it.wikipedia.org/wiki?curid=2060564", "title": "Carmen Nelei", "text": "Il Carmen Nelei (\"Carme di N\u00e9leo\") \u00e8 un'anonima opera letteraria latina di et\u00e0 arcaica, di cui restano pochi frammenti. Si tratta dell'unico dei \"carmina convivalia\", testi di argomento prevalentemente epico o leggendario che venivano recitati durante i banchetti presso le case delle pi\u00f9 prestigiose famiglie romane, di cui abbiamo notizia, assieme al \"Carmen Priami\".\nA differenza del \"Carmen Priami\", per\u00f2, il \"Carmen Nelei\" non era composto di versi saturni, ma di senari giambici. Non \u00e8 possibile stabilire con sicurezza quando l'opera fu scritta, probabilmente tra il III e il II secolo a.C., tuttavia essa testimonia l'esistenza di una materia epica a Roma anche nella fase preletteraria.\nIl \"Carmen Nelei\" narra la storia di due bambini, Neleo e P\u00e9lia, figli del dio Poseidone e della mortale Tiro, che furono abbandonati nella acque di un fiume e tratti in salvo da una famiglia di pastori che li crebbe. Una volta cresciuti, i due si presentarono alla madre e posero fine ai maltrattamenti che ella era costretta a subire. La leggenda dei gemelli salvati dalle acque \u00e8 riconducibile in realt\u00e0 a un archetipo tipico del mondo mediterraneo, che \u00e8 anche alla base della vicenda biblica di Mos\u00e8 e di quella di Romolo e Remo."}
{"id": "2060565", "revid": "7", "url": "https://it.wikipedia.org/wiki?curid=2060565", "title": "Eugene Jonesco", "text": ""}
{"id": "2060568", "revid": "15756", "url": "https://it.wikipedia.org/wiki?curid=2060568", "title": "Il pupazzo parlante n.2", "text": "Il pupazzo parlante n.2 (\"Night of the Living Dummy II\") \u00e8 il trentunesimo romanzo della collana \"Piccoli brividi\" dello scrittore statunitense R. L. Stine.\nTrama.\nAmy Kramer \u00e8 una ragazza che vive nella sua ricca e numerosa famiglia composta dal padre, dalla madre e dai suoi due fratelli: Jed Jones, il pi\u00f9 piccolo, e la sorella maggiore Sara Jones, molto viziata e narcisista per via della sua illimitata bravura in tutto. Amy disprezza molto il suo pupazzo da ventriloquo Dennis, vecchio e malconcio, che perde continuamente la testa. Un giorno il padre le fa un amorevole regalo: un bellissimo pupazzo di legno nuovo di zecca di nome Slappy, che ha comprato in un negozio di antiquariato, dove sembrava, come dice il padre, che il proprietario fosse contento di essersene liberato. Mentre Amy ripulisce Slappy nota un bigliettino nella sua tasca. Su di esso ci sono incise delle strane parole, che Amy legge ad alta voce: \"Karru Marri Odonna Loma Molonu Karrano\". A questo punto accadono cose strane nella camera di Sara: si rovina il suo dipinto, per colpa di qualcuno. La prima volta si scopre che \u00e8 stato Jed, poi viene ingiustamente incolpata Amy. Un giorno Amy si esibisce con Slappy nel locale del padre della sua amica Margo, dove si festeggia il compleanno di una bambina, a cui per\u00f2, mentre stringe la mano di Slappy, accade una cosa strana: la mano del pupazzo stringe quella della bambina cos\u00ec forte da farle male e farla piangere, rovinandole la festa. Amy torna a casa disperata ma viene amorevolmente consolata dalla madre, stranamente, sente un sospiro proveniente dall'armadio in cui aveva chiuso Slappy.\nI disastri nella camera di Sara continuano e Amy comincia a credere che sia Slappy la causa di tutto, cos\u00ec decide di stare sveglia tutta la notte per scoprire se effettivamente Slappy possieda vita propria. Funziona: Amy scopre terrorizzata che Slappy \u00e8 vivo, vedendolo dirigersi nella camera di Sara, e lo blocca proprio mentre i genitori irrompono nella stanza e incolpano nuovamente Amy. La sera dopo, i muri della camera di Sara vengono imbrattati da scritte in rosso \"AMY\", e per questo Amy viene nuovamente punita. Un pomeriggio Amy viene sorpresa da Slappy, in piedi e vivo, che le dice che adesso sar\u00e0 sua serva per il resto della sua vita, avendo letto ad alta voce l'antica formula che rende vivi i fantocci. Amy, terrorizzata, scatena una lotta con Slappy e riesce a rinchiuderlo a chiave nell'armadio, che per\u00f2 Slappy riesce a forzare. Amy corre a chiedere aiuto a Sara e scopre un'altra orribile verit\u00e0: Sara sapeva che Slappy era vivo e lo aveva visto distruggere i suoi quadri e scrivere AMY sulle pareti, per\u00f2 era cos\u00ec terrorizzata che preferiva credere e far credere ai genitori che fosse stata Amy, ammettendo anche di essere un po' gelosa di Amy, che, commossa, fa la pace con la sorella. Le due sorelle riescono a bloccare il corpo di Slappy, lo portano fuori dalla casa e lo buttano in un tombino delle fogne, credendo di averlo sistemato per sempre. Amy per\u00f2 ritrova il pupazzo la mattina dopo e lo sbatte nell'armadio. Slappy di notte esce di nuovo e si dirige verso la camera di Sara, inseguito da Amy; arrivato davanti ad un quadro di Sara, viene per\u00f2 sorpreso dal vecchio pupazzo di Amy, Dennis, che si avventa su Slappy alzandolo da terra e spaccandogli la testa, uccidendolo. Fatto questo, Dennis scappa via e subito dopo compaiono i genitori di Amy nascosti nell'armadio di Sara, che avevano visto tutta la scena e si scusano con Amy per averla ingiustamente punita. Il piano di Amy era questo: Slappy sarebbe arrivato nella camera di Sara e sarebbe stato sorpreso da Jed travestito da Dennis (e ci\u00f2 fa pensare che ad uccidere Slappy fosse stato in realt\u00e0 Jed), poi i loro genitori avrebbero sorpreso Slappy dall'armadio. Amy per\u00f2 non si aspettava che Jed distruggesse del tutto Slappy, cos\u00ec la famiglia va a congratularsi con Jed che, per\u00f2, si scopre essere stato addormentato per tutto il tempo. Dopo essere stato svegliato, Jed afferma che si era dimenticato di travestirsi da Dennis, quindi a quanto pare Slappy \u00e8 finalmente morto, sconfitto dal vero Dennis.\nEpisodio televisivo.\nDal libro \u00e8 stato tratto un episodio dell'omonima serie; rappresenta la prima apparizione di Slappy sullo schermo, in quanto non \u00e8 stata tratta alcuna puntata dal libro \"Il pupazzo parlante\". L'episodio ha alcune differenze con il libro:"}
{"id": "2060583", "revid": "1573940", "url": "https://it.wikipedia.org/wiki?curid=2060583", "title": "Myotis nattereri", "text": "Il vespertilio di Natterer (Myotis nattereri ) \u00e8 un pipistrello della famiglia dei Vespertilionidi diffuso nell'Ecozona paleartica.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 41,5 e 50\u00a0mm, la lunghezza dell'avambraccio tra 37 e 43\u00a0mm, la lunghezza della coda tra 40 e 48\u00a0mm, la lunghezza delle orecchie tra 14 e 18\u00a0mm, un'apertura alare fino a 30\u00a0cm e un peso fino a 12\u00a0g.\nAspetto.\nLa pelliccia \u00e8 lunga, soffice e setosa. Le parti dorsali sono bruno-grigiastre con la base dei peli bruno-nerastra, mentre le parti ventrali sono bianco-grigiastre con la base dei peli scura. La linea di demarcazione lungo il collo \u00e8 netta. Il muso \u00e8 bruno-rosato, largo, privo di peli e con il labbro superiore ricoperto di lunghi peli. Le orecchie sono bruno-grigiastre scure, lunghe, strette e con un incavo a circa met\u00e0 del margine esterno. Il trago \u00e8 molto lungo, lanceolato, sottile e curvato in avanti. Le membrane alari sono bruno-grigiastre scure e attaccate posteriormente alla base delle dita dell'alluce. I piedi sono piccoli. La coda \u00e8 lunga ed inclusa completamente nell'ampio uropatagio, il cui margine libero \u00e8 densamente frangiato. Il calcar \u00e8 molto lungo e presenta un'insolita forma ad S. Il cariotipo \u00e8 2n=44 FNa=52.\nEcolocazione.\nEmette ultrasuoni ad alto ciclo di lavoro sotto forma di impulsi di breve durata a frequenza modulata iniziale di 140\u00a0kHz e finale di 15\u00a0kHz.\nBiologia.\nComportamento.\nIn estate si rifugia in gruppi di diverse centinaia di individui nelle cavit\u00e0 degli alberi, negli edifici e nelle bat-boxes, mentre in inverno entra in ibernazione da ottobre e novembre fino a marzo o aprile solitariamente, in piccoli gruppi e pi\u00f9 raramente fino a 8.000 esemplari in ricoveri sotterranei naturali od artificiali con temperature di 2-8\u00a0\u00b0C ed umidit\u00e0 relativa dell'80-100%. Forma vivai con 20-80 femmine e talvolta alcuni maschi a partire da aprile o maggio e solitamente i luoghi vengono cambiati fino a due volte a settimana. Durante il riposo rimane aggrappato alle pareti o le volte con i piedi, comportamento poco diffuso nei Vespertilionidi ma pi\u00f9 comune nei ferri di cavallo. L'attivit\u00e0 predatoria inizia al crepuscolo, pi\u00f9 raramente di giorno e prosegue per tutta la notte. Il volo \u00e8 altamente manovrato ed effettuato a bassa quota fino a 6 metri dal suolo, alterna battiti d'ala lenti ad altri pi\u00f9 rapidi e pu\u00f2 rimanere sospeso per breve tempo in aria. Si sposta agevolmente sul terreno dove pu\u00f2 anche spiccare il volo. \u00c8 una specie sedentaria con spostamenti massimi di 185\u00a0km.\nAlimentazione.\nSi nutre di insetti catturati sul terreno o sulla vegetazione, particolarmente ditteri diurni, tricotteri, imenotteri, aracnidi e in misura minore di lepidotteri, coleotteri, emitteri, dermatteri e chilopodi. Recenti studi hanno evidenziato che pu\u00f2 interrompere il letargo per cibarsi insolitamente di larve di lepidotteri\nRiproduzione.\nDanno alla luce uno, molto pi\u00f9 raramente due piccoli alla volta tra giugno e luglio dopo una gestazione di 50-60 giorni. \u00c8 in grado di volare dopo circa un mese di vita. Gli accoppiamenti avvengono in autunno e molto probabilmente anche nella primavera successiva. Le femmine diventano mature sessualmente dopo il primo anno di vita. L'aspettativa di vita \u00e8 fino a 20 anni.\nDistribuzione e habitat.\nQuesta specie \u00e8 diffusa dall'Europa occidentale e l'Africa nord-occidentale fino agli Urali, l'Iran settentrionale e Israele. In Italia \u00e8 presente su tutto il territorio e sulla Sicilia.\nVive nei boschi umidi e in ambienti urbani fino a 2.000 metri di altitudine.\nTassonomia.\nSono state riconosciute 2 sottospecie:\nLa popolazione del Marocco centrale e dell'Algeria settentrionale \u00e8 stata riconosciuta come una nuova specie, \"Myotis zenatius\".\nStato di conservazione.\nLa IUCN Red List, considerato il vasto areale e l'abbondanza, classifica \"M.nattereri\" come specie a rischio minimo (LC)."}
{"id": "2060593", "revid": "767487", "url": "https://it.wikipedia.org/wiki?curid=2060593", "title": "Rosario Giuliani", "text": "Biografia.\nInizia da giovanissimo lo studio del sassofono contralto nel Corpo bandistico \"Citt\u00e0 di Terracina\" e si diploma nel 1987 al Conservatorio Licinio Refice di Frosinone. Nel 1989 partecipa ai corsi del Berklee College of Music organizzati nel quadro del festival Umbria Jazz. Nel 1990 viene inserito dalla Rai nell'orchestra dei \"Giovani talenti del jazz europeo\" organizzata per un concerto svoltosi a Roma, all'Auditorium del Foro Italico, sotto la direzione di James Newton. Negli anni successivi collabora alla incisione di colonne sonore di film con maestri di fama internazionale come Ennio Morricone, Luis Bacalov, Armando Trovajoli, Nicola Piovani, Riz Ortolani.\nNel 1996 vince il premio \"Massimo Urbani\", mentre l'anno seguente vince il premio \"Europe Jazz Contest\", assegnatogli in Belgio come miglior solista e miglior gruppo. Nel 2000 vince il Top Jazz nella categoria nuovi talenti, per il referendum annuale della rivista specializzata \"Musica Jazz\".\nNel 2005 partecipa al progetto \"Land of the sun\" con Charlie Haden e Gonzalo Rubalcaba.\nNel 2006 parte per una tourn\u00e9e che tocca le pi\u00f9 importanti citt\u00e0 della Repubblica Popolare Cinese.\nLe sue collaborazioni sono innumerevoli. Tra le altre ricordiamo quelle con Kenny Wheeler, Randy Brecker, Bob Mintzer, Cedar Walton, Phil Woods, Cameron Brown, Joe Locke, Donald Harrison e in Italia con Enrico Rava, Maurizio Giammarco, Tullio de Piscopo, Franco D'Andrea, Giovanni Tommaso, Enrico Pieranunzi, Dado Moroni, Javier Girotto e Flavio Boltro.\nHa suonato in diversi festival internazionali, tra i quali ricordiamo i seguenti: Alatri Jazz (Italia), Jazz&amp;Image, Tuscia in Jazz, Jazz a Liegi, Gexto Jazz Festival (Spagna), Zagabria Jazz Festival, Umbria Jazz, Bergamo Jazz Festival, JVC Jazz Festival (Parigi), Town Hall 2001 (New York), Nancy Jazz Pulsation (Francia), North Sea Jazz Festival (Paesi Bassi), London Jazz Festival (Gran Bretagna), California, Messico, Hong Kong, Marciac Jazz Festival (Francia), Ankara Jazz Festival, Smoke jazz Club (New York), Jazz a Vienne (Francia).\nNel settembre 2000 Giuliani firma un contratto discografico con l'etichetta francese \"Dreyfus Jazz\" con la quale ha registrato i suoi ultimi 4 dischi, ovvero: \"Luggage\", uscito nell'aprile 2001, \"Mr. Dodo\", pubblicato nell'ottobre 2002, \u201cMore Than Ever\u201d, uscito nell'ottobre 2004, e \"Anything Else\", del gennaio 2007.\nIl 22 marzo del 2010 esce \"Lennie's pennies\" sempre per l'etichetta \"Dreyfus Jazz\" che lo vede impegnato con Joe La Barbera alla batteria, Pierre de Bethmann al pianoforte e Darryl Hall al contrabbasso.\nIl suo ultimo lavoro \u00e8 \"Images\" uscito nel 2013 per l'etichetta Dreyfus/BMG.\nIl suo suono e la tecnica sono influenzati da artisti quali John Coltrane, Charlie Parker, Julian \"Cannonball\" Adderley ed Art Pepper, anche se il sassofonista, traendo spunto da questi grandi maestri, ha saputo sviluppare uno stile tutto personale, e un timbro assolutamente nuovo. Il grande compositore italiano Gianni Ferrio lo ha definito il \"ragazzo millenote\", scrivendo le note di copertina dell'album di Rosario Giuliani \"Tension\", inciso nel 1998 per la Schema Records, tutto dedicato a composizioni per il cinema del maestro e di altri musicisti, riproposti in chiave jazz.\nStrumentazione.\nSuona il sax alto ma ama molto esibirsi anche con il sassofono soprano. \nCome sax alto usa un Selmer mark VI, come bocchino, invece, usava un meyer 5M. Ora, invece, usa un Rafael Navarro mod. maestra hard rubber black ance Rico Jazz Select Filed 3M.\nCome sax soprano, invece, utilizza un Selmer Super Action III, bocchino Bilger, ance Rico Jazz Select 3H Unfiled"}
{"id": "2060597", "revid": "74801", "url": "https://it.wikipedia.org/wiki?curid=2060597", "title": "Monte di Mola", "text": "Il Monte di Mola \u00e8 un rilievo carsico affacciantesi sul Golfo di Gaeta.\nIl rilievo si trova subito sopra l'abitato storico di Castellone, oggi frazione di Formia, di origini antichissime, addirittura risalente all'epoca preromana.\nIl versante settentrionale (Caprile) \u00e8 brullo, quello meridionale ammantato da una rada pineta (ci\u00f2 che gli incendi estivi hanno risparmiato) di rimboschimento in Pinus Pinaster, Halepensis e Pinea, con qualche esemplare isolato di Cupressus Italica e Quercus Suber. A mezzacosta vi \u00e8 la traccia di un oleodotto. Dalla cima \u00e8 possibile godere di un vasto panorama su Formia, Gaeta, le isole Pontine e Partenopee"}
{"id": "2060601", "revid": "466539", "url": "https://it.wikipedia.org/wiki?curid=2060601", "title": "Enrique Murciano", "text": "Biografia.\nNato a Miami, Stati Uniti d'America, da famiglia di origini cubane, suo nonno Mario Quiros, patologo, emigr\u00f2 da Cuba a Miami nel 1960 con i suoi nove figli, ottenne poi la licenza per esercitare la professione medica e si stabil\u00ec a Johnston City, Tennessee. Sua madre, Christina, aveva 18 anni e suo padre, Enrique senior, ancora studente di medicina, 19 anni quando si sposarono. Durante l'infanzia ha vissuto tra Messico e Nord America. Ha due sorelle. Murciano vive a Marina del Rey, California.\nAvrebbe dovuto intraprendere la professione medica, come tutta la sua famiglia, ma, dopo aver frequentato la Christopher Columbus High School di Miami e il college alla Tulane University di New Orleans, intraprende gli studi di legge a Boston. Segue i corsi universitari per pochi mesi, per un breve periodo considera di entrare in politica, quindi decide di partire alla volta di Los Angeles per frequentare il Larry Moss Studio, e tentare la carriera di attore, avendo gi\u00e0 recitato in teatro in compagnie amatoriali e scolastiche. \nAppena giunto a Los Angeles il suo primo agente gli sugger\u00ec di cambiare il nome in Rick Mercer ma, Murciano, orgoglioso delle sue origini latine, non lo fece. Il debutto cinematografico avviene nel 1997, quando ottiene una piccola parte in \"Speed 2 - Senza limiti\", film con Sandra Bullock, interpretando il ruolo di Alejandro. Nel 1999 appare nei telefilm \"Susan\" nell'episodio intitolato \"Wedding-Bell Blues\" e \"Jarod il camaleonte\" nell'episodio \u201cRisque Business\". Nel 2000 interpreta il ruolo di Ricky, un agente della DEA, nel film \"Traffic\" di Steven Soderbergh con Michael Douglas.\nAppare quindi nella serie prodotta da Mtv \"Spyder Games\", interpretando il ruolo di Francisco Torres. Durante le riprese di \"Black Hawk Down - Black Hawk abbattuto\", film diretto da Ridley Scott nel 2001, nel quale interpreta il ruolo del sergente Lorenzo Ruiz, incontra il produttore Jerry Bruckheimer il quale lo sceglier\u00e0 l'anno seguente come co-protagonista della fortunata serie televisiva della CBS \"Senza traccia\", per il ruolo dell'agente speciale Danny Taylor, accanto a Anthony LaPaglia.\nSempre del 2002 \u00e8 l'apparizione nella serie \"\", nella puntata intitolata \"La fusione\", in cui interpreta il vulcaniano Tolaris. Murciano quello stesso anno recita anche nel film \"Case 42\" nel ruolo di Lazlo, mentre nel 2003 \u00e8 Tico in \"Cafe and Tobacco\", film scritto, prodotto e diretto da Michael Justiz. Nel 2004 \u00e8 il produttore esecutivo del film tv \"A Separate Peace\", nominato nel 2005 ai Daytime Emmy, poi vincitore al Golden Reel Award, nello stesso anno viene nominato allo Screen Actors Guild Award, assieme a tutto il cast protagonista della serie \"Senza traccia\", per l'interpretazione di Danny Taylor. \nNel 2005 Murciano lavora nuovamente con Sandra Bullock nel ruolo di Jeff Foreman in \"Miss F.B.I. - Infiltrata speciale\". Viene scelto da Andy Garc\u00eda come spalla in \"The Lost City\", film diretto e interpretato dallo stesso Garcia, accanto a Dustin Hoffman e Bill Murray. L'anno seguente (2006) appare nel film indipendente \"How to Go Out on a Date in Queens\" di Michelle Danner nel ruolo di Junior. Sempre nel 2006 interpreta, assieme ad Olivia Wilde, il cortometraggio \"L.A.Suite\", scritto e diretto da Marc Webb, commissionato dalla catena Thompson Hotel Group per la promozione dell'Hollywood Roosevelt Hotel di Jason Pomeranc. \nNel 2008 Murciano \u00e8 interprete, assieme a Jason Day ed Elsa Pataky, di \"M\u00e0ncora\", film spagnolo diretto da Ricardo de Montreuil del quale \u00e8 anche produttore esecutivo, girato in Per\u00f9, nominato per il premio della giuria al Sundance Film Festival. Questo stesso anno \u00e8 nominato agli ALMA Award (American Latino Media Arts Awards) per l'interpretazione di Danny Taylor in \"Senza traccia\". Enrique Murciano \u00e8 apparso nel video \"Yes We Can\" di Will.i.am, a sostegno del presidente Barack Obama. Nel 2009 partecipa al progetto \"Presidential Pledge\", ideato da Demi Moore, che spinge alla cooperazione di tutti gli americani per operare il cambiamento del paese.\nIl proposito di Enrique Murciano \u00e8 di sfatare il luogo comune del latinoamericano narco-trafficante, che vede intrappolati gli attori latini in ruoli sempre uguali, scegliendo di volta in volta di interpretare ruoli non caratterizzati sotto il profilo razziale, seguendo in questo l'esempio di Denzel Washington per gli afroamericani e dello stesso Andy Garc\u00eda per i latinoamericani. Murciano dichiara di avere una grande passione per le automobili, le motociclette e gli orologi d'epoca, e di essere un ottimo cuoco. Suona la chitarra, il pianoforte, le percussioni e l'ukulele. Tra l'estate del 2008 e febbraio del 2011 \u00e8 stato sentimentalmente legato alla modella inglese Lily Cole.\nDoppiatori italiani.\nNelle versioni in italiano dei suoi film, Enrique Murciano \u00e8 stato doppiato da:"}
{"id": "2060603", "revid": "599013", "url": "https://it.wikipedia.org/wiki?curid=2060603", "title": "Peter Madsen (calciatore)", "text": "Carriera.\nClub.\nInizia giocare nelle giovanili del Roskilde B 06, prima di passare al Brondby IF. Debutt\u00f2 con il Brondby nell'aprile 1997, e vinse tre volte il Campionato e una volta la Coppa Danese in sei anni passati nel club. Nel 2001-2002 vinse la classifica capocannonieri insieme a Kaspar Dalgas.\nDopo il Brondby, Madsen and\u00f2 in Germania, passando per Wolfsburg, Bochum e K\u00f6ln.\nNel K\u00f6ln non ebbe successo e and\u00f2 in prestito al Southampton, in Inghilterra, dove segn\u00f2 2 gol in 9 partite prima di tornare al K\u00f6ln, retrocesso nel frattempo in Seconda Divisione.\nNazionale.\nHa giocato per la Nazionale danese a partire dall'Under-17 sino a quella maggiore. In tutte le Nazionali giovanili ha segnato 9 gol in 35 partite.\nEsord\u00ec con la Nazionale maggiore nell'ottobre 2001.\nVenne anche incluso nella lista dei convocati per il Mondiale 2002, ma non gioc\u00f2 alcuna partita del torneo. Nel 2004 venne convocato per l'Europeo."}
{"id": "2060617", "revid": "339392", "url": "https://it.wikipedia.org/wiki?curid=2060617", "title": "Sree Sumbhajee", "text": ""}
{"id": "2060619", "revid": "1442080", "url": "https://it.wikipedia.org/wiki?curid=2060619", "title": "NBA Playoffs 1956", "text": "Gli NBA Playoffs 1956 si conclusero con la vittoria dei Philadelphia Warriors (campioni della Eastern Division) che sconfissero i campioni della Western Division, i Fort Wayne Pistons.\nFase preliminare.\nSyracuse Nationals - New York Knicks.\nRISULTATO FINALE: 1-0\nSt. Louis Hawks - Minneapolis Lakers.\nRISULTATO FINALE: 0-1\nEastern Division.\nSemifinali.\n(2) Boston Celtics - (3) Syracuse Nationals.\nRISULTATO FINALE: 1-2\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Philadelphia Warriors - (3) Syracuse Nationals.\nRISULTATO FINALE: 3-2\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(2) Minneapolis Lakers - (3) St. Louis Hawks.\nRISULTATO FINALE: 1-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Fort Wayne Pistons - (3) St. Louis Hawks.\nRISULTATO FINALE: 3-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nNBA Finals 1956.\nPhiladelphia Warriors - Fort Wayne Pistons.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 31 luglio 2021\"."}
{"id": "2060630", "revid": "6923", "url": "https://it.wikipedia.org/wiki?curid=2060630", "title": "BMW 800 R 80 G/S", "text": ""}
{"id": "2060631", "revid": "709565", "url": "https://it.wikipedia.org/wiki?curid=2060631", "title": "Attacco con testo cifrato scelto", "text": "Un attacco con testo cifrato scelto (anche attacco con testo cifrato scelto e testo in chiaro poich\u00e9 l'attaccante \u00e8 a conoscenza sia del testo in chiaro che del testo cifrato) \u00e8 un tipo di attacco informatico crittanalitico in cui il crittanalista raccoglie informazioni su un sistema crittografico scegliendo un testo cifrato ed ottenendo la sua versione decifrata con una chiave non nota.\nQuesto tipo di attacco \u00e8 tra i pi\u00f9 potenti perch\u00e9 si basa sul fatto che l'attaccante abbia avuto accesso al sistema od al congegno di decifratura e pu\u00f2 cos\u00ec risalire alle versioni in chiaro dei testi cifrati in suo possesso. Ovviamente lo scopo \u00e8 quello di risalire alla chiave utilizzata nel sistema affinch\u00e9 egli possa recuperare tutte le informazioni protette scambiate in esso.\nSchemi sensibili.\nDiversi sono gli schemi di sicurezza che risultano vulnerabili ad un attacco con testo cifrato scelto. Ad esempio, l'algoritmo crittografico a chiave pubblica ElGamal risulta sicuro verso un attacco con testo in chiaro scelto ma non verso un attacco con testo cifrato scelto. Le prime versioni del \"padding\" dell'RSA utilizzate nel protocollo SSL erano vulnerabili ad un attacco adattivo con testo cifrato scelto, che poteva condurre alla scoperta della chiave di sessione.\nI disegnatori di smart card crittografiche resistenti alla manomissione devono stare particolarmente attenti a questi tipi di attacco, dato che questi dispositivi possono risultare sotto il completo controllo di un attaccante, che pu\u00f2 testare un grande numero di testi cifrati scelti nel tentativo di recuperare la chiave segreta nascosta. Quando un sistema crittografico \u00e8 vulnerabile ad un attacco con testo cifrato scelto gli implementatori devono prestare molta attenzione nell'evitare situazioni in cui un attaccante potrebbe essere in grado di decifrare dei testi cifrati scelti (ad esempio evitando di fornire una cosiddetta \"macchina a oracolo\"). Questo pu\u00f2 risultare molto pi\u00f9 difficile di quanto sembri dato che anche testi cifrati parzialmente scelti possono permettere attacchi molto sottili. Inoltre, alcuni sistemi crittografici (come l'RSA) utilizzano lo stesso meccanismo per firmare i messaggi e per decifrarli: questo permette di sferrare un attacco quando la funzione di hash non \u00e8 utilizzata sul messaggio da firmare. Un miglior approccio \u00e8 l'utilizzo di un crittosistema che sia provatamente sicuro agli attacchi con testo cifrato scelto, come ad esempio l'OAEP di RSA, il sistema Cramer-Shoup e molte altre forme di crittografia simmetrica con autenticazione.\nTipologie.\nGli attacchi con testo cifrato scelto, come altre forme di attacchi, possono essere adattivi o non adattivi. In un attacco non adattivo, l'attaccante sceglie il testo o i testi cifrati da decifrare prima di sferrare l'attacco, e non utilizza i testi in chiaro risultanti per variare i successivi testi cifrati da usare. In un attacco adattivo con testo cifrato scelto l'attaccante sceglie i testi cifrati in maniera adattiva, basandosi sui risultati delle precedenti decifrature.\nAttacchi della \"pausa pranzo\".\nUna variante particolare degli attacchi con testo cifrato scelto \u00e8 l'attacco della \"pausa pranzo\" o di \"mezzanotte\", in cui un attaccante pu\u00f2 accedere al sistema crittografico dove pu\u00f2 verificare diversi testi cifrati scelti ma solo per un determinato periodo. La locuzione \"attacco della pausa pranzo\" si riferisce ad una ipotetica situazione in cui il computer della vittima, che ha la possibilit\u00e0 di decifrare i messaggi, viene momentaneamente abbandonato mentre l'utente \u00e8 fuori a pranzo. Ovviamente, se l'attaccante ha la possibilit\u00e0 di eseguire attacchi adattivi, nessun messaggio cifrato sar\u00e0 al sicuro, almeno fino a quando non viene negata all'attaccante la possibilit\u00e0 di accedere al sistema crittografico.\nQuesto attacco viene in genere indicato come attacco non adattivo con testo cifrato scelto: \"non adattivo\", in questa situazione, si riferisce al fatto che l'attaccante non pu\u00f2 adattare il testo cifrato scelto in base ai risultati ottenuti, situazione che si viene a creare dopo che la possibilit\u00e0 di scegliere i testi cifrati \u00e8 venuta meno.\nMolti attacchi con testo cifrato scelto di rilevante importanza sono spesso attacchi della pausa pranzo, come, ad esempio, l'attacco di D. Bleichenbacher contro le specifiche crittografiche di RSA PKCS.\nAttacco adattivo con testo cifrato scelto.\nUn attacco adattivo con testo cifrato scelto \u00e8 un attacco in cui i testi cifrati possono essere scelti adattivamente prima e durante l'attacco al crittosistema, in base a ci\u00f2 che l'attaccante ottiene dal sistema crittografico durante la decifratura dei precedenti messaggi. Questo tipo di attacco \u00e8 molto pi\u00f9 efficiente dell'attacco della pausa pranzo perch\u00e9 pu\u00f2 fornire molte pi\u00f9 informazioni all'attaccante.\nI crittosistemi che si sono dimostrati resistenti ad attacchi adattivi con testo cifrato scelto sono i gi\u00e0 menzionati OAEP ed il sistema Cramer-Shoup."}
{"id": "2060633", "revid": "287204", "url": "https://it.wikipedia.org/wiki?curid=2060633", "title": "Wendischer M\u00fcnzverein", "text": "Con Wendischer M\u00fcnzverein (Unione monetaria dei Wendi) si indica l'accordo stabilito tra le citt\u00e8 anseatiche del nord della Germania, che fu attivo dal 1379 fino al XVI secolo.\nStoria.\nLe citt\u00e0 partecipanti furono principalmente Lubecca, Amburgo, Wismar, L\u00fcneburg e, per un periodo, Rostock, Stralsund ed anche Hannover. Base dell'unione era il Courantmark di Lubecca, da 234 grammi d'argento, coniato inizialmente sotto forma di un Witte da quattro Pfennig. Accanto furono anche coniati frazioni con valori da quarto di Witten, e pi\u00f9 tardi anche Hohlpfennig, Dreiling, Sechslinge, Blaffert come anche nel 1432 lo Schilling di Lubecca.\nL\u00fcneburg coni\u00f2 anche il cosiddetto Wendentaler, che era valido in tutta l'unione. Il segno comune sulle monete era una stella a sei punte al centro di una croce. Questa caratteristica fu copiata in seguito anche da molte citt\u00e0 nel Meclemburgo, Pomerania e Holstein, senza che facessero parte del Wendisch M\u00fcnzverein.\nContemporaneamente esisteva anche un'altra unione monetaria la Rheinischer M\u00fcnzverein, che a differenza della Wendischen M\u00fcnzverein coni\u00f2 anche monete d'oro sotto forma di fiorino, il rheinischer Gulden.\nDopo il decreto dell'Augsburger Reichsm\u00fcnzordnung (ordinanza monetaria imperiale di Augusta) del 1566 e la creazione del circuito monetario della Bassa Sassonia, anche le citt\u00e0 associate nel Wendischer M\u00fcnzverein, accettarono la monete basate sul tallero. Il Courantmark di Lubecca rimase fino al XIX secolo un mezzo ufficiale di pagamento.\nIl 7 febbraio 1569 fu probabilmente l'ultimo del wendischer M\u00fcnzverein. Negli editti per la monetazione del 1568 e del 1572 furono date le nuove indicazioni per la coniazione, in base alle quali l'unione si sciolse da sola."}
{"id": "2060637", "revid": "599013", "url": "https://it.wikipedia.org/wiki?curid=2060637", "title": "Willie Burton", "text": ""}
{"id": "2060639", "revid": "1573940", "url": "https://it.wikipedia.org/wiki?curid=2060639", "title": "Myotis myotis", "text": "Il vespertilio maggiore (Myotis myotis ) \u00e8 un pipistrello della famiglia dei Vespertilionidi diffuso nell'Ecozona paleartica.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 67 e 84\u00a0mm, la lunghezza dell'avambraccio tra 55 e 67\u00a0mm, la lunghezza della coda tra 45 e 60\u00a0mm, la lunghezza delle orecchie tra 24 e 28\u00a0mm e un peso fino a 45\u00a0g.\nAspetto.\nLa pelliccia \u00e8 corta e densa. Le parti dorsali sono grigio-brunastre con la base dei peli bruno scuro, mentre le parti ventrali sono pi\u00f9 chiare e grigiastre. Il muso \u00e8 corto e largo. Le orecchie sono grigio-brunastro scuro, lunghe e larghe con il margine anteriore curvato all'indietro, con 7-8 pliche longitudinali sulla superficie interna del padiglione auricolare e con un lobo rotondo alla base del margine esterno. Il trago \u00e8 largo alla base, lanceolato, lungo circa la met\u00e0 del padiglione auricolare e spesso con la punta nera. Le membrane alari sono grigio-brunastre scure e attaccate posteriormente alla base delle dita dei piedi, i quali sono relativamente grandi. L'estremit\u00e0 della lunga coda si estende oltre l'ampio uropatagio. Il cariotipo \u00e8 2n=44 FNa=50-52.\nEcolocazione.\nEmette ultrasuoni sotto forma di impulsi di durata intermedia a frequenza modulata iniziale di 88\u00a0kHz, finale di 22,2\u00a0kHz e massima energia a 37,1\u00a0kHz.\nBiologia.\nComportamento.\nIn estate forma colonie di diverse migliaia di individui all'interno di grotte, miniere, cantine, fabbricati e pi\u00f9 raramente nelle cavit\u00e0 degli alberi e nelle bat box dove possono sopportare temperature anche fino a 45\u00a0\u00b0C. Da settembre ad aprile entra in ibernazione in ambienti sotterranei naturali ed artificiali con temperature di 2-12\u00a0\u00b0C e con umidit\u00e0 fino al 100%, dove forma colonie fino a 5.000 esemplari di entrambi i sessi. forma vivai in estate con circa 2.000 femmine e occasionalmente anche qualche maschio. I maschi stabiliscono degli harem costituiti da almeno 5 femmine. L'attivit\u00e0 predatoria inizia poco dopo il tramonto e si prolunga per 4-5 ore. Il volo \u00e8 lento ed \u00e8 effettuato fino a 10 metri d'altezza. \u00c8 una specie sedentaria con spostamenti massimi, perlopi\u00f9 tra i ricoveri estivi e quelli invernali, fino a 390\u00a0km.\nAlimentazione.\nSi nutre di insetti, particolarmente di artropodi e carabidi, catturati in volo o sul terreno sopra spazi aperti.\nRiproduzione.\nDanno alla luce un piccolo alla volta da maggio a luglio dopo una gestazione di 50-70 giorni. Vengono svezzati dopo 5 settimane di vita. Gli accoppiamenti avvengono da agosto fino alla primavera successiva. Diventano maturi sessualmente dopo 1-2 anni di et\u00e0. L'aspettativa di vita \u00e8 fino a 22 anni.\nDistribuzione e habitat.\nQuesta specie \u00e8 diffusa in Europa occidentale ed orientale fino all'Ucraina occidentale, in Anatolia e nel Vicino Oriente fino alla Palestina. Sono state segnalate due osservazioni in Inghilterra e Svezia meridionali. In Italia \u00e8 presente sul tutto il territorio esclusa la Sardegna.\nVive in diversi tipi di habitat, incluse le aree urbane fino a 2.000 metri di altitudine.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato che la popolazione, considerata comunque numerosa, \u00e8 tornata stabile dopo un declino significativo nel passato e che l'areale rimane tuttora vasto, classifica \"M.myotis\" come specie a rischio minimo (LC)."}
{"id": "2060647", "revid": "287204", "url": "https://it.wikipedia.org/wiki?curid=2060647", "title": "Gran Premio d'Austria 2002", "text": "Il Gran Premio d'Austria 2002 \u00e8 stato un Gran Premio di Formula 1 disputato il 12 maggio 2002 sul circuito A1-Ring di Zeltweg. La gara, vinta da Michael Schumacher su Ferrari, fu caratterizzata da un controverso ordine di squadra con il quale la scuderia italiana impose a Rubens Barrichello, in testa sin dal via, di dare strada al compagno di squadra.\nVigilia.\nAspetti tecnici.\nLa scuderia pi\u00f9 attiva dal punto di vista tecnico fu la Sauber, che pot\u00e9 disporre dell'ultima evoluzione del motore Ferrari 050, utilizzato dalla scuderia italiana nelle prime gare della stagione disputate con la Ferrari F2001. La scuderia elvetica port\u00f2 in pista una nuova carrozzeria, di dimensioni pi\u00f9 contenute soprattutto nel posteriore, un nuovo profilo estrattore e delle nuove paratie per l'alettone anteriore. Ferrari, McLaren e Williams utilizzarono delle nuove prese d'aria per i freni anteriori. La Williams introdusse inoltre un nuovo alettone anteriore, caratterizzato da un profilo incurvato, utilizzando per la prima volta in gara il cofano motore impiegato fino a quel momento solo in qualifica e caratterizzato da minori aperture nella parte posteriore.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nBarrichello domin\u00f2 le qualifiche, facendo segnare i migliori tempi in tutti i settori della pista e staccando di quasi tre decimi il secondo classificato, Ralf Schumacher. In seconda fila si piazzarono Michael Schumacher e Montoya, entrambi piuttosto distanti dai compagni di squadra. Il pilota tedesco, meno veloce di Barrichello per tutta la sessione, fu anche rallentato dal traffico e dalla bandiera rossa esposta per la rottura del motore sulla vettura di Trulli. In terza e quarta fila si piazzarono le due Sauber e le due McLaren, con Heidfeld davanti a R\u00e4ikk\u00f6nen, Massa e Coulthard. La quinta fila fu occupata da Panis (nettamente pi\u00f9 veloce del compagno di squadra, solo diciassettesimo) e Salo, mentre la sesta fu appannaggio delle due Arrows di Frentzen e Bernoldi.\nLe Renault pagarono la scarsa potenza del proprio motore, relegando Button e Trulli nella seconda met\u00e0 dello schieramento. Risultarono in difficolt\u00e0 anche le Jaguar, con de la Rosa e Irvine in penultima fila, davanti solo alle Minardi di Webber e Yoong.\nWarm up.\nRisultati.\nNel warm up di domenica mattina i migliori tempi furono i seguenti:\nGara.\nResoconto.\nAlla partenza Barrichello mantenne la testa della corsa, mentre Michael Schumacher e Heidfeld superarono le due Williams, portandosi in seconda e terza posizione davanti a Ralf Schumacher e Juan Pablo Montoya. Il tedesco della Sauber commise, per\u00f2, un errore nel corso del secondo giro, tornando in quinta posizione. Pi\u00f9 indietro Bernoldi tampon\u00f2 il compagno di squadra Frentzen, ritirandosi poco dopo per i danni subiti nel contatto. Poco dopo il pilota tedesco della Arrows fu colpito con una ruotata da Villeneuve, manovra che cost\u00f2 una penalizzazione al canadese.\nAl comando della corsa i piloti della Ferrari mantennero un ritmo inavvicinabile per i rivali, tanto che al decimo giro il distacco tra Barrichello e Ralf Schumacher era gi\u00e0 di 17 secondi. Nel frattempo si ritirarono R\u00e4ikk\u00f6nen e Massa, rispettivamente per un guasto al motore e per la rottura di una sospensione. Al 23\u00ba passaggio Panis si ferm\u00f2 sul rettilineo principale con il motore rotto e la direzione gara fece entrare in pista la safety car per consentire di spostare la vettura del pilota francese. I ferraristi, partiti con una strategia sulle due soste (pensata per accumulare immediatamente un grande vantaggio sugli inseguitori), ne approfittarono per rientrare insieme ai box. Barrichello conserv\u00f2 la prima posizione, mentre Michael Schumacher ne perse solo una a favore del fratello Ralf. La corsa ripart\u00ec al 27\u00ba giro, ma alla prima frenata Heidfeld, che non aveva scaldato a sufficienza i freni della sua Sauber, perse il controllo della vettura. La Sauber del tedesco part\u00ec in testacoda in piena velocit\u00e0 e travolse la Jordan del doppiato Sato, colpendola sul lato destro all'altezza dell'abitacolo. Nonostante la violenza dell'urto, la centina di sicurezza resistette, cedendo solo nella parte superiore. Questo rese pi\u00f9 difficili le operazioni di soccorso al pilota giapponese, che comunque non riport\u00f2 lesioni.\nLa gara ripart\u00ec solo nove giri pi\u00f9 tardi, con Barrichello in testa davanti a Ralf e Michael Schumacher, Montoya, Coulthard, Fisichella e Villeneuve, quest'ultimo autore di una gran rimonta nonostante il drive through di penalit\u00e0 scontato al 24\u00ba giro. Poco dopo la ripartenza il pilota canadese super\u00f2 Fisichella, sopravanzando poi anche Coulthard nel corso della quarantesima tornata. Pochi giri dopo lo scozzese fu superato anche da Fisichella. Al 47\u00ba giro Ralf Schumacher si ferm\u00f2 per il pit stop, imitato quattro giri pi\u00f9 tardi da Montoya. Al terzo posto venne quindi a trovarsi Villeneuve, costretto per\u00f2 a rallentare man mano per problemi idraulici. Barrichello e Michael Schumacher effettuarono la loro seconda sosta rispettivamente al 61\u00ba ed al 62\u00ba passaggio, tornando in pista in prima e seconda posizione. Alle loro spalle si trovavano, nell'ordine, Montoya, Ralf Schumacher, Fisichella e Coulthard. Negli ultimi giri, per via di un ordine di squadra gi\u00e0 discusso nei giorni precedenti alla gara, Barrichello rallent\u00f2, lasciando avvicinare Schumacher e facendolo passare quasi sotto la linea del traguardo.\nPolemiche dopo la gara.\nLa manovra dei piloti della Ferrari cre\u00f2 diverse polemiche al termine della gara. Diversi esponenti di rilievo di diverse squadre, tra i quali Norbert Haug e Gerhard Berger, espressero il proprio disappunto per l'ordine di scuderia imposto dal team di Maranello. Anche il pubblico accolse male la manovra, fischiando Michael Schumacher all'arrivo e sul podio; non miglior\u00f2 la situazione il gesto del tedesco, che fece salire il compagno di squadra sul gradino pi\u00f9 alto del podio e gli consegn\u00f2 personalmente il trofeo del vincitore, infrangendo cos\u00ec la procedura della cerimonia di premiazione. Per i fatti della gara la Ferrari fu convocata davanti al Consiglio Mondiale dalla FIA il 26 giugno 2002. Inizialmente venne proposto di riconoscere l'ordine d'arrivo dei due ferraristi, ma di decurtare 4 dei 10 punti ottenuti da Schumacher ed accreditarli a Barrichello, con il pagamento di una relativa multa a carico della \"Rossa\"; alla fine, per\u00f2, il \"Cavallino\" venne sanzionato solo col pagamento di una multa di un milione di dollari, per non aver rispettato le procedure previste durante la cerimonia sul podio. L'ordine di scuderia in s\u00e9, pur giudicato deplorevole nel modo in cui era stato messo in atto, non venne considerato punibile dalla FIA ed immutati rimasero i punti ottenuti dai due piloti.\nFonti.\nTutti i dati statistici sono tratti da Autosprint n.20/2002"}
{"id": "2060652", "revid": "76963", "url": "https://it.wikipedia.org/wiki?curid=2060652", "title": "Tina Sloan", "text": "Tina Sloan \u00e8 nota soprattutto per l'interpretazione di Lillian Raines, ruolo che interpreta dal 1983 nella soap opera statunitense \"Sentieri\".\nDal 1975 \u00e8 sposata con Steve McPherson da cui ha avuto un figlio, Forbes-Reynolds (1980)."}
{"id": "2060659", "revid": "76963", "url": "https://it.wikipedia.org/wiki?curid=2060659", "title": "Maureen Garrett", "text": "Nota in Italia per aver interpretato dal 1976 al 2006 Holly Norris nella celebre soap opera statunitense \"Sentieri\" (\"Guiding Light\")."}
{"id": "2060661", "revid": "19951408", "url": "https://it.wikipedia.org/wiki?curid=2060661", "title": "Famiglia Caetani", "text": ""}
{"id": "2060669", "revid": "1543377", "url": "https://it.wikipedia.org/wiki?curid=2060669", "title": "Umanitarismo", "text": "L\u2019umanitarismo \u00e8 un movimento ideale fondato su una profonda convinzione dell'uguale dignit\u00e0 di tutti gli esseri umani, e dell'obbligo universale di alleviare la sofferenza, e di assicurare a chiunque il rispetto dei suoi diritti fondamentali e la risposta ai suoi bisogni essenziali.\nStoria.\nPer quanto profondamente radicato nella identit\u00e0 dell'uomo e nelle religioni, storicamente l'umanitarismo \u00e8 diventato un importante fenomeno sociale e culturale a partire dal XIX secolo, ed \u00e8 stato il motore di numerosi importanti movimenti per la promozione della condizione umana, soprattutto in Europa e negli Stati Uniti, quali quelli contro lo schiavismo, contro la discriminazione razziale, per i diritti dei lavoratori, per i diritti umani, e per il diritto all'assistenza, e alla libert\u00e0 dalla sofferenza. \nQuest'ultimo aspetto diventer\u00e0 centrale nella definizione di umanitarismo a met\u00e0 dell'Ottocento, soprattutto grazie all'opera del fondatore della Croce Rossa, Jean-Henri Dunant (1828 \u2013 1910), che ne stil\u00f2 il primo codice di principi.\nL'umanitarismo moderno.\nNella sua accezione moderna, l'umanitarismo \u00e8 l'assieme delle idee, dei principi, delle tecniche e delle attivit\u00e0 relativi all'aiuto umanitario, ovvero, l'assistenza e la protezione delle vittime civili dei disastri. Questi disastri possono appartenere a due categorie: naturali o prodotti dall'uomo. Tra questi ultimi hanno massima importanza i conflitti armati che, secondo alcuni, dovrebbero rappresentare l'unico oggetto dell'aiuto umanitario.\nPer quanto essenzialmente fondato sul Diritto umanitario internazionale, l'umanitarismo non corrisponde ad una dottrina precisa, quanto piuttosto ad una condivisione di valori all'interno della comunit\u00e0 composta dalle organizzazioni, le persone e le istituzioni che agiscono nei vari ambiti dell'aiuto umanitario.\nPrincipi fondamentali.\nQuesti valori fondamentali sono sintetizzati in forma di principi dal \u201cCodice di condotta per il movimento internazionale della Croce Rossa e della Mezzaluna Rossa e delle ONG nella risposta ai disastri\u201d. Il Codice, fu redatto all'indomani della crisi umanitaria di Goma del 1994, in cui 150.000 persone morirono in seguito a carenze gravi nella risposta umanitaria. L'iniziativa fu promossa da alcune delle principali organizzazioni internazionali: Caritas Internationalis, Catholic Relief Services, la Federazione internazionale della Croce Rossa e Mezzaluna Rossa, International Save the Children Alliance, Lutheran World Federation, Oxfam, The World Council of Churches, e dal Comitato Internazionale della Croce Rossa. A tutt'oggi, il Codice \u00e8 stato adottato da oltre 450 organizzazioni internazionali.\nVa sottolineato che alcune agenzie umanitarie hanno deciso di non sottoscrivere il Codice, pur condividendone i principi essenziali. \nAssieme a questa comunanza di valori, nell'umanitarismo esiste anche una ampia condivisione di metodologie e tecniche d'intervento nel campo dell'assistenza, in particolare grazie all'adozione di standard comuni, i pi\u00f9 importanti dei quali sono stati codificati dal progetto Sphere, fondato nel 1997.\nScuole di pensiero.\nNondimeno, esistono divergenze di visione, anche molto significative, tra scuole di pensiero e organizzazioni, intorno a questioni quali l'indipendenza dell'aiuto dalla politica, la cooperazione con i governi, le relazioni con i militari, e l'autonomia dell'aiuto umanitario rispetto ad altre forme d'aiuto (in particolare la cooperazione allo sviluppo, il peacekeeping, la trasformazione dei conflitti e la protezione dei diritti umani con organismi come l'Unicef o organizzazioni private come Amnesty International)."}
{"id": "2060672", "revid": "1305887", "url": "https://it.wikipedia.org/wiki?curid=2060672", "title": "Gor\u014d Naya", "text": "Biografia.\nGor\u014d Naya (in giapponese: \u7d0d\u8c37\u609f\u6717, \"Naya Gor\u014d\") \u00e8 celebre soprattutto per aver doppiato l'ispettore Koichi Zenigata nelle serie televisive dedicate al ladro Lupin III, nonch\u00e9 nei lungometraggi, OAV e speciali tv, dal 1979 al 1985 e dal 1989 al 2010.\nNaya ha doppiato anche Goemon Ishikawa nella versione CinemaScope del \"\".\nNegli ultimi anni ha lottato contro il cancro alla gola, e la sua voce \u00e8 cambiata. Questo ha portato anche a ridurre leggermente il doppiaggio di Zenigata negli ultimi anime, finch\u00e9 dopo lo special del 2010 \"Lupin III - L'ultimo colpo\", decide di ritirarsi, insieme ad altri due colleghi, e viene sostituito da K\u014dichi Yamadera. Altri personaggi doppiati sono Juzo Okita in \"Space Battleship Yamato\" e Il Grande Capo di Shocker in \"Kamen Rider\".\nInoltre ha doppiato alcuni grandi divi americani tra cui Charlton Heston, John Wayne e Clark Gable.\nL'attore, da tempo malato, \u00e8 scomparso a 83 anni il 5 marzo 2013.\nEra il fratello del doppiatore Rokur\u014d Naya."}
{"id": "2060673", "revid": "19580", "url": "https://it.wikipedia.org/wiki?curid=2060673", "title": "TS-2000", "text": ""}
{"id": "2060675", "revid": "599013", "url": "https://it.wikipedia.org/wiki?curid=2060675", "title": "Gor\u00f4 Naya", "text": ""}
{"id": "2060676", "revid": "287204", "url": "https://it.wikipedia.org/wiki?curid=2060676", "title": "Abbazia di Santa Lucia", "text": "Labbazia di Santa Lucia \u00e8 un'abbazia che si trova nel territorio del comune di Rocca di Cambio, in provincia di L'Aquila, in Abruzzo, monumento nazionale dal 1902. Rappresenta uno dei pi\u00f9 importanti complessi abbaziali italiani di architettura gotico-romanica; la sua costruzione si fa risalire al XII secolo sui resti di una piccola costruzione rettangolare che ne costituisce oggi la cripta.\nStoria.\nLa prima data certa in cui l'abbazia di Santa Lucia viene citata espressamente \u00e8 nell'inventario delle chiese della diocesi aquilana, nell'anno 1313. Probabilmente la prima costruzione, eretta secondo la tipologia degli edifici minori dell'Abruzzo aquilano, si pu\u00f2 far risalire tra l'XI-XII secolo, in un'epoca di grande fioritura monastica.\nVenne edificata nella zona nord dell'altopiano delle Rocche, lungo la via consolare Claudia Nova, costruita dall'imperatore Claudio, nel tratto compreso tra la citt\u00e0 di Alba Fucens e il municipio romano di Aveia (in prossimit\u00e0 del comune di Fossa).\nLa terminologia abbazia, tuttora in uso, \u00e8 in qualche modo impropria essendo stati cancellati buona parte dell'antico complesso religioso e l'insediamento circostante a seguito del disastroso terremoto del 1703, che costrinse gli abitanti a disperdersi nei territori circostanti, il comune di Rocca di Cambio e le localit\u00e0 di Rocca di Mezzo, Terranera e Fonteavignone.\nIl prezioso ciclo di affreschi, custoditi all'interno e realizzati da insigni artisti abruzzesi di scuola giottesca, \u00e8 datato dagli esperti a cavallo tra il XII ed il XIII secolo. Danneggiati insieme alla parete sinistra della chiesa dal terremoto del 6 aprile 2009, sono stati accuratamente restaurati insieme al complesso nel dicembre 2018, e oggi \u00e8 tornato fruibile.\nGli esterni.\nLa facciata della chiesa, piuttosto squadrata e fuori dagli schemi tipici delle chiese delle localit\u00e0 abruzzesi, si presenta sobria con un portale del XV sec. con evidenti caratteri romanici e un piccolo rosone (una finestrella a forma di ruota) del periodo medievale sovrastante il portone d'ingresso.\nIl campanile a vela, anch'esso distrutto dal terremoto, venne ricostruito nel XVI secolo. Pesanti interventi di restauro sono stati condotti su tutta la facciata esterna sulla quale, nel 1930, in sostituzione dell'originaria pietra a vista, \u00e8 stato applicato dell'intonaco per riparare gli ingenti danni provocati dal terremoto della Marsica del 1915; analogamente l'originaria copertura a botte \u00e8 stata successivamente rifatta in legno.\nUn successivo restauro, condotto negli anni settanta, ha riguardato modeste modifiche della facciata, il ripristino dell'accesso alla cripta e il consolidamento degli spazi esterni per prevenire fenomeni di smottamento del terreno.\nL'interno.\nL'edificio, di forma rettangolare e con pianta a croce latina, \u00e8 suddiviso da tre navate di larghezza pressoch\u00e9 identica (un fatto piuttosto singolare) e termina in un largo presbiterio privo di abside. Nella parete destra del transetto c'\u00e8 un pregevole ciborio del XV secolo, sorretto da due colonne con basi e capitelli di stile gotico-rinascimentale, sovrastati da un'edicola dai tratti classici, mentre la parete sinistra ospita il celebre affresco che rappresenta l'Ultima Cena.\nDalla navata centrale \u00e8 possibile scendere, da un'angusta e ripida scaletta, nella cripta interrata, formata da pi\u00f9 ambienti, di cui quello centrale costituente i resti dell'originaria Chiesa di Santa Lucia, in cui sono visibili tracce di due importanti affreschi databili tra la fine del XIV e l'inizio del XV secolo, raffiguranti la Madonna e Santa Lucia, attribuiti al pittore marsicano Andrea Di Litio.\nGli affreschi.\nNella parete frontale del transetto gli affreschi, interrotti da un altare rinascimentale, intercalano episodi della vita di santa Lucia con raffigurazioni di san Pietro, san Paolo, santa Rita ed altri importanti seguaci di Cristo.\nPi\u00f9 ricca \u00e8 la parete nord, completamente ornata dai preziosi affreschi che costituiscono gli elementi decorativi pi\u00f9 interessanti dell'edificio. Essa \u00e8 divisa orizzontalmente in tre fasce: in quella inferiore c'\u00e8 una rappresentazione molto originale dell\"Ultima Cena\", ove Ges\u00f9 Cristo viene collocato a capotavola anzich\u00e9 al centro, nell'atto di benedire il pane ed il vino. Gli apostoli, i cui sguardi sono rivolti sulla loro destra verso Ges\u00f9, sono tutti indicati per nome, riportato in caratteri latini a lato delle singole figure. Altra particolarit\u00e0 \u00e8 l'assenza di Giuda, ritenuto indegno dall'autore del dipinto di partecipare al convito, e al cui posto nell'affresco viene rappresentato Paolo.\nIn un riquadro a destra dell'Ultima Cena viene raffigurata una Madonna con Bambino, con alla sua sinistra un dignitario della Chiesa (che si ritiene possa essere Celestino V) e alla sua destra proprio Santa Lucia. Nella fascia centrale sono rappresentati in dieci riquadri, quattro a sinistra e sei a destra della finestra, episodi della vita di Ges\u00f9, tra i quali \"La Passione\" e \"La Resurrezione del Redentore\", mentre nel timpano collocato nella fascia superiore il Cristo in trono tra due Angeli inginocchiati domina tutta la composizione dall'alto, dentro un guscio di mandorla (che nell'iconografia classica rappresenta la fede assoluta in Dio).\nTradizioni e manifestazioni.\nOltrech\u00e9 durante tutto il periodo della festa della santa patrona, l'abbazia viene aperta nel mese di agosto per officiare sante messe o anche in occasione di matrimoni. Nelle serate estive del mese di agosto vi si tengono, in collaborazione con l'Officina musicale dell'altopiano delle Rocche, concerti di musica classica."}
{"id": "2060679", "revid": "293489", "url": "https://it.wikipedia.org/wiki?curid=2060679", "title": "Gorou Naya", "text": ""}
{"id": "2060682", "revid": "300067", "url": "https://it.wikipedia.org/wiki?curid=2060682", "title": "Blue Edwards", "text": ""}
{"id": "2060687", "revid": "1573940", "url": "https://it.wikipedia.org/wiki?curid=2060687", "title": "Myotis blythii", "text": "Il vespertilio di Blyth (Myotis blythii ) \u00e8 un pipistrello della famiglia dei Vespertilionidi diffuso in Eurasia.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 65 e 80\u00a0mm, la lunghezza dell'avambraccio tra 55,5 e 61,4\u00a0mm, la lunghezza della coda tra 53 e 68\u00a0mm, la lunghezza del piede tra 11 e 17\u00a0mm, la lunghezza delle orecchie tra 19 e 26\u00a0mm.\nAspetto.\nLa pelliccia \u00e8 corta. Le parti dorsali sono bruno-nerastre con la base dei peli grigia, mentre le parti ventrali sono grigio-brunastre con le punte dei peli grigie. Il muso \u00e8 stretto. Le orecchie sono lunghe e strette, con 5-6 pliche longitudinali sulla superficie interna del padiglione auricolare e con un piccolo lobo rotondo alla base del margine esterno. Il trago \u00e8 sottile e lanceolato. Le ali sono attaccate posteriormente sulle caviglie. I piedi sono grandi. Il calcar \u00e8 lungo e privo di carenatura. Il cranio \u00e8 lungo e stretto, con una cresta sagittale ben sviluppata. Il primo e secondo premolare superiore sono disposti lungo la linea alveolare. Il cariotipo \u00e8 2n=44 FNa=50-52.\nBiologia.\nComportamento.\nSi rifugia in gruppi numerosi all'interno di grotte, fessure rocciose, attici di edifici e pi\u00f9 raramente nelle cavit\u00e0 degli alberi, spesso insieme al vespertilio maggiore. Le femmine formano vivai durante il periodo di allattamento, mentre i maschi vivono solitariamente. \nAlimentazione.\nSi nutre di insetti di dimensioni medie o grandi inclusi scarafaggi e falene, catturati in volo e talvolta raccolti al suolo.\nRiproduzione.\nDanno alla luce un piccolo, pi\u00f9 raramente due, una volta all'anno. Vengono svezzati dopo 6-7 settimane. L'aspettativa di vita \u00e8 di circa 13 anni.\nDistribuzione e habitat.\nQuesta specie \u00e8 diffusa in Europa meridionale, compresa l'Italia, nella parte meridionale dell'Europa centrale, in Asia minore, nella regione del Caucaso, nel Medio oriente, estendosi in Asia sino al Kashmir, ai monti Altai, al Nepal e alla Cina centrale e nord-orientale.\nIl vespertilio maghrebino (\"Myotis punicus\") e il vespertilio di Monticelli (\"Myotis oxygnathus\") sono stati recentemente elevati al rango di specie distinte.\nVive in ambienti disturbati fino a 1.700 metri di altitudine.\nTassonomia.\nSono state riconosciute 4 sottospecie:\nConservazione.\nLa IUCN Red List, considerato che si tratta di una specie abbondante e abbastanza stabile, nonostante siano stati osservati diminuzioni nella popolazione in alcune parti dell'areale, classifica \"M.blythii\" come specie a rischio minimo (LC)."}
{"id": "2060690", "revid": "1718925", "url": "https://it.wikipedia.org/wiki?curid=2060690", "title": "Bomba aeronautica", "text": "Una bomba aerea \u00e8 un tipo di bomba ideata per viaggiare attraverso l'atmosfera terrestre secondo una traiettoria pianificata, in genere partendo da un aeromobile. Le bombe d'aereo sono realizzate in una vasta gamma di tipologie e con differenti complessit\u00e0, spaziando dalle bombe a caduta libera fino alle pi\u00f9 sofisticate bombe guidate, dette nel linguaggio militare inglese \"guided bomb unit\" o GBU. Vi sono state bombe aeronautiche lasciate cadere a mano dagli aerei agli albori dell'aviazione, mentre modernamente si \u00e8 arrivati a impiegare speciali grandi contenitori per il rilascio degli ordigni fino ad arrivare a creare aeromobili che essi stessi erano delle armi definite del tipo bombe plananti. Tra le possibili varianti tecnologiche vi sono quelle relative al tipo di spoletta impiegata e conseguente capacit\u00e0 di esplodere immediatamente all'impatto o dopo un ritardo predeterminato.\nL'impiego di bombe aeronautiche prende il nome di bombardamento aereo. A similitudine di quanto accade impiegando altri tipi di munizione, le bombe aeronautiche sono progettate per uccidere e ferire persone e distruggere materiale e infrastrutture mediante gli effetti diretti dell'esplosione e attraverso la proiezione di schegge.\nPrimi esempi di impiego.\nLe prime bombe sganciate su bersagli dall'aria furono quelle imbarcate su aerostati senza pilota dagli austriaci durante l'assedio di Venezia del 1849.\nLe prime bombe lanciate da aerei, furono gli ordigni simili a bombe a mano utilizzati dal tenente italiano Giulio Gavotti il 1\u00ba novembre 1911, durante la guerra italo-turca. In realt\u00e0 si trattava di bombe al picrato di potassio specificamente messe a punto dal tenente di vascello Cipelli nel silurificio di San Bartolomeo di La Spezia. L'esplosivo contenuto all'interno di una sfera d'acciaio e fortemente reattivo agli urti, detonava all'impatto della bomba con il suolo innescato da una pallina di ferro tenuta ferma durante il volo da una sicura. Il pilota, sorvolando l'obiettivo, strappava la sicura con i denti e mantenendo i comandi di volo con una mano, con l'altra lasciava cadere la bomba. Il pericolo di questo tipo di armi \u00e8 testimoniato dallo stesso Cipelli, morto in un incidente con l'esplosivo nel 1908 nel balipedio di Viareggio, tre anni prima dell'impiego della bomba che da lui prese il nome.\nLe guerre mondiali.\nNel corso della prima guerra mondiale si pass\u00f2 dalle bombe di pochi chilogrammi sganciate manualmente, ad ordigni anche di 100 chilogrammi trasportati per esempio dai tedeschi dirigibili Zeppelin e bombardieri plurimotori, come i tedeschi Gotha G.V impiegati per bombardare Londra e in grado di trasportare fino a 454 chilogrammi di bombe in totale.\nNel corso della seconda guerra mondiale l'enorme sviluppo dell'aviazione e l'impiego di bombardamenti strategici e tattici, con conseguenti differenti esigenze in relazione agli obiettivi ed alle tattiche di combattimento, portarono allo sviluppo di una notevole variet\u00e0 di bombe. Si ebbero cos\u00ec bombe da demolizione, quali le britanniche Blockbuster e le Grand Slam da 22\u00a0000 lb, (9\u00a0979\u00a0kg) pesanti diverse tonnellate, bombe dirompenti, pi\u00f9 piccole e piuttosto adatte a colpire le persone, incendiarie (al fosforo, alla termite od al napalm), generalmente impiegate contro i centri abitati.\nNel corso del conflitto si tent\u00f2 di realizzare un sistema di guida per le bombe, per indirizzarle esattamente su di un obiettivo prescelto. Si sperimentarono cos\u00ec bombe dotate di timoni direzionali governati a mezzo di impulsi radio come la bomba tedesca Fx-1400 che il 9 settembre 1943 affond\u00f2 la nave da battaglia \"Roma\".\nNel 1945 vennero per la prima volta impiegate bombe la cui carica non era un esplosivo convenzionale, bens\u00ec materiale fissile idoneo a esplodere mediante una reazione nucleare. Questo tipo di bombe d'aereo che impiegava uranio o plutonio, venne denominato bomba atomica, o bomba A e trovarono impiego nei bombardamenti atomici di Hiroshima e Nagasaki in Giappone.\nUlteriori evoluzioni delle bombe aeronautiche.\nNel 1952, continuando nella ricerca di bombe dal pi\u00f9 alto potere distruttivo possibile, vennero messe a punto le bombe a fusione nucleare, dette anche bomba all'idrogeno o bomba H. Con questa tecnologia venne messa a punto la pi\u00f9 potente bomba mai fatta esplodere dall'uomo, la sovietica Bomba Zar. La bomba all'idrogeno venne lanciata il 30 ottobre 1961 da un bombardiere Tupolev Tu-95 modificato.\nIn seguito, gli studi sulle bombe aeronautiche si sono rivolti all'ottenimento di grandi poteri distruttivi, senza utilizzare la tecnologia nucleare. Le bombe \"Fuel Air Explosive\" (chiamate anche \"bombe termobariche\" o \"vacuum bombs\") sono ordigni costituiti da un contenitore di liquido altamente infiammabile. Sganciato l'ordigno, a pochi metri da terra il liquido forma un aerosol e quindi viene incendiato contemporaneamente da pi\u00f9 cariche a basso potenziale. La detonazione oltre alla forte onda d'urto sviluppa un'altissima temperatura consumando istantaneamente tutto l'ossigeno nell'area interessata, unendo cos\u00ec all'onda d'urto e all'effetto termico dell'esplosione, l'impossibilit\u00e0 di sopravvivenza per mancanza d'ossigeno. Per queste caratteristiche queste armi vengono impiegate contro combattenti protetti da bunker o gallerie.\nUno sviluppo particolare \u00e8 stato quello delle bombe GBU-28. Nel gennaio del 1991, agli inizi della campagna aerea della Guerra del Golfo, gli statunitensi determinarono che le bombe d'aereo in loro dotazione in quel momento non sarebbero state in grado di penetrare nei bunker dell'esercito dell'Iraq. Vennero allora realizzate in tutta fretta delle bombe d'aereo sfruttando le canne di obici da 8 pollici (203\u00a0mm) di M110 radiati dal servizio fino a ottenere delle bombe in grado di colpire obiettivi sepolti fino a 30 metri in profondit\u00e0 o protetti da pareti di calcestruzzo spesse 6 metri.\nMolto controverso \u00e8 lo sviluppo di un'altra tecnologia di bombe d'aereo: le bombe a grappolo, in inglese \"cluster bombs\". Si tratta di bombe aeronautiche che sganciate sopra il bersaglio liberano delle submunizioni che saturano un'area per impiego anti-uomo. Gli ordigni inesplosi finiscono per generare dei campi minati la cui individuazione e bonifica risulta complessa."}
{"id": "2060691", "revid": "123483490", "url": "https://it.wikipedia.org/wiki?curid=2060691", "title": "Me and You (Alexia)", "text": "Me and You \u00e8 il singolo di debutto di Alexia, pubblicato nel 1995.\nLa canzone.\n\u00c8 il singolo di esordio della cantante e successivamente il primo singolo promozionale del fortunato album \"Fun Club\", che \u00e8 stato pubblicato nel 1997.\nIl disco si piazza ai primi posti nelle classifiche europee, e vende numerose copie aggiudicandosi diversi dischi d'oro e di platino, facendo conoscere la voce di Alexia anche fuori dal circuito della italo-dance. Infatti il singolo partecipa a numerosi programmi musicali fuori dall'Italia, come il famoso \"Top of the Pops\" inglese.\nIl singolo si avvale della collaborazione della band Double You.\nVengono fatte cinque riedizioni del singolo, tra cui due destinate al mercato statunitense."}
{"id": "2060709", "revid": "599013", "url": "https://it.wikipedia.org/wiki?curid=2060709", "title": "Riikka Lehtonen", "text": "Gioca nel ruolo di schiacciatrice.\nCarriera.\nLa carriera di Riikka Lehtonen inizia nel 1995 con l'Oriveden Ponnistus, quando fa il suo esordio nel massimo campionato finlandese: resta legata al club per tre stagioni vincendo uno scudetto e due coppe di Finlandia. Nella stagione 1998-99 passa all'Euran Raiku, con il quale vince nuovamente il campionato. In questo periodo ottiene anche le prime convocazioni in nazionale, ma durante l'arco della sua carriera non riuscir\u00e0 ma a raggiungere grossi risultati con la squadra.\nNella stagione 1999-00 viene ingaggiata da La Rochette Volley, club militante nella Pro A francese, dove resta per due annate, prima di passare al pi\u00f9 quotato Racing Club de France: con la squadra della Costa Azzurra resta legata per tre stagioni, vincendo altrettanti campionati, due Coppe di Francia e due Champions League consecutive.\nNella stagione 2004-05 va a giocare in Italia, nel Vicenza Volley, in Serie A1, mentre in quella seguente \u00e8 al Volley Bergamo con la quale si aggiudica campionato e Coppa Italia. Dopo una parentesi nel campionato giapponese con le NEC Red Rockets, viene ingaggiata dalla squadra turca del Vak\u0131fBank G\u00fcne\u015f Sigorta Spor Kul\u00fcb\u00fc, con la quale ottiene la vittoria della Challenge Cup 2007-08, dove viene premiata come miglior attaccante.\nNella stagione 2008-09 torna nuovamente in Italia, nella Pallavolo Villanterio di Pavia, ma nel mese di dicembre, a causa di problemi con la societ\u00e0, si trasferisce nel club greco dell'Olympiakos Pireo. Nell'annata 2009-10 \u00e8 nella Pallavolo Sirio Perugia, mentre in quella successiva \u00e8 nell'\u0130qtisad\u00e7\u0131 Voleybol Klubu, militante nel massimo campionato azero.\nNella stagione 2011-12 viene ingaggiata dal River Volley Piacenza, mentre nella stagione successiva passa alla neopromossa Crema Volley: tuttavia nel dicembre 2012, a causa dei problemi finanziari della societ\u00e0, lascia la squadra per trasferirsi momentaneamente al LP Kangasala, con cui si aggiudica la Coppa di Finlandia 2012; a gennaio 2013 passa all'Az\u0259rreyl Voleybol Klubu, tuttavia senza completare la stagione."}
{"id": "2060712", "revid": "287204", "url": "https://it.wikipedia.org/wiki?curid=2060712", "title": "British Basketball League 2001-2002", "text": "La British Basketball League 2001-2002 \u00e8 stata la quindicesima edizione della massima competizione cestistica del Regno Unito.\nLe dodici formazioni che vi hanno preso parte sono state divise in due gironi (\"Northern\" e \"Southern Conference\") da sei squadre l'uno. Al termine della stagione regolare, le squadre che si sono classificate al terzo e quarto posto si affrontano per il \"Round One\" (in inglese \"primo turno\") del \"Basketball Finals Weekend\" (ovvero \"fine settimana delle finali di pallacanestro\"). Le due vincenti affrontano le seconde classificate e le qualificate affrontano le due vincitrici della stagione regolare in semifinali e finali. Tutte le gare del \"Basketball Finals Weekend\" si disputano ad eliminazione diretta.\nI Cheshire Jets, primo nella \"Northern Conference\", hanno vinto il loro primo titolo, battendo in finale gli Sheffield Sharks, che avevano eliminato in semifinale il London Towers, vincitori della \"Southern Conference\"."}
{"id": "2060714", "revid": "287204", "url": "https://it.wikipedia.org/wiki?curid=2060714", "title": "British Basketball League 2002-2003", "text": ""}
{"id": "2060721", "revid": "287204", "url": "https://it.wikipedia.org/wiki?curid=2060721", "title": "British Basketball League 2003-2004", "text": ""}
{"id": "2060722", "revid": "287204", "url": "https://it.wikipedia.org/wiki?curid=2060722", "title": "Rex Chapman", "text": ""}
{"id": "2060723", "revid": "19952088", "url": "https://it.wikipedia.org/wiki?curid=2060723", "title": "Merovingio", "text": ""}
{"id": "2060724", "revid": "19952095", "url": "https://it.wikipedia.org/wiki?curid=2060724", "title": "Merovingia", "text": ""}
{"id": "2060727", "revid": "287204", "url": "https://it.wikipedia.org/wiki?curid=2060727", "title": "British Basketball League 2004-2005", "text": ""}
{"id": "2060728", "revid": "19952108", "url": "https://it.wikipedia.org/wiki?curid=2060728", "title": "Merovingie", "text": ""}
{"id": "2060731", "revid": "287204", "url": "https://it.wikipedia.org/wiki?curid=2060731", "title": "British Basketball League 2005-2006", "text": ""}
{"id": "2060733", "revid": "36426", "url": "https://it.wikipedia.org/wiki?curid=2060733", "title": "Valdo Magnani", "text": "Biografia, studi e formazione ideologica.\nLa famiglia Magnani (il capofamiglia Giovanni era artigiano meccanico ed elettrotecnico) era aperta alle idee socialiste di impronta prampoliniana che non contrastavano con l'educazione tradizionale cattolica. Valdo era l'ultimo di tre figli maschi: Marte, il primogenito, si laure\u00f2 in chimica e esercit\u00f2 la libera professione; Elvo entr\u00f2 in seminario e fu per tutta la vita parroco in una isolata frazione dell'Appennino reggiano; Valdo si iscrisse a ragioneria e durante l'adolescenza entr\u00f2 nella Giunta diocesana dell'Azione Cattolica come presidente del Circolo culturale del Duomo.\nNel 1930 si iscrisse alla Facolt\u00e0 di Economia e Commercio dell'Universit\u00e0 di Bologna, dove si laure\u00f2 nel 1935. L'anno precedente aveva superato da privatista l'esame di maturit\u00e0 classica; nel 1936 pot\u00e9 quindi chiedere ed ottenere l'iscrizione al terzo anno di Filosofia, sempre a Bologna, dove ebbe docenti illustri come Giuseppe Saitta, Rodolfo Mondolfo, Carlo Calcaterra.\nDurante gli studi universitari, si distacc\u00f2 dalla religione e nel 1936 si iscrisse al Partito Comunista Italiano, insieme ad amici come i concittadini Aldo Cucchi e Riccardo Cocconi. Giunse alla laurea con lode nel 1941, quando prestava servizio militare sul fronte jugoslavo.\nIn Jugoslavia conobbe nel 1943 Krunica Serti\u0107, che per\u00f2, dopo le nozze celebrate nel 1947 a Sarajevo, non volle seguirlo in Italia. Nel 1953 spos\u00f2 la giornalista Franca Schiavetti, da cui ebbe due figli, Marco e Sabina.\nGli anni di guerra.\nRichiamato alle armi nel 1937 come sottotenente d'artiglieria, promosso nel 1938 tenente, nel 1942 capitano, fu dislocato stabilmente in Jugoslavia. Qui dopo l'8 settembre partecip\u00f2 alla formazione in Erzegovina di una brigata garibaldina composta di italiani, di cui divenne Commissario politico, e, dopo aver preso parte alla guerra partigiana a fianco dei gruppi jugoslavi, partecip\u00f2 direttamente alla nascita del nuovo corso politico socialista in Jugoslavia. Rientr\u00f2 in Italia nel novembre 1945.\nL'anno successivo fu decorato con medaglia di bronzo al valor militare.\nL'attivit\u00e0 politica.\nAl suo rientro in Italia fu incaricato da Palmiro Togliatti, allora ministro della Giustizia, di coordinare una commissione ministeriale per il riconoscimento dell'attivit\u00e0 partigiana all'estero. A Reggio Emilia divenne presidente dell'Associazione Combattenti e Reduci (ANCR); l'anno successivo (1946) entr\u00f2 nel comitato federale del PCI di Reggio Emilia; ebbe nella segreteria l'incarico di occuparsi della stampa e propaganda. Nel 1947 divenne segretario provinciale. Svolse sulla stampa politica un'intensissima attivit\u00e0 di informazione e discussione, trattando senza conformismo temi scottanti in quei primi anni di dopoguerra. Grazie alle brillanti capacit\u00e0 oratorie, sostenute dalla vasta cultura e dall'esperienza vissuta, ottenne un largo seguito nell'ambiente reggiano, e venne eletto con moltissime preferenze alla Camera dei deputati nelle elezioni del 18 aprile 1948.\nContinu\u00f2, anche dopo l'elezione, a svolgere i compiti di segretario provinciale del PCI; venne spesso inviato a convegni e manifestazioni in varie citt\u00e0 in Italia e all'estero (Praga, Varsavia). La sua attenzione era rivolta principalmente a due problemi: le tensioni interne legate alla crisi economica, alla disoccupazione, agli interventi repressivi; e il delinearsi sempre pi\u00f9 netto della contrapposizione tra blocco occidentale e blocco comunista (guerra fredda). Quest'ultima poneva un politico comunista come Valdo Magnani di fronte al conflitto tra fedelt\u00e0 ideologica e fedelt\u00e0 patriottica. La situazione della Jugoslavia di Tito, alla ricerca di una collocazione autonoma rispetto a Mosca, era un esempio concreto di notevole significato per Magnani.\nL'uscita dal PCI.\nIl 19 gennaio 1951, in occasione dell'inizio del VII Congresso provinciale del PCI, propose e comment\u00f2 un ordine del giorno che affermava che i comunisti erano impegnati a difendere i confini nazionali contro ogni aggressione esterna, da qualunque parte provenisse. Chiedeva di dire un no esplicito al concetto dell'URSS come Stato-guida e alle \"rivoluzioni importate su baionette straniere\". Alla richiesta di una ritrattazione, ritir\u00f2 (con un intervento giudicato da molti reticente) l'ordine del giorno e fu rieletto tra i delegati al Congresso nazionale.\nIl 21 part\u00ec per Roma e insieme al deputato Aldo Cucchi incontr\u00f2 il vicesegretario nazionale Pietro Secchia in un colloquio burrascoso. Al suo rientro a Reggio Emilia vennero rese note le dimissioni sue e di Cucchi dal partito (25 gennaio); il partito reggiano lo espulse con delibera del Comitato federale il 1\u00ba febbraio. Contemporaneamente Magnani e Cucchi presentarono le dimissioni da deputati, che il 30 gennaio furono respinte; entrambi chiesero allora di entrare nel gruppo parlamentare del Partito Socialista Unitario. A fine febbraio, Togliatti (che conviveva con la cugina di Magnani, Nilde Iotti), torn\u00f2 da un lungo soggiorno in Russia e fu subito sollecitato ad esprimersi sul caso che aveva suscitato grande scalpore. Rispose solo un mese dopo in un'intervista all\"'Unit\u00e0\" con parole sprezzanti:\u00abanche nella criniera di un nobile cavallo da corsa si possono sempre trovare due o tre pidocchi\u00bb \" e riducendo la questione a un episodio circoscritto. In tal modo metteva in ombra gli aspetti pi\u00f9 profondi che avevano determinato la scelta di Magnani e Cucchi, ovvero la implicita denuncia dell'egemonia sovietica e la ricerca di una \"via nazionale al socialismo\".\nNei mesi successivi, con Cucchi e un piccolo gruppo che si riuniva in casa di Ignazio Silone, Magnani diede vita al Movimento dei lavoratori italiani (MLI) e fond\u00f2 il settimanale \"Risorgimento socialista\" sul quale pubblic\u00f2 numerosi interventi in tema di politica internazionale e di economia italiana. Nel 1952 pubblic\u00f2, insieme a Cucchi, una serie di 14 articoli usciti nell'anno precedente sulla rivista, riuniti in un volume dal titolo \"Crisi di una generazione\" nel quale i due deputati spiegavano le ragioni del loro ingresso nel Partito Comunista e della loro uscita dal medesimo. Il giudizio dato dai comunisti su di loro continuava ad essere improntato al pi\u00f9 forte disprezzo e trovava espressione nella irridente denominazione di \"magnacucchi\".\nNel mese di marzo 1953 si costitu\u00ec a Milano l'USI, Unione Socialista Indipendente, in cui confluirono il MLI e altri gruppi di ispirazione socialista, cristiana e socialdemocratica. In questo periodo, con la morte di Stalin, sembravano profilarsi possibilit\u00e0 di rinnovamento, e l'affiorare in Jugoslavia dei primi elementi di autogestione attirava l'attenzione di molti.\nNelle elezioni del 7 giugno 1953 l'USI non ottenne alcun deputato; tuttavia i voti ottenuti (225.000, lo 0,8%) contribuirono a sconfiggere la cosiddetta legge truffa, impedendo che si applicasse il premio di maggioranza.\nSulle esperienze vissute pubblic\u00f2: \"Dichiarazioni e documenti\" (Roma, 1951) e \"Dieci anni perduti. Cronache del Partito socialista italiano dal 1943 ad oggi\" (Pisa, 1953).\nAnni di riflessione e di solitudine.\nDopo il fallimento elettorale dell'USI, Magnani non rinunci\u00f2 ad approfondire la sua riflessione politica, anche attraverso il confronto con altri gruppi (primo fra tutti il PSI). Sollecitazioni importanti vennero in quegli anni dal \"caso \u0110ilas\", dalla nuova posizione autonoma della Jugoslavia, dal XX Congresso del PCUS che si svolse a Mosca nella primavera del 1956. In esso, Kruscev mise allo scoperto gli errori e i crimini di Stalin. Poteva essere l'occasione giusta per scoprire la lungimiranza delle posizioni di Magnani, ma da parte del PCI non vi fu alcun cenno di riavvicinamento. Nell'autunno 1956 l'intervento sovietico in Ungheria venne definito da Togliatti \"un fatto doloroso ma necessario\", da Magnani \"frutto di una politica inumana\" e \"brutale repressione\".\nDopo la rivoluzione ungherese del 1956 i segni di rinnovamento e di autonomia mostrati dal PSI indussero Magnani a far convergere l'USI nel PSI (1957). In tale occasione, sospese la pubblicazione di \"Risorgimento socialista\". Continu\u00f2 tuttavia ad intervenire pubblicamente nel dibattito politico mediante la partecipazione a convegni e la collaborazione con riviste come \"Nuovi argomenti\", \"Problemi del socialismo\" e altre. Nell'ambito delle elezioni del 25 maggio 1958, accett\u00f2 la candidatura del PSI per il collegio senatoriale di Crema (Cremona), senza per\u00f2 risultare eletto.\nNemmeno il PSI tuttavia gli parve il partito in grado di rispondere alle sue esigenze di autonomia e democrazia interna, alternativo al capitalismo in senso riformistico, come \"perno di uno schieramento d'alternativa al potere attuale\", che \" solleciti i lavoratori cattolici e parte della DC a svincolarsi dall'ipoteca di destra\". Nel 1961 chiese di essere riammesso nel PCI.\nGli impegni nel movimento cooperativo.\nNel 1962 si concluse il procedimento di riammissione nel PCI; l'anno successivo la proposta di una candidatura di Magnani alle elezioni politiche, avanzata dalla segreteria nazionale del partito, fu respinta dalle sezioni reggiane, nelle quali evidentemente le tracce degli avvenimenti del 1951 erano ancora vive.\nDapprima, l'attivit\u00e0 di Magnani si svolse soprattutto in centri di studio o in commissioni interne al partito, senza risonanza pubblica. Solo nel 1965 divenne presidente dell'Associazione nazionale delle cooperative agricole ed entr\u00f2 nel Consiglio di presidenza della Lega delle Cooperative. L'impegno nel campo cooperativo fu intenso e punteggiato da incarichi di prestigio, da interventi a convegni e congressi, e, ancora una volta, da una fitta serie di pubblicazioni. Lo guid\u00f2 la convinzione che la cooperazione (a partire dal mondo agricolo, settore trascurato e spesso lasciato ai margini) potesse ricercare collegamenti con le imprese private, soprattutto piccole e medie, per contribuire ad una evoluzione democratica del mondo del lavoro e ad una politica di riforme orientata non all'assistenzialismo ma allo sviluppo. La riflessione sui dati economici e sui problemi sociali trov\u00f2 espressione in una dura critica al \"piano Mansholt\" ovvero alle scelte economiche della CEE, che privilegiavano le maggiori realt\u00e0 agricole e causavano gravi crisi, fino all'abbandono, nelle aziende pi\u00f9 piccole.\nNel 1977 divenne presidente della Lega delle cooperative; nel 1979 si dimise, per ragioni di salute.\nIl 3 febbraio 1982, colpito da infarto, mor\u00ec.\nIl Presidente Sandro Pertini scrisse di averne sempre ammirato \"l'inflessibile forza morale, la fede nella verit\u00e0, la coerenza nell'impegno\"."}
{"id": "2060740", "revid": "19952249", "url": "https://it.wikipedia.org/wiki?curid=2060740", "title": "Ordini cavallereschi", "text": ""}
{"id": "2060741", "revid": "203463", "url": "https://it.wikipedia.org/wiki?curid=2060741", "title": "Gustav Neumann", "text": "Nacque a Gleiwitz in una parte della provincia prussiana della Slesia che ora fa parte della Polonia. Nel decennio 1860-1870 fu uno dei pi\u00f9 forti giocatori del mondo.\nDisput\u00f2 diversi incontri. Nel 1864 a Lipsia perse con Louis Paulsen (+3\u20135=3). A Parigi nel 1867 vinse con Winawer (+3 \u20130 =0) e con Celso Golmayo. Vinse anche con Samuel Rosenthal in tre match: nel primo del 1867 vinse (+5\u20130=6), nel secondo e nel terzo del 1869 vinse (+3\u20130=6) e (+4\u20131=1).\nNel 1864 fond\u00f2 assieme ad Anderssen la rivista \"Neue Berliner Schachzeitung\", che poi diresse per quattro anni. Nel 1865, nel torneo \"Berliner Schachgesellschaft\" di Berlino vinse col punteggio pieno di 34/ 34. \nAltri risultati: primo a Elberfeld 1865 e a Dundee 1867, davanti a Steinitz. Quarto nel torneo di Parigi 1867 (vinto da Ignatz von Kolisch), = 4\u00ba a Baden-Baden 1870 (vinse Anderssen), 2\u00ba ad Altona (1872) dietro ad Anderssen."}
{"id": "2060743", "revid": "19952273", "url": "https://it.wikipedia.org/wiki?curid=2060743", "title": "Cavalieri medievali", "text": ""}
{"id": "2060745", "revid": "123483497", "url": "https://it.wikipedia.org/wiki?curid=2060745", "title": "Summer Is Crazy", "text": "Summer is Crazy \u00e8 il secondo singolo di Alexia, pubblicato nel 1996.\nLa canzone.\n\u00c8 il secondo singolo di esordio della cantante e successivamente il secondo singolo promozionale del fortunato album \"Fan Club\", pubblicato nel 1997. Il singolo fu reso disponibile anche per il Brasile.\nVengono fatte tre riedizioni dell'album, tra cui una destinata al mercato americano.\nIl videoclip.\nAlexia registra anche il suo primo videoclip con questo brano che viene immediatamente trasmesso da MTV e da altre emittenti musicali europee. Il video mostra la cantante in un'atmosfera cupa, minacciosa e provocatoria, infatti l'artista appare alle prese con un rasoio da barba intenta a tagliarsi la gola per dimostrare le pazzie che si possono fare per amore."}
{"id": "2060746", "revid": "256896", "url": "https://it.wikipedia.org/wiki?curid=2060746", "title": "Efim", "text": ""}
{"id": "2060747", "revid": "19952326", "url": "https://it.wikipedia.org/wiki?curid=2060747", "title": "L'autunno del medioevo", "text": ""}
{"id": "2060749", "revid": "27723", "url": "https://it.wikipedia.org/wiki?curid=2060749", "title": "Contratto di permuta", "text": ""}
{"id": "2060750", "revid": "19952331", "url": "https://it.wikipedia.org/wiki?curid=2060750", "title": "Autunno del medioevo", "text": ""}
{"id": "2060754", "revid": "287204", "url": "https://it.wikipedia.org/wiki?curid=2060754", "title": "Fulgor Libertas Forl\u00ec 2008-2009", "text": "Queste sono le statistiche della stagione 2008/2009."}
{"id": "2060755", "revid": "729019", "url": "https://it.wikipedia.org/wiki?curid=2060755", "title": "Strada statale 322 delle Collacchie", "text": "La ex strada statale 322 delle Collacchie (SS 322), ora \"strada provinciale 158 delle Collacchie (SP 158)\" da Follonica a Grosseto e \"strada provinciale 159 Scansanese (SP 159)\" da Grosseto a Manciano, \u00e8 una strada provinciale italiana che si sviluppa interamente in territorio toscano e in provincia di Grosseto.\nPercorso.\nSP 158 delle Collacchie.\nCollega Follonica con Grosseto.\nHa origine presso l'abitato di Follonica, dalla parte meridionale del quadrivio attraversato dal vecchio tracciato della strada statale 1 Via Aurelia, che dal lato settentrionale d\u00e0 origine anche alla ex strada statale 439 Sarzanese Valdera che decorre in senso opposto.\nLa strada si presenta ovunque a carreggiata unica, con una corsia per senso di marcia, divenendo di carattere extraurbano secondario al di fuori dei centri abitati, ove invece assume le caratteristiche di strada all'interno del centro abitato.\nDopo la sua origine, la strada procede verso sud seguendo il tratto costiero, a tratti sublitoraneo, che attraversa prima la localit\u00e0 balneare di Puntone di Scarlino, poi sale leggermente lungo un tratto delle Bandite di Scarlino, scendendo di nuovo a valle in localit\u00e0 Pian d'Alma, ove \u00e8 presente un crocevia, con deviazione a destra verso Punta Ala e a sinistra verso Tirli e la vetta di Poggio Ballone. Il tratto in oggetto \u00e8 stato ammodernato nella prima met\u00e0 degli anni sessanta. I lavori hanno riguardato l'allargamento della carreggiata ed il miglioramento della planimetria del tracciato, con l'apertura della galleria Quercia Mercata, avvenuta nel 1966.\nLa strada prosegue dritta defilandosi di alcune centinaia di metri dal tratto litoraneo, a cui si ricongiunge presso la localit\u00e0 di Riva del Sole, nel comune di Castiglione della Pescaia, ove prosegue come strada lungomare attraversando l'intero abitato, il ponte Giorgini sul fiume Bruna ed entrando poco a sud nel comune di Grosseto ove continua ad attraversare l'intera Pineta del Tombolo come strada lungomare, superando il Forte delle Marze ed arrivando al quadrivio di Marina di Grosseto, un paio di chilometri dopo aver superato il ponte sulla Fiumara. Giunta al quadrivio, la strada volta a sinistra, verso est, iniziando ad inoltrarsi verso l'entroterra, costeggiando la Fattoria di Principina ed attraversando l'abitato di Principina Terra prima di attraversare la parte meridionale di Grosseto, da cui si ritrova nella viabilit\u00e0 urbana con la denominazione di Via Scansanese.\nSP 159 Scansanese.\nGiunta nella parte est del capoluogo maremmano, la strada prosegue lambendo Istia d'Ombrone. Fino all'alluvione del 4 novembre 1966, la statale entrava all'interno del paese e continuava verso sud superando il vecchio ponte sull'Ombrone. Il ponte, completamente distrutto dalla piena del fiume, fu ricostruito pi\u00f9 a valle e inaugurato all'inizio degli anni settanta, determinando lo spostamento del tracciato al di fuori del centro abitato. Dopo Istia d'Ombrone, il percorso inizia a salire le prime pendici collinari che porteranno fino al cuore dell'area delle Colline dell'Albegna e del Fiora. Entrata nel territorio comunale di Scansano, la strada incontra in ordine la localit\u00e0 di Preselle, il bivio per la frazione medievale di Montorgiali e la localit\u00e0 di Pancole, ove un altro bivio d\u00e0 la possibilit\u00e0 di raggiungere il Castello di Montep\u00f2, il Castello di Cotone e l'abitato di Polveraia. Poco prima di giungere ai tornanti per scollinare il Poggio di Scansano, vi \u00e8 un altro bivio, ma sulla parte opposta, per poter scendere verso ovest a Montiano. Scollinato il poggio, la strada scende all'interno dell'abitato di Scansano, ove un'altra deviazione verso ovest permette il collegamento con Pereta e Magliano in Toscana. Attraversato interamente il centro storico, un bivio permette di andare sulla strada statale 323 Amiatina verso Poggioferro, Murci e Roccalbegna, mentre il tratto principale della strada prosegue verso sud-est.\nDopo aver superato l'abitato di Pomonte, con la breve deviazione per la Villa Sforzesca di Pomonte, la strada prosegue ancora verso sud-est, raggiungendo prima il caratteristico borgo di Montemerano, dal quale un bivio verso nord permette di raggiungere Saturnia, e poi, dopo una serie di curve, giunge finalmente all'interno dell'abitato di Manciano dove termina presso l'incrocio con la ex strada statale 74 Maremmana.\n\u00c8 particolarmente apprezzata dai mototuristi, in virt\u00f9 delle innumerevoli curve e dei paesaggi spettacolari che attraversa.\nGestione.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Toscana che ha provveduto al trasferimento dell'infrastruttura al demanio della Provincia di Grosseto."}
{"id": "2060756", "revid": "767487", "url": "https://it.wikipedia.org/wiki?curid=2060756", "title": "Paul Samson", "text": ""}
{"id": "2060758", "revid": "599013", "url": "https://it.wikipedia.org/wiki?curid=2060758", "title": "Chris Morris (cestista)", "text": ""}
{"id": "2060759", "revid": "287204", "url": "https://it.wikipedia.org/wiki?curid=2060759", "title": "Nesat Gulunoglu", "text": ""}
{"id": "2060760", "revid": "109716618", "url": "https://it.wikipedia.org/wiki?curid=2060760", "title": "Condizione di Courant-Friedrichs-Lewy", "text": "In fluidodinamica numerica, la condizione di Courant-Friedrichs-Lewy, spesso abbreviata con CFL ed il cui nome \u00e8 dovuto a Richard Courant, Kurt Friedrichs e Hans Lewy, \u00e8 una condizione necessaria per la convergenza numerica della soluzione di alcune equazioni alle derivate parziali (di solito, equazioni di tipo iperbolico) ricavata nel 1928.\nQuesta condizione \u00e8 sfruttata nell'impiego di schemi numerici espliciti temporali. Come conseguenza, il passo temporale deve essere pi\u00f9 piccolo di un certo intervallo di tempo, altrimenti la simulazione produrr\u00e0 risultati ampiamente scorretti. Per esempio, se un'onda attraversa una griglia di calcolo discreta, allora l'intervallo temporale deve essere pi\u00f9 piccolo del tempo necessario all'onda per attraversare due punti adiacenti della griglia. Come corollario, se la distanza tra due punti adiacenti della griglia viene ridotta, il limite superiore dell'intervallo temporale sar\u00e0 anch'esso diminuito. In sostanza, il dominio numerico (o discreto) di dipendenza deve includere il dominio analitico (o continuo) di dipendenza per poter assicurare che lo schema possa trovare l'informazione necessaria per creare la soluzione.\nDescrizione.\nLa condizione CFL \u00e8 comunemente imposta per quei termini delle equazioni alle derivate parziali che rappresentano la convezione (o meglio, per i termini advettivi, relativi, cio\u00e8, ai moti orizzontali o prevalentemente orizzontali). Per un caso unidimensionale la condizione CFL \u00e8 scritta come:\ndove formula_2 rappresenta la velocit\u00e0 di flusso, formula_3 \u00e8 l'intervallo temporale e formula_4 \u00e8 l'intervallo spaziale. La costante formula_5 dipende dalla tipologia di equazione che deve essere risolta e dal tipo di schema numerico utilizzato per la soluzione (esplicito o implicito). Se si utilizza uno schema esplicito allora formula_5\u00e8 dell'ordine di 1. Gli schemi impliciti invece sono meno sensibili alle instabilit\u00e0 numeriche, dunque sono tollerati valori di formula_5pi\u00f9 elevati.\nIl numero adimensionale formula_8 \u00e8 chiamato \"numero di Courant\". \nIn un caso bidimensionale la condizione CFL pu\u00f2 scriversi come:\nNel caso formula_10-dimensionale si ha:\nLa condizione CFL pu\u00f2 diventare un grosso limite per il passo temporale formula_3 a causa del fatto che per certe equazioni alle derivate parziali del quarto ordine non lineari pu\u00f2 diventare nella forma:\ne per questo motivo ci si sforza, in questi casi, di evitare questa condizione usando metodi numerici impliciti."}
{"id": "2060766", "revid": "19952536", "url": "https://it.wikipedia.org/wiki?curid=2060766", "title": "Libya", "text": ""}
{"id": "2060767", "revid": "1543377", "url": "https://it.wikipedia.org/wiki?curid=2060767", "title": "The Chronicle of the Black Sword", "text": "The Chronicle of the Black Sword \u00e8 il quattordicesimo album in studio del gruppo space rock Hawkwind, registrato nel 1985 e pubblicato nello stesso anno.\n\u00c8 un concept album ispirato alle gesta di Elric di Melnibon\u00e9 e alla sua spada Stormbringer.\nTracce.\nFlicknife CD bonus tracks \n12. Arioch - 3:26 (Davey)\n13. Assault and Battery [Live] (Brock)\n14. Sleep of a Thousand Tears [Live] (Moorcock, Brock)\nDojo and Griffin CD bonus tracks\n12. The War I Survived [live] - 4:00 (Brock, Davey, Neville-Neil)\n13. Voice inside your head [Live] - 4:57 (Bainbridge, Brock) \nAtomhenge CD bonus tracks \n12. Arioch (Davey) \n13. Night of the Hawks (Brock) \n14. Green Finned Demon (Robert Calvert, Brock) \n15. Dream dancers (Bainbridge, Brock) \n16. Dragons and Fables (Lloyd-Langton) "}
{"id": "2060771", "revid": "599013", "url": "https://it.wikipedia.org/wiki?curid=2060771", "title": "Eddie Johnson (cestista 1955)", "text": "Era il fratello di Frank Johnson."}
{"id": "2060772", "revid": "116944", "url": "https://it.wikipedia.org/wiki?curid=2060772", "title": "Hipponium", "text": ""}
{"id": "2060774", "revid": "92723", "url": "https://it.wikipedia.org/wiki?curid=2060774", "title": "Giambattista Roero di Pralormo", "text": "Biografia.\nNacque a Asti il 28 novembre 1684 nella nobile famiglia dei Roero, conti di Pralormo.\nIn giovent\u00f9, si laure\u00f2 \"in utroque iure\", intraprendendo in seguito la carriera ecclesiastica divenendo dapprima sacerdote il 21 marzo 1711, poi canonico ed infine arcidiacono della cattedrale di Torino.\nFu eletto vescovo di Acqui il 1\u00ba ottobre 1727 e ordinato vescovo il 12 ottobre, venne nominato su proposta del duca Carlo Emanuele II di Savoia, arcivescovo di Torino il 3 febbraio 1744.\nDal 20 al 21 aprile 1755 celebr\u00f2 il secondo sinodo diocesano. \nPapa Benedetto XIV lo elev\u00f2 al rango di cardinale nel concistoro del 5 aprile 1756.\nMor\u00ec il 9 ottobre 1766 all'et\u00e0 di 81 anni e le sue spoglie vennero sepolte nella chiesa torinese di Santa Teresa, da lui fatta erigere a sue spese.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2060776", "revid": "599013", "url": "https://it.wikipedia.org/wiki?curid=2060776", "title": "Jon Sundvold", "text": ""}
{"id": "2060778", "revid": "1982", "url": "https://it.wikipedia.org/wiki?curid=2060778", "title": "Numero di Courant", "text": ""}
{"id": "2060782", "revid": "30610", "url": "https://it.wikipedia.org/wiki?curid=2060782", "title": "Poviglio", "text": "Poviglio (\"Puii\" nel dialetto locale, \"Puv\u00ee\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna. Distante 21\u00a0km dal capoluogo Reggio si trova a nord della provincia, nella bassa reggiana.\nGeografia fisica.\nPoviglio \u00e8 situata nella pianura Padana, a 21\u00a0km a nord-ovest di Reggio nell'Emilia. Il territorio comunale confina a nord con Boretto, ad est con Castelnovo di Sotto, a sud con Gattatico e ad ovest con Brescello. Il comune \u00e8 composto, oltre che dal capoluogo, dalle frazioni di Enzola, Fodico, Godezza, San Sisto.\nPoviglio fa parte dell'area geografica denominata Bassa padana.\nGli abitanti di Poviglio sono chiamati povigliesi\nStoria.\nI primi insediamenti storici stabili nell'area di Poviglio risalgono all'et\u00e0 del bronzo (XVI-X secolo a.C.). Le indagini archeologiche hanno individuato alcuni insediamenti propri della Cultura delle Terramare, tra questi la Terramara di Santa Rosa di Fodico. Gli scavi archeologici condotti Universit\u00e0 degli Studi di Milano sin dal 1983 nell'area della Terramara di Santa Rosa hanno portato alla luce imponenti strutture idrauliche dell'Et\u00e0 del Bronzo.\nIn epoca romana l'area di Poviglio faceva parte della centuriazione dei vicini municipii di \"Brixellum\" (Brescello) e \"Tannetum\" (Sant'Ilario d'Enza). I resti di ville rustiche e impianti di produzione, che ancora oggi affiorano dai campi coltivati, attestano la densit\u00e0 abitativa dell'area in epoca romana.\nLa pi\u00f9 antica menzione del toponimo di Poviglio risale all'Alto Medioevo.\nOggi, la nascita del paese viene legata ad una leggenda romana secondo la quale i fondatori di Poviglio furono due \"pupilii\", cio\u00e8 due piccoli orfani, rappresentati nello stemma comunale da due putti. Verosimilmente, per\u00f2, da ci\u00f2 che si evince dai documenti storici e dai dati archeologici, il primo insediamento di Povilgio risalirebbe al IX- X sec. d.C.\nNel 1005 il nome di \"Pupilium\" \u00e8 citato come una delle chiese episcopali delle diocesi di Parma. In altri documenti dell'XI secolo, \"Castrum Popilii\" \u00e8 descritto come un borgo fortificato strategico lungo la \"Via Romana\" che collegava Reggio Emilia a Brescello, un punto di attraversamento cruciale sul fiume Po. In altri documenti del 1022 il toponimo altomedievale di Poviglio appare nelle forme \"Pupilli\" e \"Pupilii\".\nNel Rinascimento il centro di Poviglio \u00e8 rappresentato dal suo castello, che negli anni fu possesso dei Dal Verme, dei Gonzaga, dei Farnese fino ai Borboni.\nPoviglio divenne una piazzaforte molto importante com'\u00e8 deducibile da fonti storiche del XVII secolo che la illustrano come una struttura perimetrale poligonale a stella, con bastioni angolari a saliente verso la campagna e progressivamente dotato di avancorpi fortificati. Era, infatti, l'unico borgo del Ducato di Parma e Piacenza che si trovava sulla strada che collega Reggio Emilia con Brescello, entrambe estensi. Col Trattato di Firenze Poviglio entr\u00f2 a far parte del Ducato di Modena e Reggio e, 12 anni dopo, nel 1860 venne inclusa nel neonato Regno d'Italia.\nLa struttura poligonale stellata della piazzaforte di Poviglio \u00e8 ormai totalmente scomparsa. All'inizio del XVIII secolo le mura e i fossati vennero progressivamente smantellati e il perimetro originale della fortezza \u00e8 riconoscibile solo nella moderna topografia della citt\u00e0 o con analisi di telerilevamento.\nMonumenti e luoghi d'interesse.\nArchitetture civili.\nNel territorio comunale spiccano alcuni edifici civili di particolare pregio architettonico, la maggior parte dei quali furono eretti da famiglie della piccola nobilt\u00e0 dell'area emiliano-padana per adibirli a loro dimore rustiche. Tra essi si segnalano: \nTerramara di Santa Rosa.\nLa Terramara di Santa Rosa \u00e8 un insediamento terramaricolo di 7 ettari situato nella frazione di Fodico.\nIl sito \u00e8 il pi\u00f9 importante e studiato della zona e gli scavi estivi durano 2 o 3 mesi ogni anno e sono finanziati dal Ministero per i Beni Culturali e Ambientali il quale viene appoggiato dal comune.\nI lavori sono effettuati da giovani professionisti della Cooperativa \"Archeosistemi\" di Reggio Emilia e della Societ\u00e0 \"Geoarcheologia\" di Milano, coadiuvate da studenti delle Universit\u00e0 di Milano, Verona e Bologna.\nLa Terramara, inoltre, \u00e8 un tipico esempio degli insediamenti padani dell'Et\u00e0 del bronzo che tra il XV e il XII secolo a.C. interessavano la parte centrale della Pianura Padana costituendo uno dei pi\u00f9 grandi episodi di popolamento in Europa.\nSono 4.000 i metri quadrati di superficie antica messa in luce, che fanno dello scavo di S. Rosa il pi\u00f9 grande in Europa e uno dei maggiori nel mondo sia per estensione che per il tipo di ricerche condotte.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti a Poviglio sono 896, pari al 12,3% della popolazione comunale. Le nazionalit\u00e0 pi\u00f9 numerose sono:\nCultura.\nMusica.\nPoviglio ha una lunga tradizione nell'ambito della musica underground. A partire dai primi anni '80 si form\u00f2 una serie di gruppi musicali hardcore punk il pi\u00f9 noto dei quali \u00e8 i Raw Power dei fratelli Giuseppe (scomparso nel 2002) e Mauro Codeluppi, band ancora esistente con all'attivo decine di LP e CD. A questi ha fatto seguito negli anni una lunga serie di gruppi HC, tra cui i Distress, SSP, Violent Charge, S.G.R., Los Krotos ed Offsound, band formata dallo scomparso Luca \"Lupus\" Carpi, cui l'amministrazione comunale ha intitolato la sala della locale scuola di musica. Nella sala prove comunale hanno spazio anche altre band della zona dedite al genere. Poviglio \u00e8 anche sede di festival musicali di grandi dimensioni con band europee e d'oltreoceano (Agnostic Front, Ratos de Porao, D.R.I.,Poison Idea, Nuclear Assault, ecc) organizzati sotto il marchio PHC (PoviglioHC). Nell'ottobre 2014 si \u00e8 tenuta una mostra sulla musica punk indipendente degli anni '80 chiamata \"ANARCORE80\" in cui sono state esposte tutte le produzioni musicali e cartacee del periodo. A queste iniziative si aggiungono in settembre l'annuale \"Jimi Hendrix Day\" e il 23 dicembre la \"Notte delle chitarre\", che si tengono nel locale circolo ARCI.\nCucina.\nLa cucina povigliese rispecchia fedelmente le tradizioni e i sapori della zona.\nI primi piatti offrono una vasta gamma di scelte: tortelli verdi con ripieno a base di bietole o spinaci, tortelli di zucca, cappelletti in brodo, lasagne, tagliatelle al rag\u00f9, maltagliati coi fagioli e gnocchi di patate.\nI secondi piatti, invece, aprono con il classico bollito con salsa verde, zampone e cotechino, fagioli e pur\u00e8, coniglio e pollo fritti o alla cacciatora.\nUna ricetta da ricordare \u00e8 l'erbazzone, una torta salata a base di spinaci.\nOttima \u00e8 la produzione di Lambrusco e salumi come salame, coppa e culatello. Nelle sagre e nelle fiere i salumi e il Lambrusco vengono accompagnati dal gnocco fritto.\nTra i dolci tipici troviamo i tortellini natalizi, cotti al forno con ripieno di marmellata e noci, le chiacchiere (a Carnevale), la spongata e il nocino, tipico infuso di questa terra.\nGeografia antropica.\nFrazioni.\nLa frazione pi\u00f9 grande ed importante \u00e8 San Sisto, sulla statale per Parma e la Godezza. Le altre frazioni sono Casalp\u00f2, Enzola e Fodico. In direzione per Boretto vi \u00e8 anche una piccola localit\u00e0 chiamata Sant'Anna.\nAmministrazione.\nLa Sindaca \u00e8 Cristina Ferraroni, eletta il 26 maggio 2019. La lista civica da lei guidata, \"Ascoltare Poviglio\", ha ottenuto 2.790 preferenze, pari al 79,85%.\nDi seguito \u00e8 presentata una tabella relativa alle amministrazioni che si sono succedute in questo comune.\nConsulte di Frazione.\nNel 2010 l'amministrazione comunale ha approvato l'istituzione di due Consulte di frazione, ambedue elette a suffragio universale e diretto: una dai cittadini residenti nelle localit\u00e0 di San Sisto, Enzola, Casalp\u00f2 e Godezza, l'altra da quelli residenti a Fodico. I due consessi frazionali, composti rispettivamente da tre e sette membri (tra cui sono designati un presidente, un vicepresidente e un segretario) hanno natura squisitamente civica e hanno funzioni di carattere consultivo e propositivo sui temi legati al decentramento. Il mandato delle due Consulte coincide con quello del consiglio comunale.\nFerrovie.\nPoviglio \u00e8 sprovvista di una propria stazione ferroviaria, anche se fino al 1955, anno in cui fu smantellata la linea, era servita da una fermata lungo la ferrovia Reggio Emilia-Boretto.\nSport.\nHanno sede nel comune: la societ\u00e0 di baseball Poviglio Baseball Club, militante in Serie B 2018-2019 e la squadra di calcio U.S. Povigliese, che ha disputato campionati dilettantistici regionali."}
{"id": "2060784", "revid": "1543377", "url": "https://it.wikipedia.org/wiki?curid=2060784", "title": "Number One (Alexia)", "text": "Number One \u00e8 il 3\u00b0 singolo di Alexia, pubblicato nel 1996.\nLa canzone.\n\u00c8 il terzo singolo della cantante e successivamente il terzo singolo promozionale dell'album \"Fun Club\" che \u00e8 stato pubblicato nel 1997. Esce a poca distanza dal precedente singolo \"Summer Is Crazy\".\nVengono fatte cinque riedizioni dell'album, tra cui una destinata al mercato indonesiano, uno per il mercato inglese e uno per il mercato spagnolo.\nIl brano si piazza ai primi posti nelle classifiche europee, e vende numerose copie aggiudicandosi vari riconoscimenti, e infine conquista anche il mercato americano, soprattutto viene trasmesso nelle principali emittenti musicali in Brasile. Alexia con questo singolo si riconferma come la regina della dance internazionale partecipando a numerosi spettacoli musicali e concerti in Europa. Infine sbarca anche in Indonesia con una riedizione dell'album contenente questo singolo e il precedente successo.\nIl videoclip.\nPer questo singolo Alexia registra il suo secondo videoclip, che come per il precedente, si caratterizza per una atmosfera buia e tenebrosa e vede la cantante incatenata in una croce nei primi secondi del video. Il successo \u00e8 confermato, le principali emittenti musicali televisive trasmettono il video e la notizia arriva anche nei telegiornali italiani."}
{"id": "2060785", "revid": "1936754", "url": "https://it.wikipedia.org/wiki?curid=2060785", "title": "Fran\u00e7ois-Guillaume M\u00e9nageot", "text": "Biografia.\nIl padre Augustin M\u00e9nageot (1700-1784) fu un celebre mercante d'arte, consigliere di Denis Diderot. Il giovane Fran\u00e7ois fu dapprima allievo di Jean-Baptiste Deshays, poi di Joseph-Marie Vien e infine di Fran\u00e7ois Boucher (1703-1770), del quale adott\u00f2 stile e gusto dei colori caldi. Ottenne il Prix de Rome nel 1766 con il suo \"Tomiride, regina dei Massageti, fa cadere la testa di Ciro in un vaso pieno di sangue\" (Parigi, \u00c9cole Nationale Sup\u00e9rieure des Beaux-Arts) e pass\u00f2 cinque anni nell'Accademia di Francia a Roma dal 1769 al 1774.\nNel 1777, M\u00e9nageot present\u00f2 per l'accettazione all'Acad\u00e9mie Royale \"L'addio di Polissena a Ecuba\" (Chartres, Mus\u00e9e des Beaux-Arts) ma fu eccettato solo nel 1780 con \"Lo studio ferma il tempo\" (Parigi, \u00c9cole Nationale Sup\u00e9rieure des Beaux-Arts). Al Salon del 1781 invi\u00f2 il \"Leonardo da Vinci muore tra le braccia di Francesco I\" (oggi ad Amboise), che deriva dalla \"Morte di Germanico\" di Nicolas Poussin.\nNel 1787 fu nominato direttore dell'Accademia di Francia a Roma (preferito a David), posto che occup\u00f2 fino al 1792, dal momento che fu soppresso nel novembre di quell'anno. Nel 1800 figur\u00f2 tra i dieci migliori pittori francesi nella lista stilata da Jean-Baptiste-Pierre Le Brun su richiesta di Luciano Bonaparte e nel 1808 dipinse \"Il matrimonio del principe Eug\u00e8ne de Beauharnais con la principessa Am\u00e9lie di Baviera\" (Versailles, Mus\u00e9e national du ch\u00e2teau et des Trianons). Decorato con la Legione d'onore, fu membro dell'Institut de France nel 1809.\nFran\u00e7ois Guillaume M\u00e9nageot fece parte di quegli artisti che condussero la pittura francese al cosiddetto \u00abGrand Genre\u00bb, ossia alla pittura di storia, religiosa e mitologica che, secondo F\u00e9libien, dovrebbe avere il primato rispetto a ogni altro genere, rinnovandola con composizioni di grande formato orizzontale, ornamentazioni monumentali e colori freddi.\nA Vicenza, nella Basilica di Monte Berico, si trova una sua tela. "}
{"id": "2060788", "revid": "287204", "url": "https://it.wikipedia.org/wiki?curid=2060788", "title": "Maria Antonietta - Una vita involontariamente eroica", "text": " Maria Antonietta - Una vita involontariamente eroica \u00e8 una biografia di Maria Antonietta d'Asburgo-Lorena, la regina di Francia e Navarra, scritta dallo storico austriaco Stefan Zweig nel 1932. La prima edizione italiana fu curata dalla Mondadori, che pubblic\u00f2 l'opera nella collana \"Le Scie\", che ospiter\u00e0 un altro grande successo dell'autore, \"Maria Stuart - La Rivale di Elisabetta I d'Inghilterra\" (1935).\nFu dopo averlo letto al liceo ed esserne rimasta affascinata che Riyoko Ikeda decise di creare la serie manga \"Lady Oscar\".\nTesti simili.\nAltre autorevoli biografie sulla regina pi\u00f9 famosa delle corti d'Europa sono:"}
{"id": "2060790", "revid": "767487", "url": "https://it.wikipedia.org/wiki?curid=2060790", "title": "Pianeta Venere", "text": "Pianeta Venere \u00e8 un film drammatico del 1974 diretto da Elda Tattoli e interpretato da Mario Piave e Bedy Moratti.\nTrama.\nMatteo \u00e8 un intellettuale comunista, figlio di un ricco borghese, che si \u00e8 ritrovato cieco da un occhio dopo la guerra. Un giorno per le vie di Roma incontra Amelia, una bambina soffocata dall'ambiente borghese in cui si ritrova a crescere. I due si reincontreranno dopo anni e inizieranno una relazione d'amore che lui vuole mantenere clandestina per non danneggiare la sua reputazione. Per dimostrarle il suo amore lei arriver\u00e0 a farsi operare per donargli uno dei suoi occhi, ma non sar\u00e0 sufficiente a sanare il rapporto.\nIncassi.\nIncasso accertato sino a tutto il 31 dicembre 1980 \u00a3 9.631.000"}
{"id": "2060797", "revid": "640277", "url": "https://it.wikipedia.org/wiki?curid=2060797", "title": "Talitha Borealis", "text": "Iota Ursae Majoris (\u03b9 UMa / \u03b9 Ursae Majoris) \u00e8 un sistema stellare, pi\u00f9 precisamente una stella quadrupla, situata nella costellazione dell'Orsa Maggiore. Si trova a circa 47,7 anni luce dalla Terra.\nInsieme a Kappa Ursae Majoris rappresenta le zampe anteriori dell'Orsa. Viene anche chiamata talvolta Talitha, Talitha Borealis, Dnoces, Alphikra Borealis.\nOsservazione.\nSi tratta di una stella situata nell'emisfero celeste boreale e quindi osservabile prevalentemente dall'emisfero nord della Terra, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alle regioni temperate settentrionali e alla fascia tropicale, pi\u00f9 a nord della latitudine 42\u00b0 S. Essendo di magnitudine 3,12, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra febbraio e giugno; nell'emisfero nord \u00e8 visibile anche per un periodo maggiore, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi dell'autunno australe.\nCaratteristiche del sistema.\nIl sistema \u00e8 composto da due stelle binarie. La componente pi\u00f9 brillante, Iota Ursae Majoris A, ha una magnitudine apparente di 3,12. Si tratta di una binaria spettroscopica le cui componenti hanno un periodo orbitale di 11 anni. La componente principale di Talitha A \u00e8 una stella bianca di sequenza principale 1,76 volte pi\u00f9 massiccia del Sole e 11 volte pi\u00f9 luminosa, mentre non si hanno molte notizie a proposito della compagna.\nL'altra binaria \u00e8 Iota Ursae Majoris B e la compagna Iota Ursae Majoris C sono due nane rosse di classe M1; orbitano attorno a comune centro di massa in un periodo di 39,7 anni, e sono separate da almeno 10 U.A. tra loro. I due sistemi binari orbitano attorno a vicenda una volta ogni 818 anni, ad una distanza media di 132 UA.. L'apparente separazione tra i due sistemi binari sta rapidamente diminuendo. Nel 1841, quando la componente B \u00e8 stata scoperta per la prima volta, aveva una separazione di almeno 156 U.A. Dal 1971 la loro separazione era diminuita di almeno 66 U.A., e ci\u00f2 fa pensare che questo sistema sia dinamicamente instabile e si possa disgregare nell'arco di 105 anni."}
{"id": "2060800", "revid": "2121765", "url": "https://it.wikipedia.org/wiki?curid=2060800", "title": "Vivian Lamarque", "text": "Biografia.\nVivian Lamarque \u00e8 nata a Tesero, in provincia di Trento, il 19 aprile 1946. Di origini valdesi (il nonno Ernesto Comba, pastore, fu autore di un'importante opera, \"Storia dei Valdesi\", pubblicata nel 1935), \u00e8 stata data in adozione, a nove mesi, in quanto illegittima, a una famiglia cattolica milanese. A quattro anni ha perso il giovane padre adottivo, un vigile del fuoco. A dieci ha scoperto di avere due madri e ha iniziato a scrivere le prime poesie. Vive a Milano dove ha una figlia e due nipoti.\nHa insegnato italiano agli stranieri e materie letterarie in licei privati. Ha tradotto La Fontaine, Val\u00e9ry, Pr\u00e9vert, Baudelaire. Dal 1992 scrive sul \"Corriere della Sera\".\nIl suo primo libro, \"Teresino\", ha vinto il Premio Viareggio Opera Prima nel 1981. Tra gli altri successivi premi, il Premio Nazionale Letterario Pisa 1990, Poesia ex aequo, il Montale (1993), il Pen Club ed il Premio Nazionale Alghero Donna di Letteratura e Giornalismo (1996) nella sezione poesia, il Camajore (2003), l'Elsa Morante (2005), il Cardarelli-Tarquinia (2006), il Premio Carducci (2016) e il Bagutta (2017). Autrice anche di molte fiabe, ha ottenuto il Premio Rodari (1997) e il Premio Andersen (2000). Gran parte della sua produzione poetica \u00e8 stata raccolta nell'Oscar Mondadori \"Poesie 1972-2002\". \u00c8 tra i vincitori del Premio Giuseppe Dess\u00ec 2016. Inoltre, nel 2018 \u00e8 stata insignita della \"Laurea Apollinaris Poetica\" dall\u2019Universit\u00e0 Pontificia Salesiana di Roma, premio alla carriera per i migliori poeti italiani viventi.\nCinematografia.\nIl regista Silvio Soldini ha realizzato nel 2008 un documentario su Vivian Lamarque \"Quattro giorni con Vivian .\" Nel documentario la poetessa si racconta direttamente a Soldini, aprendo le porte della propria casa e trascorrendo con lui quattro intensi giorni."}
{"id": "2060801", "revid": "300067", "url": "https://it.wikipedia.org/wiki?curid=2060801", "title": "Armen Gilliam", "text": "\u00c8 morto colpito da un attacco di cuore mentre giocava una partita al LA Fitness Gym di Bridgeville in Pennsylvania, ricoverato nell'ospedale locale \u00e8 morto la sera stessa."}
{"id": "2060802", "revid": "320928", "url": "https://it.wikipedia.org/wiki?curid=2060802", "title": "Iota Ursae Majoris", "text": ""}
{"id": "2060803", "revid": "300067", "url": "https://it.wikipedia.org/wiki?curid=2060803", "title": "Armon Gilliam", "text": ""}
{"id": "2060806", "revid": "92723", "url": "https://it.wikipedia.org/wiki?curid=2060806", "title": "Gian Francesco Arborio di Gattinara", "text": "Biografia.\nPrimi anni.\nFiglio quartogenito del marchese Carlantonio Mercurino, patrizio di Vercelli, capitano dell'esercito imperiale e Placida Besozzi, nacque il 17 giugno 1658. La data della nascita di Angelo Antonio \u00e8 incerta. Il Manno la pone nel 1656, mentre il Chenna nel 1658.\nNel 1676 entr\u00f2 nell'istituto religioso dei chierici regolari di San Paolo, detti popolarmente \"barnabiti\". Incominci\u00f2 fin dall'anno 1685 a Milano i suoi \"corsi quaresimali\", proseguendo i numerose citt\u00e0 italiane tra cui si ricordano Udine, Venezia, Genova, Bologna, Firenze e poi ancora sull'isola di Malta. Nel 1703 divenne padre provinciale dell'istituto fino al 1706 quando si rese vacante la sede vescovile di Alessandria con la morte di Filippo Maria Resta.\nVescovo di Alessandria.\nPapa Clemente XI lo nomin\u00f2 dunque ordinario della diocesi di Alessandria il 7 giugno 1706. Ricevette la consacrazione episcopale il 13 giugno dello stesso anno dal cardinale Francesco Paolucci. Il 29 settembre prese infine possesso della diocesi.\nCominci\u00f2 il 18 febbraio del 1707 la visita pastorale della citt\u00e0 e della diocesi. Altre due vennero replicate nel 1714 e nel 1722. Dopo la prima visita pastorale, il 27 e 28 maggio del 1711 celebr\u00f2 l'undicesimo sinodo diocesano che diede alle stampe insieme agli altri dieci sinodi dei suoi predecessori, tutti fino ad allora pressoch\u00e9 inediti.\nEbbe una particolare cura del seminario: non si limit\u00f2 al suo restauro e abbellimento, ma lo ampli\u00f2 ancora con nuovi stabili per gli alunni e due camere ad uso suo e dei suoi successori per il tempo degli esercizi spirituali. Il 19 novembre 1716 istitu\u00ec inoltre una nuova cattedra di teologia.\nGattinara fu maestro e ispiratore di Paolo Francesco Danei, il futuro santo Paolo della Croce, fondatore della Congregazione della Passione di Ges\u00f9 Cristo.\nL'assedio di Alessandria.\nI primi anni del suo governo alessandrino furono tumultuosi coincidendo con il tempo della guerra di successione spagnola. Alessandria fu posta sotto assedio dalle truppe del Sacro Romano Impero sotto il comando del principe Eugenio di Savoia. In quel tempo Alessandria, sottomessa in virt\u00f9 del giuramento di fedelt\u00e0 prestato a Milano il 5 luglio del 1701, era guarnita dai francesi per conto di Filippo V re di Spagna. Durante l'assedio citato, il 14 ottobre 1706, scoppio un magazzino della cittadella militare. I danni furono ingenti e due monasteri, quello di Santa Margherita e quello di Santa Maria Maddalena, vennero gravemente danneggiati; due monache rimasero sepolte dal crollo della volta del coro del monastero di Santa Maria Maddalena. Il vescovo si adoper\u00f2 affinch\u00e9 le religiose di detti monasteri potessero tornare alle rispettive abitazioni di famiglia per poi alloggiarle in altri due monasteri, uno dell'Annunciata e l'altro di Santa Chiara.\nDurante tale assedio molto fece presso il governatore don Francesco Colmeremo e gli amministratori della citt\u00e0, per la salute della gente di Alessandria con raccomandazioni consigli. La mattina del 21 ottobre 1706 venne issata la bandiera bianca sul campanile della chiesa di Santa Maria di Castello che determin\u00f2 la resa della citt\u00e0. I francesi si ritirarono a Bergoglio e, dopo due giorni, partirono alla volta di Susa. Lo stesso governatore Francesco Colmeremo giur\u00f2 fedelt\u00e0 all'Imperatore e a Carlo III.\nL'8 marzo 1707 il Barone Heinden, comandante per conto dell'imperatore Giuseppe I d'Asburgo lasci\u00f2 Alessandria con le sue truppe consegnandola al marchese Ercole Tommaso Roero di Cortanze, cavaliere dell'Ordine supremo della Santissima Annunziata, governatore della cittadella di Torino, vicer\u00e9 di Sardegna e capitano generale dell'Armata Sarda, il quale ne prese il possesso per il duca Vittorio Amedeo II di Savoia a cui giur\u00f2 fedelt\u00e0 il giorno seguente.\nArcivescovo di Torino.\nIl 25 giugno 1727 fu promosso alla sede arcivescovile di Torino. Part\u00ec per Torino il 1\u00ba settembre e celebr\u00f2 l'ingresso solenne il giorno 14 dello stesso mese.\nLa nomina ad arcivescovo di Torino fu susseguente la stipula del concordato fra Roma e Torino che aveva messo fine alla lunga controversia tra Vittorio Amedeo II e il papa. Secondo la \"Memoria concernente i requisiti che dovrebbero avere i promovendi per rimediare agli abusi delle diocesi\", al nuovo arcivescovo di Torino si richiedeva una lunga esperienza, l'appartenenza a una famiglia \"riguardevole\", la capacit\u00e0 di intervenire presso quei numerosi ecclesiastici che, approfittando della lunga sede vacante, s'erano allontanati dall'abito. La scelta del sovrano cadde dunque su Gattinara.\nFra il 1727 e il 1731 il nuovo arcivescovo comp\u00ec le visite pastorali e, pubblicato il primo sinodo diocesano nel 1729, sembrava ormai prossimo al cardinalato. La porpora fu invece concessa al marchese Carlo Vincenzo Maria Ferreri Thaon che nel 1727 gli era succeduto come vescovo di Alessandria. Fu tuttavia ricompensato con la nomina del fratello minore Gian Mercurino Antonio Gattinara a vescovo di Alessandria (Carlo Vincenzo era nel frattempo divenuto vescovo di Vercelli) sia con la nomina, il 29 gennaio 1730, a grande elemosiniere di sua maest\u00e0. Le sue fortune non terminarono con l'abdicazione di Vittorio Amedeo II. Il suo prestigio, infatti, rimase anche presso Carlo Emanuele III di Savoia. Nel settembre del 1731 al tentativo di Vittorio Amedeo di riprendere il potere, Carlo Emanuele si affid\u00f2 all'arcivescovo per decidere sul da farsi. Il suo l'intervento fu determinante nel convincere Carlo Emanuele III della necessit\u00e0 di arrestare e imprigionare il padre.\nMor\u00ec a Torino il 14 ottobre 1743.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2060808", "revid": "1632387", "url": "https://it.wikipedia.org/wiki?curid=2060808", "title": "Live Chronicles", "text": "Live Chronicles \u00e8 il terzo album dal vivo della space rock band Hawkwind, registrato nel 1985 e pubblicato l'anno successivo."}
{"id": "2060810", "revid": "726373", "url": "https://it.wikipedia.org/wiki?curid=2060810", "title": "Mangiatori di morte", "text": "Mangiatori di morte (\"Eaters of the Dead\") \u00e8 un romanzo di Michael Crichton del 1976.\nStoria editoriale.\n\"Mangiatori di morte\" ha come titolo originale il pi\u00f9 esteso \"Eaters of the Dead: The Manuscript of Ibn Fadlan Relating His Experiences with the Northmen in A.D. 922\", vale a dire \"Mangiatori di Morti: il manoscritto di Ahmad ibn Fadlan sulle sue esperienze con i Vichinghi nel 922\".\nIl romanzo si presenta come un falso storico, il manoscritto ritrovato e commentato da Crichton stesso riguardante il viaggio di un musulmano del X secolo e delle sue battaglie con un gruppo di Vichinghi contro un misterioso nemico.\nCome usuale nei libri di Crichton (vedi \"Il terminale uomo\" o il pi\u00f9 famoso \"Jurassic Park\"), egli accompagna le sue descrizioni facendo riferimento, per dare un senso di autenticit\u00e0, ad una bibliografia a volte vera ma spesso completamente di fantasia (per esempio quando cita l'editore \"Fraus-Dolus\" o l'inesistente Necronomicon). Il libro \u00e8 comunque storicamente accurato e ben documentato.\nNell'appendice Crichton spiega infatti che le fonti di ispirazione del romanzo sono state fondamentalmente due: i tre capitoli del diario tenuto da Ibn Fadlan riguardanti il popolo dei Rus', l'antica popolazione russa (un manoscritto che esiste davvero e che peraltro \u00e8 molto citato fra gli storici) e la epopea altomedioevale di Beowulf, sulla lotta di un uomo contro il mostro Grendel e la madre del mostro. Un amico l'aveva sfidato a rendere questi temi interessanti e moderni e Crichton aveva accettato volentieri la sfida.\nTrama.\nIl romanzo, raccontato in prima persona, \u00e8 ambientato nel X secolo: il Califfo di Baghdad (\u0627\u0644\u0645\u0642\u062a\u062f\u0631 \u0628\u0627\u0644\u0644\u0647) invia, come punizione per liberarsi di lui, il dignitario Ahmad ibn Fadlan (\u0627\u062d\u0645\u062f \u0628\u0646 \u0641\u0636\u0644\u0627\u0646) al lontano Re dei Bulgari al fine di istruire quest'ultimo sulla religione Islamica. Ibn Fadlan inizia il viaggio con una comitiva composta da un imprecisato numero di uomini. Durante il tragitto questi entrano in contatto con alcune trib\u00f9 turche note come Oghuz, i cui usi e costumi vengono descritti con dovizia di particolare dal narratore, vengono spiegati nel dettaglio infatti i riti funebri e matrimoniali. A seguito della permanenza presso le trib\u00f9 nomadi turche Ibn Fadlan incontrer\u00e0 i Normanni che dapprima accoglieranno la loro comitiva (viene spiegato che \u00e8 usanza degli Uomini del Nord accogliere ospiti imbastendo lauti banchetti) per poi costringerli alla permanenza, sotto minaccia di coltelli, per assistere ai funerali del loro capo. I riti funebri vichinghi, spiega il narratore, sono particolarmente lunghi e cruenti, essi prevedono infatti che, sul punto di morte, un uomo debba riprendersi con le proprie forze senza essere accudito (se non servendogli dei pasti). Dopo la morte i Normanni prevedono che prima della cremazione (essi trovano aberrante l'idea che un uomo sia deposto sotto terra e divorato dai vermi) il morto debba giacere per dieci giorni sotto una tenda, viene chiesto inoltre quale delle sue schiave intenda accompagnarlo nel Valhalla, chi accetta dovr\u00e0 avere rapporti sessuali con tutti gli uomini fedeli al proprio leader, i quali porranno cos\u00ec a lui l'ultimo saluto. Terminati i dieci giorni il rito prevede che la schiava venga soffocata da due uomini e pugnalata al costato da una donna soprannominata come \"angelo della morte\" (una sorta di sacerdotessa che esegue funzioni religiose ed \u00e8 inoltre in grado di leggere il futuro, pi\u00f9 avanti verr\u00e0 spiegato che i normanni attribuiscono doti magiche alle donne) e in seguito deposta in una nave insieme al leader dei Vichinghi per essere cremata con lui, non prima di aver per\u00f2 sacrificato diversi animali (cani e cavalli) e gettato parti dei loro corpi sempre all'interno dell'imbarcazione per poi appiccarvi fuoco.\nA succedere il leader dei vichinghi troviamo Buliwif, un uomo alto e robusto e con la particolarit\u00e0 di avere la capigliatura bianca, questi riceve un messaggio di aiuto da parte di un re Danese, il quale sostiene che la sua fortezza sia stata attaccata da terribili creature, lo stesso messaggero, un figlio del re, si lascia sfuggire delle lacrime mentre narra la vicenda colto dal terrore. Buliwif chiede quindi consiglio all'angelo della morte, la quale sostiene che per questa impresa occorrano tredici guerrieri, uno dei quali non deve essere normanno. I primi dodici si offrono volontari e tra di essi troviamo guerrieri, conti e nobili fedeli a Buliwif, mentre per quanto concerne il tredicesimo membro la scelta cade sullo sventurato Ibn Fadlan, il quale si vedr\u00e0 costretto a seguire i vichinghi nella loro impresa, chieder\u00e0 dunque ai suoi compagni di portare a compimento la missione per conto suo.\nIl raffinato Ibn Fadlan all'inizio \u00e8 spaventato e disgustato dalle usanze di questo popolo, che giudica sporco e dissoluto, ma lentamente scopre che in esso vi \u00e8 una visione del mondo pi\u00f9 profonda di quanto si aspettasse, e rivedr\u00e0 radicalmente la sua valutazione iniziale.\nArrivati al villaggio che ha richiesto il loro aiuto, i guerrieri scoprono che il loro nemico arriva sempre con la nebbia. I terrorizzati abitanti parlano di un \"\"serpente di fuoco\" e di esseri mostruosi, i \"wendol\" (il termine sta a indicare genericamente la Bruma Nera, nebbia nera, la quale accompagna esseri che Crichton spiegher\u00e0, in una delle sue innumerevoli note di pseudoscienza, essere gli ultimi uomini di Neanderthal).\nDopo un attacco notturno il capo dei Vichinghi, Buliwif, decide di attaccare i \"wendol\" nel loro stesso covo, per ammazzare la loro regina (che ha le fattezze tipiche delle Veneri dell'Arte preistorica) e sbaragliare cos\u00ec i nemici. Sar\u00e0 accompagnato dai suoi guerrieri e il sempre pi\u00f9 sconcertato arabo.\nNel gruppo \u00e8 importante la presenza di Herger, che nel corso della narrazione sar\u00e0 l'unico interlocutore diretto dell'arabo, dato che \u00e8 l'unico normanno a conoscere alcuni vocaboli in latino. L'impresa guerresca riesce, e la Dea Madre dei \"wendol\" viene uccisa mentre Buliwif viene solo ferito.\nNel combattimento finale i \"wendol\", impazziti dal dolore, attaccheranno per l'ultima volta il villaggio dei vichinghi. Ed \u00e8 proprio in occasione di quest'ultima battaglia che i suoi compagni vedono Buliwif uscire dalla tenda con due corvi sulle spalle, i segni distintivi di Odino quando prende forme umane. Lo scontro \u00e8 vittorioso ma molti vichinghi, tra cui lo stesso Buliwyf, perdono la vita.\nIbn Fadlan, dopo la vittoria, pu\u00f2 ritornare a casa, ma sulla via del ritorno il romanzo termina bruscamente, come se anche il manoscritto fosse stato interrotto, con le parole emblematiche: \"... e allora accadde\"\".\nAltri media.\nDal libro \u00e8 stato tratto nel 1999 il film \"Il 13\u00ba guerriero\" di John McTiernan con Antonio Banderas e Omar Sharif."}
{"id": "2060813", "revid": "322321", "url": "https://it.wikipedia.org/wiki?curid=2060813", "title": "Michele Antonio Vib\u00f2", "text": "Biografia.\nEra figlio di Pietro Vib\u00f2, cancelliere del duca Vittorio Amedeo I di Savoia.\nIntrapresi gli studi ecclesiastici, frequent\u00f2 il \"Collegio Romano\" di Roma e si laure\u00f2 a Torino \"in utroque iure\" e in teologia. Divenne successivamente abate commendatario di San Pietro di Rivalta, nonch\u00e9 primo segretario dell'Ordine dei Santi Maurizio e Lazzaro e consigliere ducale.\nMentre ricopriva la carica di uditore generale della Legazione di Ravenna, divenne rettore del Contado Venassino nel 1672 (possedimento pontificio in Francia, retaggio del periodo avignonese), per volere di papa Innocenzo XI, incarico che resse per dieci anni. \nIl 27 novembre 1690 fu nominato arcivescovo metropolita di Torino, carica che resse sino alla propria morte, sopraggiunta il 12 febbraio 1713.\nGenealogia episcopale.\nLa genealogia episcopale \u00e8:"}
{"id": "2060814", "revid": "237025", "url": "https://it.wikipedia.org/wiki?curid=2060814", "title": "Ibn Fadlan", "text": ""}
{"id": "2060818", "revid": "287204", "url": "https://it.wikipedia.org/wiki?curid=2060818", "title": "San Pierio", "text": "Vita.\nStudente alla Scuola catechetica di Alessandria, vi rimase come insegnante e successivamente come direttore dopo Teognosto (282). Sacerdote, fu contemporaneo del vescovo di Alessandria Teona. Ebbe il carisma di essere molto chiaro e istruttivo per il popolo con le sue omelie, tanto che gli venne dato l'appellativo di \"Origene il Giovane\". Fu il maestro di san Panfilo.\nAll'inizio del IV secolo riusc\u00ec a scampare alla persecuzione ordinata da Diocleziano. Terminata la persecuzione, si trasfer\u00ec a Roma, dove visse gli ultimi anni della sua vita. Le sue pi\u00f9 grandi virt\u00f9 furono la povert\u00e0, la temperanza e la grande capacit\u00e0 oratoria.\nOpere.\nEsperto di dialettica e retorica, pubblic\u00f2 molti trattati su diversi argomenti. Fozio di Costantinopoli not\u00f2 la ricchezza dell'argomentazione, e ne elogi\u00f2 lo stile uniforme, chiaro e duttile. \nPierio scrisse vari trattati di teologia e filosofia, fra cui una raccolta di dodici sermoni, di cui uno sulla Madonna, uno sul Vangelo di Luca, uno sulla Pasqua; due brevi trattati sul profeta Osea e su Ester; un'elegia su San Panfilo, che fu suo discepolo. Sono conservati solo i titoli delle sue opere e dei suoi discorsi.\nPierio sostenne le teorie di Origene, quali la subordinazione dello Spirito Santo al Padre e al Figlio e la . \nEusebio di Cesarea lo menziona nella \" Storia ecclesiastica\".\nSan Girolamo, nella sua opera \"De viris illustribus\", gli dedica il 76\u00ba capitolo.\nFozio di Costantinopoli lo cita nel 119\u00b0 canone della \"Biblioteca\".\nIl suo nome \u00e8 inserito nel X volume della \"Patrologia Graeca\".\nCulto.\nIl Martirologio romano fissa la memoria liturgica il 4 novembre.\nLa Chiesa copta fissa la memoria liturgica il 29 novembre."}
{"id": "2060820", "revid": "1632387", "url": "https://it.wikipedia.org/wiki?curid=2060820", "title": "The Xenon Codex", "text": "The Xenon Codex \u00e8 il quindicesimo album in studio della space rock band Hawkwind, registrato nel 1988 e pubblicato nello stesso anno."}
{"id": "2060823", "revid": "767487", "url": "https://it.wikipedia.org/wiki?curid=2060823", "title": "Kurt Rambis", "text": ""}
{"id": "2060826", "revid": "1522738", "url": "https://it.wikipedia.org/wiki?curid=2060826", "title": "Tarzan &amp; Jane", "text": "Tarzan &amp; Jane \u00e8 un film d'animazione \"direct-to-video\" della Walt Disney Television Animation del 2002, lungometraggio composto dai tre episodi finali della serie televisiva d'animazione \"La leggenda di Tarzan\". Il film \u00e8 stato distribuito, sia negli Stati Uniti che nel resto del mondo, direttamente per l'home video.\nTrama.\nJane cerca il regalo perfetto per Tarzan per festeggiare il loro primo anno nella giungla. Insieme a Terk, Tantor e in seguito al Professore ripercorre 3 episodi passati.\n\"Un'indimenticabile picnic\".\nTre amiche di Jane vanno a trovarla nella giungla. Per dimostrare che anche l\u00ec c'\u00e8 civilt\u00e0, organizza un picnic chiedendo a Tarzan di vestirsi con abiti del padre per figurare bene davanti alle amiche. Offeso per la richiesta Tarzan va via e solo in seguito, convinto dal Professore, si presenta al picnic. Qua scopre che sono state rincorse da 2 pantere, riuscendo a risalire la via di fuga che hanno usato, arriva in tempo per salvare le 4 ragazze. Le 3 amiche di Jane si rendono conto che Tarzan \u00e8 perfetto per la loro amica Jane.\n\"Un diamante per Jane\".\nDue cercatori di diamanti convincono Tarzan a farsi accompagnare nel vulcano per prendere diamanti da portare in Inghilterra, in cambio Tarzan chiede un diamante da dare a Jane, scoprendo che \u00e8 molto importante per le donne in Inghilterra. Tradito dai 2 banditi, Tarzan, poi raggiunto da Jane e il Professore, rimangono all'interno del vulcano che sta per eruttare. Riescono a scappare e catturare i 2 banditi che vengono arrestati.\n\"L'amico d'infanzia\".\nRobert, un amico d'infanzia di Jane, dopo un inseguimento aereo trova la sua amica. Creando grande gelosia in Tarzan, rivela che \u00e8 andato nell'isola per riprendersi un vecchio carillon che gli diede prima del suo viaggio in Africa. Jane scopre che \u00e8 una spia che sta tradendo la corona inglese. Anche Tarzan lo scopre trovando il pilota dell'altro aereo nella giungla. Dopo un lungo inseguimento sull'aereo, Robert si pente e salva Jane mentre sta per finire nell'elica facendosi cos\u00ec arrestare. Jane, su suggerimento del padre, si arrende al fatto che l'anniversario non ha significato nel mondo non civilizzato scoprendo alla fine che Tarzan ha organizzato la festa dimostrando di apprezzare anche il mondo di Jane.\nDistribuzione.\nUscito nei negozi statunitensi il 23 luglio 2002, il film usc\u00ec nei negozi italiani il 25 dello stesso mese in VHS e il 21 novembre successivo in DVD.\nAccoglienza.\nL'aggregatore di recensioni Rotten Tomatoes riporta una percentuale di gradimento del 17%, basato su 6 recensioni professionali."}
{"id": "2060834", "revid": "547992", "url": "https://it.wikipedia.org/wiki?curid=2060834", "title": "Giorgia Moll", "text": "Biografia.\nVero nome Giorgia Molinella. Nata a Roma, come lei stessa ha dichiarato, da padre italiano e madre tedesca, \u00e8 stata anche una ragazza-copertina, apparendo anche in un servizio interno sul n. 8 del 1972 della rivista \"Playmen\".\nAncora giovanissima, leg\u00f2 il suo nome ad una celebre campagna pubblicitaria su \"Carosello\" reclamizzante un noto dentifricio del quale era \"testimonial\".\nCome attrice caratterista \u00e8 spesso apparsa in produzioni cinematografiche del genere \"B-movie\", prettamente di produzione italiana.\nIl suo film pi\u00f9 importante - che le ha dato una certa notoriet\u00e0 internazionale - \u00e8 stato \"Un americano tranquillo\", diretto da Joseph L. Mankiewicz e girato nel 1958 a Saigon (Vietnam) accanto all'attore-eroe statunitense Audie Murphy (un'immagine d'epoca ritrae l'attrice su una curiosa carrozzella accanto a Murphy durante una pausa della lavorazione).\nNe \"Il disprezzo\" (1963) di Jean-Luc Godard, ricopre il ruolo della segretaria del produttore Jack Palance che intrattiene rapporti di lavoro con il protagonista Michel Piccoli.\nNegli anni sessanta la Moll si \u00e8 anche dedicata all'attivit\u00e0 di cantante, incidendo alcuni 45 giri: il pi\u00f9 noto di essi \u00e8 \"Ballata per un amore perduto (Ballade a Sylvie)/Nato in settembre\" del 1963, in quanto l'autore dei testi di entrambi i brani \u00e8 Piero Ciampi (mentre l'arrangiatore nonch\u00e9 autore della musica di \"Nato in settembre\" \u00e8 il maestro Elvio Monti).\nDopo aver lasciato il mondo del cinema, la Moll ha iniziato a dedicarsi alla fotografia, come comunicato in una intervista nella trasmissione radiofonica RAI \"Hollywood Party\"."}
{"id": "2060836", "revid": "1573940", "url": "https://it.wikipedia.org/wiki?curid=2060836", "title": "Myotis mystacinus", "text": "Il vespertilio mustacchino (Myotis mystacinus ) \u00e8 un pipistrello della famiglia dei Vespertilionidi diffuso nell'Ecozona paleartica.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 35 e 48\u00a0mm, la lunghezza dell'avambraccio tra 32 e 37\u00a0mm, la lunghezza della coda tra 30 e 43\u00a0mm, la lunghezza del piede tra 7 e 8\u00a0mm, la lunghezza delle orecchie tra 12 e 17\u00a0mm e un peso fino a 8\u00a0g.\nAspetto.\nLa pelliccia \u00e8 lunga, densa e setosa. Le parti dorsali sono bruno-grigiastre con la base dei peli nerastra, mentre le parti ventrali variano dal grigio al bianco crema con la base dei peli bruno-nerastra. Il muso \u00e8 nerastro, cosparso di pochi peli e con delle piccole masse ghiandolari tra gli occhi e le orecchie. Il labbro superiore \u00e8 frangiato con piccole setole. Gli occhi sono piccoli e parzialmente nascosti nella pelliccia. Le orecchie sono nerastre, moderatamente lunghe, strette, con la met\u00e0 superiore del margine esterno diritta e un incavo a circa met\u00e0 della sua lunghezza. Il trago \u00e8 lungo, stretto, appuntito, con il margine interno diritto e leggermente piegato in avanti. Le membrane alari sono nerastre e attaccate posteriormente alla base delle dita dei piedi, i quali sono piccoli e con dei lunghi peli tra gli artigli. La punta della coda si protrae leggermente oltre l'uropatagio. Il calcar \u00e8 privo di carenatura. Il pene \u00e8 sottile, senza rigonfiamenti all'estremit\u00e0. Il cariotipo \u00e8 2n=44 FNa=52.\nEcolocazione.\nEmette ultrasuoni ad alto ciclo di lavoro sotto forma di impulsi di breve durata a frequenza modulata iniziale a 105 kHz, finale a 33 kHz e massima energia a 62 kHz.\nBiologia.\nComportamento.\nSi rifugia singolarmente o in gruppi fino a 600 individui in estate negli edifici, nelle cavit\u00e0 degli alberi, tra ammassi rocciosi e durante l'inverno all'interno di grotte sotterranee, miniere e cantine con temperature di 2-8\u00a0\u00b0C ed umidit\u00e0 elevata, dove entra in ibernazione tra ottobre e marzo. Utilizza nidi d'uccelli e bat boxes. I sessi si separano nel mese di maggio, le femmine gravide stabiliscono piccole colonie durante l'estate, mentre i maschi tendono ad essere solitari. L'attivit\u00e0 predatoria inizia al tramonto, talvolta anche con la luce del giorno anche in inverno e probabilmente compie una sola uscita notturna per poi rientrare prima dell'alba. Il volo \u00e8 lento ed altamente manovrato, vicino al suolo oppure nelle vicinanze di alberi isolati ad almeno 6 metri d'altezza. Effettua migrazioni occasionali con spostamenti fino a 240 km, sebbene siano state registrate distanze fino a 625 km.\nAlimentazione.\nSi nutre di insetti non acquatici come le zanzare, tipule, chironomidi, \"Anisopodidae\", ragni e falene catturati in volo sopra specchi d'acqua ed occasionalmente al suolo o sulla vegetazione. Durante le pause rimane appeso ai rami degli alberi.\nRiproduzione.\nDanno alla luce un piccolo alla volta a giugno o nei primi di luglio e vengono svezzati dopo 6 settimane. Gli accoppiamenti avvengono dall'autunno all'estate. Le femmine raggiungono la maturit\u00e0 sessuale dopo un anno di vita. L'aspettativa di vita in cattivit\u00e0 \u00e8 fino a 23 anni, mentre quella media in natura non supera i 5.\nDistribuzione e habitat.\nQuesta specie \u00e8 diffusa dall'Europa occidentale e il Marocco fino agli Urali e al Caucaso. Il suo areale tuttavia potrebbe risultare pi\u00f9 limitato poich\u00e9 molte osservazioni assegnate a questa specie potrebbero riferirsi al vespertilio di Alcatoe, recentemente descritto e morfologicamente molto simile. Questo potrebbe essere anche il caso dell'Italia dove la presenza certa \u00e8 stata confermata soltanto nelle regioni settentrionali.\nVive nelle foreste, parchi cittadini, giardini, boscaglie, praterie, steppe, zone semi-desertiche e terreni boscosi in prossimit\u00e0 di fonti d'acqua fino a 1.920 metri di altitudine.\nTassonomia.\nSono state riconosciute 3 sottospecie:\nStato di conservazione.\nLa IUCN Red List, considerata la popolazione numerosa e il vasto areale, classifica \"M.mystacinus\" come specie a rischio minimo (LC)."}
{"id": "2060837", "revid": "92723", "url": "https://it.wikipedia.org/wiki?curid=2060837", "title": "Filiberto Milliet", "text": "Biografia.\nFiliberto Milliet, nacque in Savoia il 5 aprile 1561, figlio del barone Louis de Faverges, gi\u00e0 arcicancelliere del duca di Savoia Carlo Emanuele I, e fratello di Prospero, cavaliere di Malta.\nAvviato alla carriera ecclesiastica, comp\u00ec i propri studi a Roma, dove consegu\u00ec una laurea \"in utroque iure\" il 5 aprile 1585. Sempre nella capitale pontificia venne in seguito ordinato sacerdote e nominato rettore della chiesa di Sant'Andrea a Trinit\u00e0 dei Monti, ricevendo \"in commenda\" da Gregorio XIII il priorato di San Pietro di Lemenc (Chamb\u00e9ry), nella diocesi di Ginevra.\nIl 4 aprile 1590 papa Sisto V lo cre\u00f2 vescovo titolare di Gerapoli di Frigia, succedendo in seguito ad un proprio zio nella sede episcopale della diocesi di San Giovanni di Moriana, garantendosi cos\u00ec anche la fama del duca Carlo Emanuele I che lo nomina dapprima suo consigliere e poi gran cancelliere dell'Ordine supremo della Santissima Annunziata, nonch\u00e9 abate del monastero di Aulps, in Savoia.\nIl 17 dicembre 1618 fu promosso alla sede arcivescovile di Torino, citt\u00e0 in cui mor\u00ec nel 1625.\nSuccessione apostolica.\nLa successione apostolica \u00e8:"}
{"id": "2060841", "revid": "1573940", "url": "https://it.wikipedia.org/wiki?curid=2060841", "title": "Myotis emarginatus", "text": "Il vespertilio smarginato (Myotis emarginatus ) \u00e8 un pipistrello della famiglia dei Vespertilionidi diffuso nell'Ecozona paleartica.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 41 e 53\u00a0mm, la lunghezza dell'avambraccio tra 36 e 42\u00a0mm, la lunghezza della coda tra 38 e 46\u00a0mm, la lunghezza delle orecchie tra 14 e 17\u00a0mm, un'apertura alare fino a 25\u00a0cm e un peso fino a 15\u00a0g.\nAspetto.\nLa pelliccia \u00e8 corta, densa e lanosa. Le parti dorsali variano dal bruno-grigiastro al bruno-rossastro brillante con la base dei peli grigia e la parte centrale giallastra, mentre le parti ventrali sono grigio-giallastre o rossastre chiare con la base dei peli grigio scuro. Il muso \u00e8 bruno-rossastro e ricoperto di peli. Le orecchie sono bruno-grigiastre, relativamente lunghe ed hanno un vistoso incavo a circa due terzi del margine esterno. Il trago \u00e8 lungo pi\u00f9 della met\u00e0 del padiglione auricolare, lanceolato e con l'estremit\u00e0 smussata. Le membrane alari sono bruno-grigiastre e attaccate posteriormente alla base dell'alluce. I piedi sono piccoli. La punta della lunga coda si estende leggermente oltre l'ampio uropatagio, il cui margine libero \u00e8 cosparso di soffici peli. Il calcar \u00e8 lungo e dritto. Il cariotipo \u00e8 2n=44 FNa=52.\nEcolocazione.\nEmette ultrasuoni ad alto ciclo di lavoro sotto forma di impulsi di breve durata a frequenza modulata iniziale di 110 kHz, finale di 39 kHz e massima energia a 65 kHz.\nBiologia.\nComportamento.\nIn estate si rifugia negli edifici, nelle bat-boxes, nelle fessure dei muri e nelle cavit\u00e0 degli alberi nella parte pi\u00f9 settentrionale del suo areale mentre preferisce le grotte in quella pi\u00f9 meridionale, in inverno entra in ibernazione da ottobre a marzo o aprile, talvolta fino a maggio in cavit\u00e0 sotterranee naturali o artificiali con temperature di 5-9\u00a0\u00b0C. Forma vivai a partire da aprile ognuno con 20-1.000 femmine, mentre in questo periodo i maschi vivono solitariamente. Il volo \u00e8 lento ed altamente manovrato, pu\u00f2 rimanere sospeso in aria. \u00c8 una specie sedentaria con spostamenti massimi di 160 km. L'attivit\u00e0 predatoria inizia circa 40-45 minuti dopo il tramonto e viene svolta a breve distanza dai ricoveri e quasi sempre isolatamente.\nAlimentazione.\nSi nutre di insetti, particolarmente ditteri e lepidotteri, raccolti sui rami, nella vegetazione, sui muri o al suolo.\nRiproduzione.\nDanno alla luce un piccolo alla volta da met\u00e0 giugno agli inizi di luglio dopo una gestazione di 50-60 giorni. I nascituri sono in grado di volare dopo un mese e vengono svezzati dopo 6-7 settimane. Gli accoppiamenti avvengono dall'autunno alla primavera successiva. Raggiungono la maturit\u00e0 sessuale dopo due anni di et\u00e0. L'aspettativa di vita massima \u00e8 di 18 anni.\nDistribuzione e habitat.\nQuesta specie \u00e8 diffusa nell'Ecozona paleartica dall'Europa occidentale e meridionale, Africa nord-occidentale, attraverso il Caucaso e il vicino oriente fino alla Penisola arabica e l'Afghanistan nord-orientale. In Italia \u00e8 presente nelle regioni alpine e quelle centrali, in Calabria, Basilicata, Puglia e Sardegna.\nVive nei boschi in zone carsiche, in ambienti urbani, parchi, giardini fino a 1.800 metri di altitudine.\nTassonomia.\nSono state riconosciute 3 sottospecie:\nStato di conservazione.\nLa IUCN Red List, considerato il vasto areale e la popolazione stabile o in espansione almeno nell'Europa centrale, classifica \"M.emarginatus\" come specie a rischio minimo (LC)."}
{"id": "2060842", "revid": "228587", "url": "https://it.wikipedia.org/wiki?curid=2060842", "title": "Hymnus an das Leben", "text": "Hymnus an das Leben (\"Inno alla vita\", espresso in italiano) \u00e8 una composizione musicale per coro e orchestra del filosofo e scrittore tedesco Friedrich Nietzsche.\nIncurante del fatto che dovrebbe essere qualcosa di idiosincratico per un filosofo, Nietzsche attribuiva alla musica che suonava un ruolo nella comprensione del pensiero filosofico. In particolare, questa concezione fu particolarmente pregnante nell\"'Hymnus an das Leben\" per pianoforte, che una volta era stato diretto da Nietzsche a Bayreuth per i coniugi Wagner, e \u2014 secondo Cosima Wagner \u2014 aveva determinato il primo segno di un'incrinatura nella loro amicizia, nel 1874. Malgrado l'enfasi che Nietzsche poneva sulla sua musica, essa \u00e8 stata ampiamente giudicata alla stregua di una curiosit\u00e0 biografica, senza importanza per la sua opera filosofica.\nOrigine.\nNietzsche afferm\u00f2, dopo aver reso nota l'idea principale di \"Zarathustra\" assieme ad un aspetto de \"La gaia scienza,\" in \"Ecce Homo:\" \"\u2026 che l\"'Inno alla vita\"\u2026 \u2014 un sintomo quasi insignificante della mia condizione durante l'anno in cui il \"pathos\" del Dir-di-s\u00ec \"par excellence,\" che io chiamo il \"pathos\" tragico, era vivo in me nel massimo grado. Verr\u00e0 il tempo in cui sar\u00e0 cantato in mia memoria.\" La composizione \"Inno alla vita\" fu creata parzialmente da Nietzsche in agosto e settembre 1882, fondandosi sulla seconda stanza del poema \"Lebensgebet\" di Lou Andreas Salome.\nNel 1884, Nietzsche scrisse a Peter Gast: \"Questa volta, 'la musica' ti raggiunger\u00e0. Voglio che mi si faccia una canzone che potrebbe anche essere eseguita in pubblico al fine di \"sedurre\" le persone con la mia filosofia.\" Con questa richiesta, il \"Lebensgebet\" fu modificato in \"Amicizia\" ed orchestrato dal \"\"maestro\" Pietro Gasti,\" che con modestia smentiva ogni riferimento nelle pubblicazioni alle sue modifiche di ci\u00f2 che Nietzsche aveva fatto in precedenza. (Alcuni, d'altro canto, tra cui Benjamin Moritz, concludono che queste modifiche sono tali da indurre ad espungere lo \"Hymnus\" dalle autentiche opere di Nietzsche, classificandolo piuttosto tra quelle del \"modesto\" K\u00f6selitz.) Pertanto fu pubblicato con la \"paternit\u00e0\" di Nietzsche da E. W. Fritzsch a Lipsia come prima edizione verso l'estate del 1887, e si trattava di \"Amicizia\" semplicemente trasposto dal \"Lied\" di Salome e con modifiche orchestrali, con il titolo \"Hymnus an das Leben.\"\nIn ottobre del medesimo anno, Nietzsche scrisse una lettera al direttore d'orchestra tedesco Felix Mottl, al quale dichiar\u00f2, circa la sua composizione \"Hymnus an das Leben,\" che essa riveste la massima rilevanza per la sua opera filosofica: \"Voglio che questo pezzo musicale possa rimanere come un'integrazione alla parola del filosofo che, com'\u00e8 proprio delle parole, deve rimanere per necessit\u00e0 non chiara. il sentimento della mia filosofia trova la sua espressione in questo inno.\" Il dicembre successivo scrisse a Georg Brandes una lettera in cui commentava: \"\u00c8 stata appena pubblicata una mia composizione per coro ed orchestra, un \"Inno alla vita\". \u00c8 la mia composizione che \u00e8 intesa a sopravvivermi e ad essere cantata in mia memoria.\"\nInfluenze.\nGabriele D'Annunzio, estimatore di Nietzsche, compose una poesia dallo stesso titolo, \"Inno alla vita\" o \"Laus Vitae\", contenuta nel primo libro delle Laudi, Maia."}
{"id": "2060843", "revid": "12109", "url": "https://it.wikipedia.org/wiki?curid=2060843", "title": "Inno alla vita", "text": ""}
{"id": "2060845", "revid": "1632387", "url": "https://it.wikipedia.org/wiki?curid=2060845", "title": "Space Bandits", "text": "Space Bandits \u00e8 il sedicesimo album in studio della space rock band Hawkwind, registrato nel 1990 e pubblicato nello stesso anno.\nDa registrare il ritorno di Simon House, nonch\u00e9 gli ingressi in formazione di Richard Chadwick (a tutt'oggi ancora nel gruppo) e di Bridget Wishart, prima voce femminile nella band."}
{"id": "2060846", "revid": "1573940", "url": "https://it.wikipedia.org/wiki?curid=2060846", "title": "Rhinolophus blasii", "text": "Il ferro di cavallo di Blasius (Rhinolophus blasii ) \u00e8 un Pipistrello della famiglia dei Rinolofidi diffuso in Africa, Europa meridionale e Medio Oriente.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 46,5 e 54\u00a0mm, la lunghezza dell'avambraccio tra 43 e 50\u00a0mm, la lunghezza della coda tra 19 e 35\u00a0mm, la lunghezza del piede tra 8 e 11\u00a0mm, la lunghezza delle orecchie tra 15,8 e 22\u00a0mm e un peso fino a 15\u00a0g.\nAspetto.\nLa pelliccia \u00e8 di media lunghezza, densa, soffice e lanuginosa. Le parti dorsali variano dal fulvo-grigiastro al grigio-brunastro talvolta con delle sfumature color lilla, mentre le parti ventrali sono considerevolmente pi\u00f9 chiare. Le orecchie sono relativamente corte e bruno-grigiastre. La foglia nasale presenta una lancetta triangolare, con i bordi leggermente concavi e la punta arrotondata, un processo connettivo ben sviluppato e con l'estremit\u00e0 stretta ed appuntita, una sella priva di peli, con i bordi convergenti verso l'alto e l'estremit\u00e0 stretta e piegata in avanti. La porzione anteriore \u00e8 stretta, non copre interamente il muso, \u00e8 priva di fogliette laterali e ha un incavo centrale indistinto alla base. Il labbro inferiore ha tre solchi longitudinali ben sviluppati, eccetto nella sottospecie \"R.b.empusa\" dove sono poco definiti. Le membrane alari sono bruno-grigiastre scure, la prima falange del quarto dito \u00e8 relativamente lunga. La coda \u00e8 lunga ed inclusa completamente nell'ampio uropatagio. Il primo premolare superiore \u00e8 piccolo e situato lungo la linea alveolare.\nEcolocazione.\nEmette ultrasuoni ad alto ciclo di lavoro con impulsi a frequenza costante di 93-98 kHz e di durata di circa 40-50 mS.\nBiologia.\nComportamento.\nSi rifugia in estate all'interno di grotte calcaree e cavit\u00e0 artificiali nella parte pi\u00f9 meridionale del suo areale, mentre nei sottotetti di grandi edifici pi\u00f9 a nord, prevalentemente in ambienti caldi dove forma colonie composte da qualche decina a qualche migliaio di individui. Sono stati osservati vivai fino a 300 femmine. Entra in ibernazione nei periodi pi\u00f9 freddi occupando siti sotterranei. Si tratta di una specie sedentaria.\nAlimentazione.\nSi nutre di insetti, particolarmente lepidotteri e coleotteri catturati in volo.\nRiproduzione.\nLe femmine danno alla luce un piccolo alla volta tra giugno e luglio, localmente anche in agosto. Gli accoppiamenti solitamente avvengono tra l'autunno e l'inverno, seguiti da un ritardo dello sviluppo embrionale durante i periodi di ibernazione. I nascituri diventano indipendenti dopo circa un mese di vita e vengono svezzati dopo un altro mese.\nDistribuzione e habitat.\nQuesta specie \u00e8 diffusa nell'Africa nord-occidentale, orientale e meridionale, in Europa meridionale e nel Medio oriente da Israele fino al Pakistan nord-orientale. La sua presenza in Italia nella provincia di Trieste non \u00e8 stata confermata.\nVive in boschi e arbusteti fino a 2.215 metri di altitudine, sebbene possa inoltrarsi anche in aree desertiche .\nTassonomia.\nSono state riconosciute 4 sottospecie:\nStato di conservazione.\nLa IUCN Red List, considerato che questa specie \u00e8 ampiamente diffusa, anche se in alcune aree come i Balcani sia in declino e in altre stabile, classifica \"R.blasii\" come specie a rischio minimo (LC). Probabilmente \u00e8 il rinolofo pi\u00f9 raro in Europa. "}
{"id": "2060847", "revid": "322321", "url": "https://it.wikipedia.org/wiki?curid=2060847", "title": "Giovanni Battista Ferrero", "text": "Biografia.\nGiovanni Battista Ferrero nacque in data sconosciuta a Pinerolo, da una nobile famiglia locale, vestendo l'abito dei Domenicani gi\u00e0 dall'et\u00e0 di 14 anni.\nApprezzato nelle sue doti dal duca Carlo Emanuele I di Savoia, che lo elesse in un primo momento a suo confessore, per poi proporlo alla Santa Sede come arcivescovo di Torino, istanza che venne prontamente accolta.\nIl suo episcopato fu breve: mor\u00ec il 10 luglio 1627."}
{"id": "2060850", "revid": "767487", "url": "https://it.wikipedia.org/wiki?curid=2060850", "title": "Keith Burkinshaw", "text": "Carriera.\nCalciatore.\nCresciuto nelle giovanili del Wolverhampton, fu ceduto al Denaby United, una squadra militante nella \"Midland Football League\". Dal 1953 al 1957 milit\u00f2 nel Liverpool collezionando solamente una sola presenza in quattro anni, in occasione di una partita contro il Port Vale nel 1955. Nel 1957 fu ceduto al Workington in cui rimase fino al 1965 ricoprendo l'ultimo anno anche la carica di allenatore. Concluse la sua carriera di calciatore giocando per tre anni nello Scunthorpe United.\nAllenatore.\nRitiratosi dall'attivit\u00e0 agonistica, Burkinshaw svolse la mansione di assistente allenatore nel fino al 1975, quando fu assunto al Tottenham, inizialmente nelle vesti di vice allenatore, poi, a partire dalla stagione 1976-77, di allenatore. Nonostante la retrocessione in \"Second Division\" nella prima stagione, Burkinshaw fu confermato e rimase fino al 1984, vincendo con gli \"Spurs\" due FA Cup consecutive (nel 1980-81, centesima edizione del torneo, e nel 1981-82) e una Coppa UEFA nella stagione 1983-84, in quella che sarebbe stata la sua ultima partita alla panchina del Tottenham (aveva gi\u00e0 annunciato la sua dipartita nell'aprile del 1984). Dopo aver allenato per due anni la nazionale del Bahrain, nel 1987 Burkinshaw torn\u00f2 in Europa alla panchina dello Sporting Lisbona, dove rimase per la stagione 1987-88 vincendo la Supercoppa di Portogallo, quindi, alla fine della stagione, pass\u00f2 al Gillingham, squadra di terza divisione inglese.\nA partire dalla stagione seguente Burkinshaw divenne osservatore nello Swindon Town e nel West Bromwich, squadra che allen\u00f2 durante la stagione 1993-94. Dopo aver ricoperto incarichi dirigenziali nell' (di cui divenne allenatore \"ad interim\" nel 1997), Burkinshaw divenne vice-allenatore del Watford nel 2005, ma abbandon\u00f2 l'incarico nel 2007 in seguito a problemi famigliari."}
{"id": "2060852", "revid": "465169", "url": "https://it.wikipedia.org/wiki?curid=2060852", "title": "Stanis\u0142aw Grabski", "text": "Figlio di un ricco proprietario terriero polacco, Feliks. Studi\u00f2 economia a Varsavia, Berlino, Parigi e Berna, dove ottenne un dottorato nel 1894. Di idee progressiste, nel 1890 pubblic\u00f2 a Berlino la \"Workers Gazette\".\nNel 1892 fu tra i fondatori del Partito Socialista Polacco (\"PPS\"), da cui si distacc\u00f2 nel 1901 per diventare membro del Roman Dmowski's, poi denominato Nazional Democrazia. \nNel 1905 ader\u00ec alla Liga Narodowa. Durante la guerra sovietico-polacca del 1919-1921 si oppose strenuamente all'alleanza con l'Ucraina, fino a giungere a dimettersi dal Parlamento. \nMembro del governo polacco, in aperto dissenso con J\u00f3zef Pi\u0142sudski, \nnel 1921 stipul\u00f2 con l'Unione Sovietica il trattato di Riga che sanciva la spartizione dell'Ucraina fra Polonia e Unione Sovietica. \nDal 1923 al 1926 fu ministro della Pubblica Istruzione e fu autore della \"Legge Grabski\" che eliminava dalle scuole polacche l'insegnamento della lingua ucraina. nel 1926 partecip\u00f2 all'inaugurazione della Radio Polacca, parlando ai suoi microfoni fra i primi.\nNel 1925 firm\u00f2 il Concordato fra Seconda Repubblica di Polonia e Santa Sede.\nDurante la seconda guerra mondiale fu catturato dai sovietici e imprigionato, venne poi liberato in seguito all'accordo Sikorski-Majskij e ripar\u00f2 in Gran Bretagna dove fu presidente del Consiglio Nazionale polacco in esilio, dal 1942 al 1944.\nFinita la guerra, nel 1945 rientr\u00f2 a Varsavia, dove collabor\u00f2 con il Partito Comunista Polacco venendo eletto deputato e poi vicepresidente del Consiglio Nazionale dell'Interno, partecip\u00f2 alla Conferenza di Potsdam, infine insegn\u00f2 economia all'universit\u00e0 di Varsavia.\nLa sua attivit\u00e0 politica oscill\u00f2 sempre fra idee socialiste e idee nazionaliste.\nEra il fratello di W\u0142adys\u0142aw Grabski."}
{"id": "2060856", "revid": "282412", "url": "https://it.wikipedia.org/wiki?curid=2060856", "title": "Semi-pelagianesimo", "text": ""}
{"id": "2060858", "revid": "322321", "url": "https://it.wikipedia.org/wiki?curid=2060858", "title": "Antonio Provana", "text": "Biografia.\nAntonio Provana nacque nel 1577 da una nobile famiglia piemontese. Suo padre era infatti Giovanni Francesco Provana, conte di Bussolino e Collegno, gi\u00e0 gran cancelliere del Ducato di Savoia sotto il regno di Carlo Emanuele I.\nAvviato alla carriera ecclesiastica, il 9 giugno 1599 divenne abate di Novalesa ed in seguito (20 settembre 1606) fu priore della chiesa di Santa Maria di Susa.\nIl 21 luglio 1622 fu eletto arcivescovo di Durazzo.\nIl 19 gennaio 1632 fu promosso alla sede metropolitana di Torino. Aveva gi\u00e0 rifiutato per due volte la promozione, ma alla fine dovette cedere alle pressioni di Urbano VIII. Durante gli anni del suo episcopato torinese fu protettore di santa Giovanna Francesca Fr\u00e9miot de Chantal e di san Francesco di Sales.\nMor\u00ec a Torino il 14 o 25 luglio 1640.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2060859", "revid": "282412", "url": "https://it.wikipedia.org/wiki?curid=2060859", "title": "Sinodo di Orange", "text": ""}
{"id": "2060860", "revid": "1412194", "url": "https://it.wikipedia.org/wiki?curid=2060860", "title": "Prismano", "text": "Il prismano \u00e8 un idrocarburo policiclico, isomero del benzene ma con una stabilit\u00e0 e reattivit\u00e0 nettamente differenti da quest'ultimo. Albert Ladenburg propose erroneamente questa struttura per il benzene. Il composto fu sintetizzato in laboratorio solo nel 1973.\nSintesi.\nLa sintesi parte dal benzvalene (1) e dal 4-feniltriazolidone, che \u00e8 un forte dienofilo. La reazione \u00e8 simile ad una Diels-Alder, e comporta la formazione di un carbocatione come intermedio. L'addotto (2) \u00e8 poi idrolizzato e successivamente trasformato in un sale di rame(II). Dopo neutralizzazione con una base forte, l'azocomposto (3) pu\u00f2 essere cristallizzato con una resa del 65%. L'ultimo passaggio prevede una fotolisi dell'azo composto. Questa fotolisi porta alla formazione di un biradicale che decomponendosi forma il prismano (4) e azoto, con una resa inferiore al 10%."}
{"id": "2060863", "revid": "322321", "url": "https://it.wikipedia.org/wiki?curid=2060863", "title": "Giulio Cesare Barbera", "text": "Biografia.\nGiulio Cesare Barbera (o Bergera come molte fonti attestano) nacque nella famiglia dei conti di Cavallerleone, oriunda di Moncalieri, e, prima di intraprendere la carriera ecclesiastica, si laure\u00f2 \"in utroque iure\".\nOrdinato sacerdote, fu eletto canonico della cattedrale metropolitana di Torino: fu eletto vicario capitolare dell'arcidiocesi per tre volte, in seguito alla morte dei suoi tre predecessori: Milliet nel 1625, Ferrero nel 1627 e Provana nel 1640. Il 17 settembre 1632 divenne prevosto, prima dignit\u00e0 del capitolo. Nel sinodo del 1633 fu eletto esaminatore e giudice sinodale. Ebbe incarichi alla Corte sabauda come elemosiniere di Madama Cristina e plenipotenziario del principe Tommaso.\nEletto arcivescovo di Torino il 23 febbraio 1643, fu consacrato vescovo il 1\u00ba marzo dal cardinale Ciriaco Rocci, co-consacranti gli arcivescovi Alfonso Gonzaga e Lelio Falconieri. Prese possesso per procura il 20 marzo tramite il canonico tesoriere Pietrino Aghemio. Si stabil\u00ec in una casa di sua propriet\u00e0 presso la chiesa di Santa Maria di Piazza: infatti l'antico palazzo vescovile, requisito gi\u00e0 da Emanuele Filiberto e danneggiato dal doppio assedio di Torino del 1640, stava per essere inglobato nel nuovo Palazzo reale.\nA causa di problemi di salute, incaric\u00f2 delle visite \"ad limina\" il canonico Aghemio nel 1650, il canonico Carlo Francesco Castiglione nel 1655 e infine il canonico Giovanni Battista Rasura nel 1659.\nSi dedic\u00f2 alla riparazione della cattedrale, la cui volta era crollata; ne ricostru\u00ec anche le vetrate e rifuse la campana maggiore, che era stata colpita da un fulmine.\nEbbe come vicario generale suo nipote Michele Beggiamo, che poi gli succedette nella cattedra vescovile. Comp\u00ec a pi\u00f9 riprese la visita pastorale (1644, 1645, 1653, 1660), visitando sia la zona meridionale dell'arcidiocesi sia le valli di Lanzo.\nNel 1647 indisse un sinodo diocesano, in cui si citano fra i maghi e i superstiziosi anche gli zingari, dediti alla divinazione. Nello stesso sinodo fu decisa l'istituzione di una prebenda canonicale per l'ufficio di canonico penitenziere.\nDurante il suo episcopato si stabilirono a Torino gli Oratoriani di San Filippo Neri (1648) e i preti della Missione (1655).\nMor\u00ec a Torino il 3 novembre 1660.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2060867", "revid": "1272592", "url": "https://it.wikipedia.org/wiki?curid=2060867", "title": "Sentenza (Magic)", "text": "Sentenza (\"Judgement\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 27 maggio 2002, \u00e8 il terzo e ultimo set del \"blocco di Odissea\", che comprende anche \"Odissea\" e \"Tormento\".\nCaratteristiche.\n\"Sentenza\" \u00e8 composta da 143 carte, stampate a bordo nero, cos\u00ec ripartite:\nIl simbolo dell'espansione \u00e8 una bilancia, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\n\"Sentenza\" \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\n\"Sentenza\" fu presentata in tutto il mondo durante i tornei di prerelease il 18 maggio 2002, in quell'occasione venne distribuita una speciale carta olografica promozionale: l'incarnazione de \"La Gloria\", che presentava il nome e il testo della carta in ebraico. \u00c8 stata la terza e ultima carta promozionale delle prerelease a essere stampata in una lingua che non utilizza l'alfabeto romano.\nNel set sono state ristampate le seguenti carte da precedenti:\nNovit\u00e0.\nIn questo set non sono presentate nuove abilit\u00e0 delle carte, vengono invece introdotte delle nuove meccaniche di gioco, oltre ad essere ulteriormente sviluppate quelle dei due set precedenti.\nDesideri.\nI desideri sono cinque carte che consentono a un giocatore di aggiungere alla propria mano una carta che possiede ma che non fa parte del gioco. Nelle partite occasionali i giocatori possono scegliere una carta qualsiasi dalla propria collezione, ma nei tornei sanzionati DCI \u00e8 possibile scegliere solo fra le quindici carte del \"sideboard\" del proprio mazzo. Successivamente venne stampato un nuovo desiderio nell'espansione Visione Futura.\nIncarnazioni.\nIn sentenza sono state stampate sette creature con questo tipo, queste carte hanno la particolarit\u00e0 di essere pi\u00f9 utili da morte che da vive, infatti avendo un'incarnazione nel proprio cimitero \u00e8 possibile accedere alla sua abilit\u00e0, spesso in grado di potenziare tutte le proprie creature in gioco. Da notare che nell'espansione Lorwyn \u00e8 stata stampata una nuova serie di incarnazioni, ma non hanno abilit\u00e0 simili a quelle di Sentenza, (al contrario non possono finire nel cimitero).\nFantasmi.\nAlcune creature \"spirito\" di Sentenza, dette fantasmi, hanno la particolarit\u00e0 di non poter subire danni, esse hanno un valore di \"costituzione\" (e di solito anche di \"forza\") pari a zero, ma entrano in gioco con un certo numero di segnalini +1/+1, quando dovrebbero ricevere del danno da una fonte, viene invece loro rimoso un segnalino +1/+1. Una carta di questo tipo \u00e8 stata stampata anche nell'espansione \"Spirale Temporale\"."}
{"id": "2060868", "revid": "322321", "url": "https://it.wikipedia.org/wiki?curid=2060868", "title": "Michele Beggiamo", "text": "Biografia.\nMichele Beggiamo, figlio di Pietro Paolo e di Camilla Bergera, era membro di una nobile famiglia piemontese che vantava antenati rinomati al servizio dei Savoia e di altri regnanti italiani e stranieri.\nAvviato alla carriera ecclesiastica, il 3 febbraio 1643 divenne prevosto del capitolo cattedrale di Torino, carica vacante per la promozione all'episcopato di Giulio Cesare Barbera, che era zio di Michele Beggiamo e lo scelse anche come suo vicario generale. Il 10 febbraio 1646 rinunci\u00f2 alla prevostura per divenire arcidiacono della Cattedrale di Asti.\nIl 29 maggio 1656 fu nominato vescovo di Mondov\u00ec su proposta del duca Carlo Emanuele II di Savoia. Fu consacrato vescovo il 5 giugno dal cardinale Marcantonio Franciotti. L'episcopato monregalese fu segnato da dissidi con la nobilt\u00e0 locale, che il vescovo non teneva in considerazione in occasione delle sue nomine. Si dedic\u00f2 invece all'attivit\u00e0 pastorale ed eresse la collegiata di Bene nel 1659.\nIl 21 agosto 1662 fu promosso alla sede arcivescovile di Torino. Dovette affrontare il problema della residenza vescovile, dopo che l'antico palazzo vescovile era stato inglobato nel nuovo Palazzo Reale. Con la somma di cui era creditore nei confronti del duca Carlo Emanuele II nel 1665 prese in affitto un palazzo dal conte Filippo San Martino d'Agli\u00e8 e contemporaneamente si fece costruire un nuovo palazzo adiacente alla Casa della Missione.\nIncaric\u00f2 il canonico Francesco Tarino della visita \"ad limina\" nell'autunno del 1670, visita che si protrasse per quattro mesi. Si dedic\u00f2 in anni diversi alla visita pastorale della sua vasta arcidiocesi: le oltre duecento parrocchie furono visitate in un arco di tempo molto lungo, dal 1664 al 1681 e, sebbene il Concilio di Trento avesse prescritto di compiere l'intera visita ogni cinque anni, nessun arcivescovo nei settant'anni che lo separavano dall'episcopato di Carlo Broglia era riuscito a visitare l'intera arcidiocesi. Indisse un sinodo diocesano nel 1670 in cui riform\u00f2 la Compagnia della Dottrina cristiana ed esort\u00f2 i parroci ed evitare nella predicazione storie apocrife, vane e ridicole. Nello stesso anno eresse la Compagnia dell'adorazione perpetua presso la chiesa del Corpus Domini. Nel 1678 accolse a Torino i Ministri degli Infermi, che si stabilirono nella nuova chiesa di San Giuseppe.\nMor\u00ec a Torino il 24 novembre 1689.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2060869", "revid": "767487", "url": "https://it.wikipedia.org/wiki?curid=2060869", "title": "Detective's Story", "text": "Detective's Story (\"Harper\") \u00e8 un film del 1966 diretto da Jack Smight, con Paul Newman, Lauren Bacall e Shelley Winters.\n\u00c8 tratto dal romanzo \"Bersaglio mobile\" (1949) di Ross Macdonald, in cui appare per la prima volta il detective Lew Archer (che \u00e8 stato ribattezzato \"Harper\" sembra per volont\u00e0 dello stesso Newman): l'attore impersoner\u00e0 lo stesso personaggio anche dieci anni dopo in \"\" di Stuart Rosenberg.\nTrama.\nElaine Sampson, ricca signora della buona societ\u00e0, incarica il detective Harper di ritrovare il marito scomparso, del quale sospetta il rapimento. Compare anche una richiesta di riscatto, per\u00f2 Harper capisce che \u00e8 solo una messa in scena. Dopo molte e infruttuose ricerche che lo vedono coinvolto in strani incidenti, sempre salvato dall'avvocato di famiglia, scopre il cadavere di Sampson e smaschera il colpevole.\nProduzione.\nIspirato al romanzo \"The Moving Target\" di Ross Macdonald (1915-1983), pubblicato per la prima volta nel 1949, edito in Italia come \"Bersaglio mobile\" nel 1953; il titolo originale del romanzo era \"The Snatch\".\nIl film venne girato interamente in California, tra Topanga, Beverly Hills, Malib\u00f9 e Los Angeles; le scene interne vennero realizzate presso gli studi della Warner Brothers di Burbank. Le riprese avvennero tra giugno e agosto 1965.\nPrima collaborazione tra l'attore Paul Newman e il regista Jack Smight, che insieme avrebbero realizzato Guerra, amore e fuga nel 1968.\nIn un primo momento per la parte di Harper la produzione fece la sua prima scelta su Frank Sinatra.\nLo sceneggiatore William Goldman vinse un Edgar Award come miglior sceneggiatura cinematografica nel 1967. In seguito Goldman scrisse un adattamento cinematografico di un altro romanzo di Ross Macdonald, intitolato \"The Chill\", ma il progetto venne abbandonato. Newman sperava di realizzare il romanzo di Macdonald \"The Instant Enemy\", ma anche questo film non venne mai realizzato.\nNel film Newman guida una Porche 356A Speedster di colore grigio-nero / argento; di questo modello ne furono realizzati solo 140 esemplari.\nL'uccello che il sacerdote Claude (Strother Martin) tiene in braccio al ritiro religioso sulla cima della montagna \u00e8 un falco di Harris; l'uccello \u00e8 originario del sud-ovest degli Stati Uniti e parti del Sud America.\nLa casa usata come tenuta di Sampson, Beverly House, \u00e8 lo stesso posto usato per la villa di Jack Woltz ne \"Il Padrino\".\nLa nave che si vede verso la fine del film \u00e8 una petroliera T2-SE-A1 costruita nel 1943 dalla Sun Shipbuilding Co. a Chester, in Pennsylvania, per essere utilizzata nella seconda guerra mondiale. Il suo nome originale era \"Seven Pines\". Successivamente venne venduta ad una ditta privata nel 1948 e dopo aver cambiato propriet\u00e0 un paio di altre volte venne battezzata \"Zephyrhills\" nel 1959, come si vede in questo film. Venne demolita a Taiwan nel 1969. Tra il 1940 e il 1945 vennero costruite 533 di queste navi di tipo T2.\nLa parcella di Harper di 100 dollari al giorno pi\u00f9 le spese corrisponde a 776 dollari del 2018.\nDistribuzione.\nLa distribuzione nelle sale cinematografiche statunitensi avvenne il 23 febbraio 1966; in quelle italiane dal 9 aprile 1966."}
{"id": "2060870", "revid": "2134764", "url": "https://it.wikipedia.org/wiki?curid=2060870", "title": "Tr\u00e9sor Quidome", "text": ""}
{"id": "2060871", "revid": "96758", "url": "https://it.wikipedia.org/wiki?curid=2060871", "title": "Aoshi", "text": ""}
{"id": "2060872", "revid": "287204", "url": "https://it.wikipedia.org/wiki?curid=2060872", "title": "Cefotaxima", "text": "La cefotaxima (o cefotaxime) \u00e8 un antibiotico beta lattamico ad ampio spettro, facente parte delle cefalosporine di terza generazione. Presenta effetto battericida sui batteri Gram negativi e Gram positivi aerobi ed anaerobi.\nIndicazioni.\nViene utilizzato come terapia contro innumerevoli batteri, e quindi indicato per: polmonite batterica, sepsi, infezioni addominali compresa la peritonite, infezioni della cute e dei tessuti molli, gonorrea, tipologie particolari di meningite, epiglottite e profilassi di infezioni in seguito ad interventi chirurgici.\nControindicazioni.\nSconsigliato in soggetti con insufficienza renale, da evitare in caso di gravidanza, ipersensibilit\u00e0 nota al farmaco o in casi di allergia ad antibiotici beta lattamici (tra cui penicilline, cefalosporine e carbapenemi), ed in presenza di colite o di attacchi epilettici.\nEffetti indesiderati.\nFra gli effetti collaterali pi\u00f9 frequenti si riscontrano rash cutaneo, vomito, vertigini, insonnia, dolore addominale, cefalea, nausea, diarrea, Sindrome di Stevens-Johnson, necrolisi tossica epidermica, eritema multiforme, agranulocitosi."}
{"id": "2060876", "revid": "486946", "url": "https://it.wikipedia.org/wiki?curid=2060876", "title": "Chiesa di Santo Stefano al Monte (Candia Canavese)", "text": ""}
{"id": "2060877", "revid": "204012", "url": "https://it.wikipedia.org/wiki?curid=2060877", "title": "Necrolisi tossica epidermica", "text": ""}
{"id": "2060878", "revid": "204012", "url": "https://it.wikipedia.org/wiki?curid=2060878", "title": "Cefotaxime", "text": ""}
{"id": "2060879", "revid": "287204", "url": "https://it.wikipedia.org/wiki?curid=2060879", "title": "Giovanni Leonardo Longo", "text": "Stamp\u00f2 a Venezia e a Vicenza, tanto che alcuni lo dissero prima Veneziano, poi Vicentino. Ma le sue origini erano trevigiane, come documenta senza dubbio il colophon di una sua edizione trentina del 1482 (Tiberinus, \"In Beatum Simonem epigramma\"); il padre Antonio, d'altro canto, era nativo di Venezia.\nL'importanza per la storia della stampa \u00e8 dovuta al fatto che il Longo stamp\u00f2 nel 1478 a Torrebelvicino, dove si trovava quale rettore della chiesa di San Lorenzo, la \"Scala Paradisi\" di San Giovanni Climaco, volume in quarto che costituisce la prima edizione dell'opera patristica che godette di notevole fortuna nel medioevo. Torrebelvicino (che conta oggi circa 5.900 abitanti) divenne pertanto uno dei primi luoghi in provincia di Vicenza (dopo Vicenza stessa e Santorso), ove si introdusse la stampa. Longo prosegu\u00ec il proprio percorso umano e tipografico a Trento, ove ne troviamo notizie sino al 1482.\nNe parla con sufficiente dovizia padre Domenico Maria Federici nelle \"Memorie Trevigiane sulla tipografia del secolo XV\" (1805):\nStamp\u00f2 anche il primo incunabolo dei \"Fioretti di San Francesco\" (1476)."}
{"id": "2060880", "revid": "287204", "url": "https://it.wikipedia.org/wiki?curid=2060880", "title": "Cefoperazone", "text": " \nIl cefoperazone \u00e8 un agente battericida facente parte delle cefalosporine di terza generazione.\nIndicazioni.\nViene utilizzato come terapia contro innumerevoli agenti batterici, fra cui il \"Bacteroides fragilis\", Enterobacter sp, \"Klebsiella pneumoniae\" e lo \"Streptococcus agalactiae\".\nControindicazioni.\nSconsigliato in soggetti con insufficienza renale, da evitare in caso di gravidanza, ipersensibilit\u00e0 nota al farmaco o in casi di allergia alle penicilline e presenza di colite o di attacchi epilettici.\nEffetti indesiderati.\nIl cefoperazone, come il cefmetazolo, contiene una catena laterale di \"N\"-metiltiotetrazolo. Quando il cefoperazone viene metabolizzato, rilascia metiltiotetrazolo, che pu\u00f2 causare ipoprotrombinemia e trombocitopenia (verosimilmente a causa dell'inibizione dell'enzima vitamina K-epossidoriduttasi) e ridurre l'attivit\u00e0 dell'enzima aldeide deidrogenasi, causando una reazione all'alcool simile a quella del disulfiram.\nFra gli effetti collaterali pi\u00f9 frequenti si riscontrano rash cutaneo, vomito, malattia da siero, insonnia, cefalea, nausea, diarrea, tromboflebiti."}
{"id": "2060881", "revid": "767487", "url": "https://it.wikipedia.org/wiki?curid=2060881", "title": "Bruno Zanotti", "text": ""}
{"id": "2060882", "revid": "1543377", "url": "https://it.wikipedia.org/wiki?curid=2060882", "title": "Gertrude Appleyard", "text": "Partecip\u00f2 ai Giochi olimpici di Londra 1908 nell'unica gara aperta alle donne, la \"Archery at the 1908 Summer Olympics - Women's double National round\", ove si classific\u00f2 undicesima con 503 punti."}
{"id": "2060888", "revid": "34928", "url": "https://it.wikipedia.org/wiki?curid=2060888", "title": "Interdisciplinariet\u00e0", "text": ""}
{"id": "2060889", "revid": "4327", "url": "https://it.wikipedia.org/wiki?curid=2060889", "title": "Bottarga di muggine", "text": ""}
{"id": "2060890", "revid": "2153076", "url": "https://it.wikipedia.org/wiki?curid=2060890", "title": "Live at the BBC (The Beatles)", "text": "Live at the BBC \u00e8 stata la prima pubblicazione ufficiale di materiale inedito del gruppo musicale britannico The Beatles, dopo l'ultimo album in studio \"Let It Be\" del 1970.\nDescrizione.\nIl doppio compact disc - messo in distribuzione il 30 novembre 1994 - include tracce registrate durante i molteplici \"show\" effettuati dalla \"band\" negli studi della BBC dal 1963 al 1965. In copertina compare una foto dei componenti della band prima di raggiungere la celebrit\u00e0, nel periodo che va dal 1960 al 1962, quando avevano un repertorio incentrato sul rock anni cinquanta.\nFormazione.\nThe Beatles"}
{"id": "2060897", "revid": "599013", "url": "https://it.wikipedia.org/wiki?curid=2060897", "title": "Arnas Kazlauskas", "text": ""}
{"id": "2060907", "revid": "159980", "url": "https://it.wikipedia.org/wiki?curid=2060907", "title": "Scolopaci", "text": ""}
{"id": "2060913", "revid": "320578", "url": "https://it.wikipedia.org/wiki?curid=2060913", "title": "Mikheil Kalatozishvili", "text": ""}
{"id": "2060926", "revid": "17654", "url": "https://it.wikipedia.org/wiki?curid=2060926", "title": "Gian Leonardo Longo", "text": ""}
{"id": "2060929", "revid": "17654", "url": "https://it.wikipedia.org/wiki?curid=2060929", "title": "Zuan Lunardo Longo", "text": ""}
{"id": "2060931", "revid": "17654", "url": "https://it.wikipedia.org/wiki?curid=2060931", "title": "Christian Science Monitor", "text": ""}
{"id": "2060933", "revid": "729019", "url": "https://it.wikipedia.org/wiki?curid=2060933", "title": "Onfalite", "text": "L'onfalite \u00e8 un'infiammazione dell'ombelico e dei tessuti circostanti, spesso accompagnata da secrezioni maleodoranti. Generalmente passa dopo pochi giorni, previa applicazione di acqua ossigenata e pomate disinfettanti, ma a volte pu\u00f2 evolvere in maniera anche grave, con conseguente formazione di cisti da dover asportare chirurgicamente. Fra le cause dell'onfalite adulta vi \u00e8 la caduta tardiva (anche dopo i 30 anni) di una parte del moncone ombelicale, che uscendo provoca una mini lacerazione della pelle, in cui si insinuano batteri. In casi rari, se non opportunamente curata, pu\u00f2 portare a rapide complicanze, persino alla morte.\nEpidemiologia.\n\u00c8 una malattia del neonato, tuttavia pu\u00f2 manifestarsi anche nell'et\u00e0 adulta.\nClinica.\nSi mostra arrossamento, tumefazione e dolore localizzato."}
{"id": "2060937", "revid": "879070", "url": "https://it.wikipedia.org/wiki?curid=2060937", "title": "Jacanidae", "text": "Gli Jacanidi (Jacanidae ) sono una famiglia di uccelli acquatici dell'ordine dei Caradriiformi (Charadriiformes). Vivono negli specchi d'acqua ricoperti da piante acquatiche, sulle quali trovano appoggio con i loro piedi sproporzionati e vanno in cerca di cibo, costruiscono nidi e allevano i piccoli. Sono uno dei pochi gruppi di uccelli in cui sono i maschi ad assumersi i compiti di cova e di allevamento dei piccoli.\nEtimologia.\n\"Jacana\" \u00e8 probabilmente un errore ortografico di Linneo, che riprodusse in questo modo il brasiliano \"ja\u00e7an\u00e3\" (a sua volta derivato da una parola tupi, che designava questo tipo di uccello) la cui pronuncia esatta dovrebbe essere .\nDescrizione.\nLe dimensioni delle jacane variano tra i 15 cm della jacana minore ai 30 cm raggiunti da diverse specie; il fagiano d'acqua si differenzia dalle altre specie per le penne della coda molto pi\u00f9 lunghe, tanto che pu\u00f2 raggiungere una lunghezza totale di 58 cm. Il peso varia tra 40 e 260 g. Le femmine sono sempre pi\u00f9 grandi e pesanti dei maschi. In media, una jacana femmina \u00e8 del 78% pi\u00f9 pesante del maschio, mentre nel caso del fagiano d'acqua \u00e8 pi\u00f9 pesante del 100%. In nessun'altra specie di uccelli le femmine sono cos\u00ec significativamente pi\u00f9 grandi quanto nelle jacane.\nLa caratteristica pi\u00f9 distintiva delle jacane sono le loro dita estremamente allungate, che non hanno eguali nel regno degli uccelli. Grazie ad esse, il peso dell'uccello viene distribuito su un'area pi\u00f9 ampia, consentendo loro di camminare sulle piante acquatiche galleggianti. Ciascun piede pu\u00f2 coprire una superficie di 15 \u00d7 20 cm. Anche le zampe sono relativamente lunghe.\nLe jacane hanno il piumaggio di colore nero, marrone rossiccio e verde oliva. Alcune specie hanno le parti inferiori bianche. Non c'\u00e8 dimorfismo sessuale nella colorazione. Solo una specie, il fagiano d'acqua, presenta una livrea nuziale diversa da quella d'eclissi. Durante il periodo riproduttivo, inoltre, la specie sviluppa delle penne della coda straordinariamente lunghe. La maggior parte delle specie presenta delle aree di pelle nuda sulla fronte e sulla gola, di colore blu brillante o rosso. Il loro colore pu\u00f2 variare a seconda dell'umore dell'animale: nel caso della jacana crestata, il colore cambia dal giallo al rosso quando \u00e8 eccitata.\nLe jacane sono generalmente pessime volatrici, che volano solo per brevi distanze. Tre specie hanno degli speroni acuminati sulle ali come estensione del metacarpo, che possono usare nelle dispute territoriali. Le jacane sono in grado di nuotare e tuffarsi, ma raramente usano queste abilit\u00e0. Solo i giovani si immergono regolarmente per nascondersi dai predatori, lasciando visibile sopra la superficie dell'acqua solo il becco.\nDistribuzione e habitat.\nNonostante il limitato numero di specie, le jacane hanno un'ampia distribuzione, che si estende a diversi continenti. Delle otto specie, due vivono nell'Africa subsahariana, una in Madagascar, due nell'Asia meridionale e sud-orientale, una in Australia e nel Sud-est asiatico, una in America centrale e una in America meridionale. Le jacane sono solitamente uccelli stanziali; fa eccezione il fagiano d'acqua, le cui popolazioni nidificanti cinesi e himalayane migrano a sud nel Sud-est asiatico.\nL'habitat delle jacane consiste in acque stagnanti tropicali e subtropicali invase da piante acquatiche, quali ninfee, ludwigie, felci galleggianti, potamogeti e poligoni.\nBiologia.\nAlimentazione.\nLe jacane sono principalmente carnivore. La loro dieta principale \u00e8 costituita dagli insetti che vivono sulle piante acquatiche o nell'acqua o che sono caduti in acqua. Quando vanno in cerca di cibo, estraggono anche le parti delle piante che si trovano sotto la superficie, dalle quali strappano via i crostacei, le lumache e gli insetti che vi abitano. Le foglie galleggianti delle piante vengono girate con i piedi per raggiungere gli animali che vivono sul lato inferiore.\nI pesciolini vengono mangiati molto raramente e solo quando sono in superficie. In America meridionale sono state osservate delle jacane che beccano le zecche dai capibara e un comportamento simile si riscontra in Africa, dove questi uccelli stanno sul dorso degli ippopotami e li liberano dai parassiti.\nTalvolta, nello stomaco delle jacane, \u00e8 stato trovato anche cibo di origine vegetale, ma non \u00e8 chiaro se questo venga ingerito accidentalmente durante la caccia agli insetti o se venga mangiato volontariamente.\nRiproduzione.\nSette delle otto specie hanno un sistema riproduttivo poliandrico, in cui le femmine dominanti si accoppiano con pi\u00f9 maschi. La cova e l'allevamento dei piccoli sono poi di esclusiva competenza dei maschi, mentre le femmine continuano a vigilare sui confini territoriali. Fa eccezione la jacana minore, nella quale vige la monogamia stagionale e in cui entrambi i partner sono ugualmente coinvolti nella cova. Le abitudini descritte di seguito, pertanto, sono valide per tutte le jacane ad eccezione della jacana minore.\nSia i maschi che le femmine difendono il territorio, ma entro limiti diversi: il maschio difende l'area intorno al suo nido, mentre la femmina difende i suoi maschi e tutto il suo territorio. Le dimensioni del territorio sono variabili: i maschi che si riproducono per primi mantengono territori abbastanza ampi e spesso, in tale periodo, sono gli unici partner della femmina. Tuttavia, non appena le uova vengono deposte e inizia l'incubazione, i maschi possono difendere solo un territorio pi\u00f9 piccolo. Nelle aree esterne dell'ex territorio, quindi, si insediano altri maschi che costruiscono nidi e stabiliscono i propri piccoli territori. La femmina non solo difende il suo vasto territorio dagli intrusi, ma aiuta anche i suoi maschi a difendere i loro territori, anche contro i propri partner. Comunque, questo \u00e8 l'unico compito della femmina, che, dopo aver deposto le uova, non ha pi\u00f9 alcun contatto con esse e con i piccoli.\nAltre dispute vedono come protagoniste le sole femmine. Se una femmina viene cacciata dal suo territorio, ci\u00f2 ha gravi conseguenze per tutti i maschi che vi si riproducono. La nuova femmina cerca di conquistare per s\u00e9 l'intero territorio, ma ogni tanto femmine provenienti da territori limitrofi riescono a conquistare anche i singoli maschi, dimodoch\u00e9 il vecchio territorio si ritrova ulteriormente suddiviso. In entrambi i casi la nidiata della femmina espulsa viene distrutta: questo vale sia per le uova che per i piccoli, beccati a morte dalla femmina appena arrivata. In questo caso solo i pulcini pi\u00f9 grandi possono riuscire a fuggire. I maschi si riproducono con la nuova femmina subito dopo aver perso la nidiata. La maggior parte delle femmine ha tre o quattro compagni, ma possono averne anche di meno o di pi\u00f9. Negli stagni molto piccoli spesso c'\u00e8 spazio solo per il territorio di un unico maschio, quindi in questi casi pu\u00f2 verificarsi la formazione di coppie monogame.\nIl nido \u00e8 una piattaforma galleggiante costruita con piante acquatiche. La base \u00e8 spesso costituita da ramoscelli, con foglie e altre parti verdi della vegetazione che formano lo strato superiore. Della sua costruzione si occupa il solo maschio, che spesso costruisce molti di questi nidi galleggianti. La coppia si accoppia su una di queste piattaforme, poi la femmina sceglie un nido in cui deporre le uova. Il nido viene costantemente riparato e ampliato dal maschio durante l'intero periodo riproduttivo. Se un nido si rivela instabile, il maschio pu\u00f2 spostarsi in un altro nido con la sua covata. A tale scopo, le uova vengono fatte rotolare su una piattaforma adiacente o, se ci\u00f2 non \u00e8 possibile, tenute tra il becco e il mento e trasportate nella nuova sede.\nLa covata \u00e8 sempre composta da quattro uova. Teoricamente \u00e8 anche ipotizzabile che un maschio riceva le uova di un concorrente deposte nel suo nido: non \u00e8 chiaro se e come sia garantito che ogni maschio riceva le uova che gli appartengono. Le uova hanno una superficie lucida e dall'aspetto umido e sono di colore uniforme nel fagiano d'acqua e ricoperte di macchie nere in tutte le altre specie. L'incubazione dura da 22 a 28 giorni; durante questo periodo il maschio abbandona il nido di tanto in tanto per andare in cerca di cibo, lasciando la covata incustodita.\nI pulcini escono dalle uova contemporaneamente. I gusci vengono poi portati via ad almeno 10 m di distanza dal nido: tale comportamento, presente anche in alcuni gabbiani, ha lo scopo di evitare che tradiscano la presenza del nido ad eventuali predatori. I giovani raggiungono l'indipendenza tra le dieci e le dodici settimane, talvolta anche dopo sei. In alcune specie, i maschi trasportano i loro piccoli tra le ali, con le zampette dei pulcini che sporgono dal piumaggio.\nIl successo riproduttivo \u00e8 basso: meno della met\u00e0 delle covate rimane intatta fino alla schiusa. Ci\u00f2 \u00e8 dovuto alle lotte territoriali, alle condizioni meteorologiche (le forti piogge trascinano le uova nell'acqua), ai predatori o alla distruzione accidentale da parte di ungulati che attraversano gli stagni, che distruggono i nidi nel tragitto.\nTassonomia.\nA causa della loro somiglianza esterna con i ralli, in passato le jacane venivano occasionalmente classificate tra i Gruiformi. Nonostante una specie sia nota come fagiano d'acqua, non c'\u00e8 alcuna parentela tra questi uccelli e i Galliformi.\nOggi l'appartenenza delle jacane all'ordine dei Caradriiformi \u00e8 fuori discussione. All'interno di questo gruppo, venne ipotizzata fin da subito una stretta parentela con le beccacce dorate (Rostratulidae), a causa di somiglianze nella struttura scheletrica e dello stesso numero di remiganti primarie (dieci, contro le undici di tutti gli altri Caradriiformi). L'esistenza di un \"sister group\" formato da jacane e beccacce dorate \u00e8 stata confermata dalle analisi del DNA; il gruppo formato dalle due famiglie, talvolta considerato una superfamiglia (Jacanoidea), \u00e8 a sua volta un \"sister group\" dei tinocoridi (Thinocoridae) e questi tre, insieme, costituiscono un \"sister group\" degli scolopacidi (Scolopacidae).\nLe jacane sono note dai fossili sin dall'Oligocene. Il primo genere attualmente esistente, invece, fece la sua comparsa nel Pliocene.\nSpecie.\nLe otto specie sono ripartite in sei generi, come segue:\nLe jacane vengono suddivise in due taxa monofiletici: uno formato dalle specie americane del genere \"Jacana\" e dal fagiano d'acqua, l'altro dalle specie rimanenti. Il cladogramma si presenta cos\u00ec:\nRapporti con l'uomo.\nLe jacane non hanno mai avuto particolare importanza economica per gli esseri umani. A causa della difficile accessibilit\u00e0 del loro habitat, non hanno mai svolto un ruolo come fornitrici di carne e uova, n\u00e9 come specie nocive o benefiche.\nDal momento che le jacane necessitano di paludi e laghi ricoperti da una fitta vegetazione, sono molto sensibili ai cambiamenti del paesaggio. Il loro habitat sta scomparendo a causa del prosciugamento delle paludi. In altri casi, invece, l'uomo ha creato nuovi habitat adatti a loro, come nel caso del lago Kariba. Tuttavia, i bacini artificiali sono adatti a loro solo se la vegetazione non viene rimossa per motivi estetici.\nGli esseri umani stanno anche danneggiando indirettamente le jacane introducendo nuove specie di animali e piante nel loro habitat. I giacinti d'acqua, originari dell'America meridionale, si stanno attualmente diffondendo in alcuni laghi africani; queste piante formano uno strato di vegetazione troppo fitto e alto per fornire un habitat adatto alle jacane. In Australia, invece, il problema \u00e8 costituito dai numerosi ungulati introdotti che divorano le piante acquatiche di interi laghi.\nNonostante tutto questo, nessuna delle otto specie \u00e8 considerata in pericolo."}
{"id": "2060939", "revid": "287204", "url": "https://it.wikipedia.org/wiki?curid=2060939", "title": "Jacana spinosa", "text": "La jacana spinosa (Jacana spinosa, Linnaeus 1758) \u00e8 un uccello della famiglia dei Jacanidae dell'ordine dei Charadriiformes.\nSistematica.\nEsistono cinque sottospecie di \"Jacana spinosa\":\nCaratteristiche.\nuccello dalle lunghe zampe, la jacana pu\u00f2 spostarsi sulla vegetazione che galleggia a pelo d'acqua ,quali le ninfee.ci\u00f2, le permette di cibarsi pi\u00f9 facilmente.\nDistribuzione e habitat.\nQuesto uccello vive in Centro America, dal sud degli Stati Uniti (Texas e Florida in particolare) fino a Panama, comprese le isole dei Caraibi non troppo esterne (Giamaica, Cuba, Porto Rico, etc).\nNutrizione.\nCacciano soprattutto insetti, piccoli invertebrati e semi caduti sulla vegetazione o sulla superficie dell'acqua."}
{"id": "2060942", "revid": "729019", "url": "https://it.wikipedia.org/wiki?curid=2060942", "title": "Irediparra gallinacea", "text": "La jacana crestata (Irediparra gallinacea, Temminck 1828) \u00e8 un uccello della famiglia dei Jacanidae dell'ordine dei Charadriiformes e unico rappresentante del genere \"Irediparra\".\nSistematica.\nEsistono tre sottospecie di \"Irediparra gallinacea\":\nDistribuzione e habitat.\nQuesto uccello vive in Oceania e nel sudest dell'Asia. Pi\u00f9 precisamente la sottospecie \"I. g. novaeguinae\" vive in Papua Nuova Guinea, \"I. g. novaehollandiae\" in Australia, mentre \"I. g. gallinacea\" vive in Indonesia, Malaysia e Filippine sovrapponendo talvolta il proprio areale a quello delle altre due sottospecie.\nNutrizione.\nSi cibano di insetti, piccoli invertebrati e semi."}
{"id": "2060945", "revid": "754039", "url": "https://it.wikipedia.org/wiki?curid=2060945", "title": "Chiesa di Palazzo Troiano Spinelli di Laurino", "text": ""}
{"id": "2060947", "revid": "159980", "url": "https://it.wikipedia.org/wiki?curid=2060947", "title": "Irediparra", "text": ""}
{"id": "2060948", "revid": "767487", "url": "https://it.wikipedia.org/wiki?curid=2060948", "title": "Stephan Bonnar", "text": "Combatte nella divisione dei pesi mediomassimi per la promozione Bellator dal 2014, quando fece il proprio ritorno nelle MMA dopo un periodo di ritiro.\nDal 2005 al 2012 ha combattuto nella prestigiosa UFC. Il suo incontro pi\u00f9 famoso \u00e8 stato il match perso contro Forrest Griffin nella finale della prima edizione del reality \"The Ultimate Fighter\", che ha segnato un punto di svolta per quanto riguarda l'aumento della popolarit\u00e0 della federazione e che nel 2013 ha premiato i due con l'ingresso nella Hall of Fame della compagnia.\nBiografia.\nBonnar si \u00e8 dedicato agli sport da combattimento sin dalla giovent\u00f9: cominci\u00f2 infatti con la lotta a dieci anni, a dodici con il Taekwondo, con il Brazilian jiu-jitsu a ventidue (allenandosi con Carlson Gracie, sotto i cui insegnamenti ha ottenuto la cintura viola) e infine boxe e Muay thai a ventiquattro. A soli sedici anni \u00e8 diventato cintura nera di Taekwondo e ha vinto per due volte il torneo Golden Gloves nella categoria dei pesi massimi. Sotto gli insegnamenti del maestro Sergio Penha ha ottenuto la cintura nera anche in BJJ e ha viaggiato pi\u00f9 volte in Thailandia per migliorare la propria Muay thai.\nStephan e la sua storica compagna Andrea si sono sposati il 30 ottobre 2009 in Toscana e hanno un figlio di nome Griffin Brandon: il nome del bambino nasce dalla combinazione tra il cognome del rivale del padre Forrest e il nome del defunto fratello della madre.\n\u00c8 un grande fan di Bruce Lee e della rock band The Who, tanto da usare la loro canzone \"Eminence Front\" come musica di ingresso nella UFC. Fuori dall'ottagono ha lavorato come commentatore delle MMA per ESPN e per la WEC e nel 2000 si \u00e8 laureato in medicina dello sport alla Purdue University.\nNel corso della sua carriera \u00e8 risultato positivo due volte ai test antidoping, in entrambi i casi a causa dell'assunsione di steroidi: boldenone nel rematch con Griffin e drostalonone nell'incontro con Silva.\nRisultati nelle arti marziali miste.\nGli incontri segnati su sfondo grigio si riferiscono ad incontri di esibizione non ufficiali o comunque non validi per essere integrati nel record da professionista."}
{"id": "2060951", "revid": "729019", "url": "https://it.wikipedia.org/wiki?curid=2060951", "title": "Metopidius indicus", "text": "La jacana alibronzate (Metopidius indicus, Latham 1790) \u00e8 un uccello della famiglia dei Jacanidae dell'ordine dei Charadriiformes e unico rappresentante del genere Metopidius.\nSistematica.\n\"Metopidius indicus\" non ha sottospecie, \u00e8 monotipico.\nDistribuzione e habitat.\nQuesto uccello vive nell'Asia sudorientale, dal Pakistan al Vietnam, in Indonesia e nel sud della Cina."}
{"id": "2060952", "revid": "159980", "url": "https://it.wikipedia.org/wiki?curid=2060952", "title": "Metopidius", "text": ""}
{"id": "2060955", "revid": "400694", "url": "https://it.wikipedia.org/wiki?curid=2060955", "title": "The Christian Science Monitor", "text": "The Christian Science Monitor (CSM) \u00e8 un quotidiano statunitense.\nStoria.\nFondato nel 1908 da Mary Baker Eddy, al 31 marzo 2008 la tiratura di copie della testata risulta di 56\u00a0083 unit\u00e0.\nIl quotidiano \u00e8 di carattere generalista, ed include una rubrica quotidiana in merito a questioni religiose legate al Cristianesimo scientista.\nNel mese di ottobre 2008, citando perdite di 18,9 milioni di dollari all'anno contro 12,5 milioni di dollari in entrate annuali, il CSM ha annunciato che avrebbe cessato la stampa quotidiana e settimanale a partire da aprile 2009.\nCollegamenti esterni.\n[[Categoria:Quotidiani statunitensi|Christian Science Monitor]]\n[[Categoria:Periodici religiosi]]"}
{"id": "2060956", "revid": "34392", "url": "https://it.wikipedia.org/wiki?curid=2060956", "title": "Georgia Moll", "text": ""}
{"id": "2060960", "revid": "1784938", "url": "https://it.wikipedia.org/wiki?curid=2060960", "title": "Democrazia organica", "text": "La democrazia organica, o \"democrazia corporativa\", \u00e8 un'organizzazione politico-amministrativa organicistica di democrazia rappresentativa, alternativa ai sistemi liberaldemocratici di democrazia parlamentare, alla democrazia diretta e alla dittatura del proletariato marxista.\nStoria.\nUn sistema simile fu proposto per la prima volta negli anni 1860-70 dal pretendente al trono francese Enrico d'Artois, conte di Chambord nel suo progetto di monarchia costituzionale autonomista-federalista decentrata, mai realizzato, con un suffragio universale nel primo stadio, tramite suffragio famigliare e di corporazione, e come parte di un sistema a tre stadi coinvolgente in seguito delegati quali grandi elettori, fino ad eleggere consiglieri di istituzioni locali e infine un Parlamento nazionale. Si basava sul testo \"Il suffragio universale\" (1866) scritto dal pensatore monarchico Paul de Pasquier, marchese de Franclieu.\nLa democrazia organica moderna fu applicata in Spagna durante la dittatura di Francisco Franco con la \"legge del referendum nazionale\" del 22 ottobre 1945, la quale diede attuazione a un sistema politico corporativo, che era stato in via di sviluppo durante la prima fase della dittatura. L'obiettivo era quello di permettere agli spagnoli, senza l'intervento dei partiti, di partecipare alla vita politica organizzandosi in corporazioni o organizzazioni spontanee quali consigli locali. In Spagna la democrazia organica fu oggetto di costanti critiche internazionali in quanto al tempo in Europa occidentale era vigente la democrazia liberale. Verso la fine del Franchismo uno dei provvedimenti applicativi di questa forma di organizzazione politica fu la liberalizzazione della creazione di associazioni politiche (ma non di partiti politici), effettuata nel 1974 dal governo di Arias Navarro con l'atto popolarmente noto come \"Esp\u00edritu del 12 de febrero\". Questa riforma per\u00f2 fu criticata tanto dai falangisti che dai democratici.\nUn altro paese dove venne messa in atto la democrazia organica fu il Portogallo, con lEstado Novo\" di Salazar, dove il potere legislativo era affidato al parlamento unicamerale (\"Assembleia Nacional\"), eletto ogni quattro anni e coadiuvato dalla \"C\u00e2mara Corporativa\" (\"Camera delle corporazioni\"), un organismo elettivo formato da rappresentanti di enti e associazioni che operavano in campo economico, sociale e culturale. I partiti di opposizione a partire del 1945 furono tollerati, ma non ebbero nella pratica un ruolo significativo. In parte la democrazia organica venne attuata anche in Austria sotto il regime di Engelbert Dollfuss.\nL'attuazione della democrazia organica, sia nella Spagna franchista che nel Portogallo di Salazar, ha generato il riaffermarsi di poteri locali a scapito di quelli centrali. Tale fenomeno, gi\u00e0 presente nei decenni precedenti la presa di potere di Franco, era noto come caciquismo (una sorta di feudalesimo elettivo) in Spagna: esso era presente soprattutto nelle zone pi\u00f9 arretrate culturalmente, e la sua permanenza fu favorita nei decenni del franchismo dall'abbandono del precedente processo elettorale. \nUn abbozzo di tale modello di stato fu anche proposto durante il Congresso di Verona nella Repubblica Sociale Italiana ad opera di Silvio Gai. La sua applicazione era prevista, in concomitanza alle leggi di natura economica, per il 25 aprile 1945, ma non venne attuata a causa della sconfitta del fascismo e della repubblica di Sal\u00f2."}
{"id": "2060963", "revid": "729019", "url": "https://it.wikipedia.org/wiki?curid=2060963", "title": "Hydrophasianus chirurgus", "text": "La jacana codalunga o idrofagiano (Hydrophasianus chirurgus, Scopoli 1786) \u00e8 un uccello della famiglia dei Jacanidae dell'ordine dei Charadriiformes e unico rappresentante del genere \"Hydrophasianus\".\nSistematica.\n\"Hydrophasianus chirurgus\" non ha sottospecie, \u00e8 monotipico.\nDistribuzione e habitat.\nQuesto uccello vive in Asia, dall'Oman al Vietnam e dalla Russia sudorientale all'Indonesia; \u00e8 presente anche in Giappone, Filippine, Taiwan e Sri Lanka. Saltuariamente si spinge anche in Afghanistan, Yemen e Australia occidentale."}
{"id": "2060964", "revid": "159980", "url": "https://it.wikipedia.org/wiki?curid=2060964", "title": "Hydrophasianus", "text": ""}
{"id": "2060965", "revid": "159980", "url": "https://it.wikipedia.org/wiki?curid=2060965", "title": "Microparra", "text": ""}
{"id": "2060974", "revid": "1603714", "url": "https://it.wikipedia.org/wiki?curid=2060974", "title": "Sante Lombardo", "text": "Biografia.\nFiglio di Tullio, appartenente a una famiglia di artisti originari di Carona, il 1524, diventa protomastro della Scuola Grande di San Rocco. Nel 1535 realizza un altare per la chiesa di San Felice a Venezia. Partecipa alla costruzione del Palazzo Malipiero Trevisan. Fra il 1536 ed il 1548 progetta e dirige i lavori di costruzione della Chiesa di San Giorgio dei Greci."}
{"id": "2060977", "revid": "1529788", "url": "https://it.wikipedia.org/wiki?curid=2060977", "title": "Caionvico", "text": "Caionvico \u00e8 una frazione del comune di Brescia, di circa 2000 abitanti. Fu comune autonomo fino al 1928, quando fu inglobato prima nell'attuale comune di Botticino e successivamente in quello cittadino.\nGeografia fisica.\nIl quartiere si trova alla periferia orientale della citt\u00e0, fra Sant'Eufemia della Fonte e il comune di Botticino, ad ovest di Rezzato.\nFa parte della Circoscrizione Est insieme alle frazioni di Sant'Eufemia, San Polo e Buffalora.\nStoria.\nIl nome deriva da \"Callionis vicus\" (\"Vico di Callio\"), dove \"vicus\" sta ad indicare un piccolo gruppo di case possedute da un signore di nome Callio.\nInizialmente Caionvico era un comune ed era molto pi\u00f9 esteso territorialmente, comprendendo anche gli attuali territori di Buffalora e Rezzato, confinando con Serle, Nuvolera e Virle.\nNel 1438 a Caionvico Niccol\u00f2 Piccinino riun\u00ec il suo esercito per sferrare l'attacco contro Brescia, che per\u00f2 and\u00f2 in fumo per l'intervento di Scaramuccia da Forl\u00ec, e il 18 ottobre 1515 ospit\u00f2 il Consiglio provvisorio di Brescia formato dagli esuli, fedeli a Venezia.\nTutt'oggi a Caionvico sono presenti alcune case quattrocentesche oltre ad alcune costruzioni di carattere agricolo che per\u00f2 hanno subito dei restauri nel corso del tempo che ne hanno stravolto le caratteristiche originali.\nIl quartiere ospita anche una fabbrica di cannoni fondata nel 1807 dal governo di Napoleone.\nNel 1928 il comune di Caionvico fu unito ai comuni di Botticino Mattina e Botticino Sera, a formare il nuovo comune di Botticino.\nTuttavia, dopo solo pochi mesi, il centro abitato fu scorporato dal comune di Botticino e aggregato alla citt\u00e0 di Brescia.\nCultura.\nScuole.\nNell'abitato di Caionvico \u00e8 presente la sede della scuola primaria e secondaria della circoscrizione est della citt\u00e0 di Brescia."}
{"id": "2060980", "revid": "729019", "url": "https://it.wikipedia.org/wiki?curid=2060980", "title": "Epiglottite", "text": "Per epiglottite in campo medico, si intende l'infiammazione dell'epiglottide\nEpidemiologia.\nColpisce prevalentemente in et\u00e0 pediatrica, dai 2 ai 7 anni, in alcuni paesi in tempi recenti si mostra maggiormente negli adulti.\nSintomatologia.\nL'esordio \u00e8 caratteristicamente improvviso: i bambini presentano faringodinia, scialorrea, disfagia dolorosa e febbre elevata, a carattere settico (39-40 \u00b0C). La compromissione dello stato generale \u00e8 marcata, fino a veri e propri stati di \"shock\" tossico. Si sviluppa, pi\u00f9 o meno rapidamente, un progressivo distress respiratorio, con dispnea, stridore inspiratorio, tachipnea. Altrettanto tipica \u00e8 l'assunzione di una posizione obbligata: a sedere, in posizione eretta, con collo, capo e mandibola tesi in avanti. La voce \u00e8 afona, la tosse, quando presente, \u00e8 modesta.\nAll'esame obiettivo si osserva il tipico \"tirage\" (accentuazione inspiratoria dei rientramenti a livello giugulare, intercostale ed epigastrico), con calo del rumore respiratorio (il bambino ha difficolt\u00e0 a ventilare, a causa dell'ostacolo al livello laringeo) e ronchi all'auscultazione.\nEziologia.\nL\"'Haemophilus influenzae\" tipo b \u00e8 il responsabile dell'infiammazione in tempi pre-vaccinazione, ma gli adulti rimangono a rischio di infezione. Complicanza \u00e8 la polmonite.\nAltri patogeni responsabili possono essere \"Staphylococcus aureus\" e \"Streptococcus pneumoniae\", ma anche \"Streptococcus pyogenes\".\nDiagnosi.\nLa procedura fondamentale \u00e8 la laringoscopia, che deve essere eseguita solo in presenza di rianimatori: in condizioni di epiglottite, infatti, la procedura pu\u00f2 determinare lo spasmo riflesso della glottide, con conseguente insufficienza respiratoria acuta.\nDiagnosi differenziale.\nBisogna differenziarlo dall'edema angioneurotico e dalla laringite acuta ipoglottica.\nComplicanze.\nComplicanze dell'epiglottite sono:\n- Atelettasie focali\n- Polmoniti\n- Encefalopatia ipossico-ischemica\n- Edema polmonare\n- Sindrome da shock tossico\n- Pneumotorace\nTerapia.\nSpesso si necessita dell'intubazione, si somministrano ceftriaxone o ampicillina, e altri antibiotici in intravena."}
{"id": "2060982", "revid": "28592", "url": "https://it.wikipedia.org/wiki?curid=2060982", "title": "Scisma del 1089", "text": ""}
{"id": "2060995", "revid": "2196166", "url": "https://it.wikipedia.org/wiki?curid=2060995", "title": "Monastero di Micy", "text": "L'abbazia di Saint-Mesmin de Micy o semplicemente Micy, \u00e8 un'abbazia nei pressi di Orl\u00e9ans, in corrispondenza della intersezione tra il fiume Loira e il Loiret, nel territorio dell'attuale comune di Saint-Pryv\u00e9-Saint-Mesmin. Venne completamente demolita nel 1792, durante la Rivoluzione francese.\nStoria.\nFu fondata intorno al 501 per opera di Sant'Euspicio e di suo nipote San Massimino di Micy, grazie a una donazione del re franco Clodoveo I. Oltre al terreno su cui venne fondato il monastero, il sovrano franco don\u00f2 i privilegi dei territori di Chaingy e di Ligny, oltre ai diritti derivanti delle rive del Loiret per tutta la sua lunghezza, compresa una miniera di sale. Fu cos\u00ec che nacque un \"Miciacum\" o \"Sanctus Maximus Miciacensis\", un monastero che divenne ben presto una fonte prolifica di studiosi e missionari, della cui opera benefici\u00f2 la popolazione circostante. Il monastero diede poi vita ad una importantissima biblioteca che ben presto divenne una delle pi\u00f9 importanti della sua epoca.\nSubito dopo la sua fondazione il monastero ebbe un illustre ospite nella persona di Leonardo di Noblac, figlio di nobili franchi, che si ritir\u00f2 in preghiera dopo aver abbandonato la corte del sovrano dei Franchi insieme al fratello Liotardo. Dopo la morte del fondatore Massimino, l'abbazia fu guidata dall'abate Avito, che la amministr\u00f2 per lungo tempo fino a quando non decise di partire alla ricerca di un luogo pi\u00f9 solitario, si trasfer\u00ec in una foresta nei pressi di Ch\u00e2teaudun dove condusse una vita da eremita.\nIntorno al 590 il visconte di Orl\u00e9ans, di nome Agylus, inseguendo un suo servo in fuga, venne fermato miracolosamente permettendo al fuggiasco di trovare asilo nella grotta dove era sepolto il corpo di San Massimino. Dopo aver rinunciato ai suoi diritti sull'uomo, Agylus fece dono di parte delle sue terre all'Abbazia di Micy e in parte all'Abbazia di Saint-Ay.\nAlla fine dell'VIII secolo il vescovo di Orl\u00e9ans introdusse nel monastero la regola benedettina, ma tuttavia questa riforma non contribu\u00ec ad evitare un lungo periodo di decadenza dell'abbazia iniziato con le razz\u00ece dei Normanni e proseguito fino alla Guerra dei Cent'Anni. Nel 1792, durante la Rivoluzione francese, ci\u00f2 che restava dell'edificio dell'abbazia fu definitivamente raso al suolo."}
{"id": "2060997", "revid": "11497", "url": "https://it.wikipedia.org/wiki?curid=2060997", "title": "Santi ind\u00f9", "text": ""}
{"id": "2060999", "revid": "287204", "url": "https://it.wikipedia.org/wiki?curid=2060999", "title": "Mirach", "text": "Mirach (\u03b2 And / \u03b2 Andromedae / Beta Andromedae) \u00e8 una stella nella costellazione di Andromeda, la seconda per luminosit\u00e0 dopo Alpheratz.\nIl nome Mirach, cos\u00ec come i suoi derivati Merach, Mirac, Mirak e Mirar, provengono dall'arabo \u0627\u0644\u0645\u0631\u0627\u0642 al-maraqq, che significa \"la schiena\". Nell'astronomia araba veniva descritta anche come il \"lato destro di Andromeda\" e chiamata \"Al Janb al Musalsalah\", \"il lato delle donne incatenate\".\nOsservazione.\n\u03b2 Andromedae \u00e8 posizionata a nord-est del \"Quadrato di Pegaso\", ed \u00e8 una stella situata nell'emisfero boreale. La sua posizione moderatamente boreale fa s\u00ec che questa stella sia osservabile specialmente dall'emisfero nord, in cui si mostra alta nel cielo nella fascia temperata; dall'emisfero australe la sua osservazione risulta invece pi\u00f9 penalizzata, specialmente al di fuori della sua fascia tropicale, sebbene sia visibile da tutti gli osservatori posti a nord di 54\u00b0 S. La sua magnitudine pari a +2,1 le permette di essere facilmente individuata anche da centri urbani di dimensioni medie.\nIl periodo migliore per la sua osservazione nel cielo serale ricade nei mesi compresi fra settembre e febbraio; nell'emisfero nord \u00e8 visibile anche per un periodo maggiore, grazie alla declinazione boreale della stella, mentre nell'emisfero sud pu\u00f2 essere osservata solo durante i mesi della tarda primavera e inizio estate australi.\nLa galassia NGC 404, conosciuta anche come il \"Fantasma di Mirach\", \u00e8 visibile a 7 arcominuti dalla stella.\nMirach ha pure la particolarit\u00e0 di essere visibile nel cielo notturno tra le due grandi galassie pi\u00f9 vicine alla Terra, quella di Andromeda e quella del Triangolo.\nCaratteristiche fisiche.\nMirach \u00e8 una gigante rossa di classe M0. Ha una massa 3-4 volte quella del Sole ed un raggio ben 90 volte superiore. Con una temperatura superficiale di soli 3800 K, non \u00e8 lontana dal concludere la propria esistenza come nana bianca. La sua luminosit\u00e0 varia da magnitudine +2,01 a +2,1 ed \u00e8 pertanto classificata come sospetta variabile semiregolare.\nMirach ha una debole compagna di magnitudine 14 separata di almeno 1700 UA, oltre 40 volte la distanza media tra il Sole e Plutone. Vista dai dintorni della compagna, Mirach apparirebbe pi\u00f9 luminosa di 120 lune piene."}
{"id": "2061001", "revid": "161273", "url": "https://it.wikipedia.org/wiki?curid=2061001", "title": "Beta Andromedae", "text": ""}
{"id": "2061003", "revid": "92723", "url": "https://it.wikipedia.org/wiki?curid=2061003", "title": "Diocesi di Erdonia", "text": "La diocesi di Erdonia (in latino: \"Dioecesis Herdonitana\") \u00e8 una sede soppressa e sede titolare della Chiesa cattolica.\nStoria.\n\"Herdonia\", sulla via Traiana tra \"Aecae\" e \"Canusium\", corrispondente all'odierna Ordona, \u00e8 stato un importante municipio romano, che conobbe la sua massima fase di sviluppo e prosperit\u00e0 in et\u00e0 imperiale. La citt\u00e0 \u00e8 stata oggetto, dal 1962, di una intensa campagna di scavi guidata dall'archeologo belga Joseph Mertens, che tuttavia non ha ancora messo in luce \u00abelementi probanti per individuare come sicuramente cristiane alcune evidenze archeologico-monumentali che possano confermare la cristianizzazione del centro\u00bb.\nHerdonia cristiana \u00e8 menzionata per la prima volta nell\"'Itinerarium Burdigalense\" dal \"pellegrino di Bordeaux\" nel suo viaggio di ritorno dalla Terrasanta. La testimonianza certamente pi\u00f9 importante \u00e8 quella del Martirologio geronimiano, la cui parte pi\u00f9 antica risale alla prima met\u00e0 del V secolo. Al 1\u00ba settembre sono ricordati due martiri, Felice e Donato di \"Hardonia in Apulia\"; lo stesso giorno i medesimi santi sono ricordati anche in Africa, a Cartagine e a Tuniza. \u00abLa critica \u00e8 concorde nel ritenere Felice e Donato martiri africani \"importati\" nell'ambito di quei fitti rapporti documentati, anche a livello agiografico, tra Italia meridionale e Africa\u00bb.\nI due martiri sono menzionati al 1\u00ba settembre in una \"Passione dei 12 fratelli\" della seconda met\u00e0 dell'VIII secolo, dove si accenna al fatto che le reliquie dei due santi, che avrebbero subito il martirio a \"Sentianum\" e non a Herdonia, furono traslate da san Marco, vescovo di Eca, nella sua citt\u00e0 episcopale. Il luogo diverso del martirio, rispetto a quanto dice il martirologio geronimiano, potrebbe spiegarsi, secondo Otranto, col fatto che quando fu composto il racconto agiografico si era persa la memoria sia dei due santi sia di Herdonia, citt\u00e0 entrata in crisi dal IV secolo e distrutta durante la guerra greco-gotica e l'invasione longobarda. Il riferimento a san Marco di Eca si pu\u00f2 addebitare al \u00abfatto che all'epoca di composizione della \"Passio\", la diocesi di Herdonia non esisteva pi\u00f9 da tempo ed \u00e8 probabile che il suo territorio fosse inglobato nella diocesi di Aeca\u00bb.\nIncerte sono le notizie sulla nascita e la diffusione del cristianesimo a Herdonia, che deve essersi presumibilmente affermato con i primi insediamenti cristiani del territorio, cos\u00ec come nelle vicine Eca e Canosa. Inoltre Herdonia, assieme a Eca e Brindisi, sono le uniche citt\u00e0 pugliesi ricordate nel martirologio geronimiano.\nUn solo vescovo \u00e8 attribuito con certezza alla diocesi di Herdonia. Alla fine del V secolo Saturnino di Erdonia prese parte al concilio romano celebrato il 1\u00ba marzo 499 da papa Simmaco per regolare la questione dell'elezione del vescovo di Roma dopo lo scisma che si era prodotto qualche mese prima nella Chiesa romana con l'elezione di due vescovi, Simmaco e Lorenzo. Saturnino appare come ultimo firmatario degli atti del concilio, \u00absegno, questo, che Saturnino e la sua diocesi non rivestivano certamente un ruolo di primo piano tra i vescovi intervenuti e le sedi episcopali da loro rappresentate\u00bb Negli altri due concili simmachiani del 501 e del 502 non appare pi\u00f9 n\u00e9 Saturnino n\u00e9 alcun altro vescovo di Herdonia.\nFerdinando Ughelli, nella sua \"Italia sacra\", aggiunge un vescovo san Leone di Herdonia, \"\u00abqui primus dicitur datus Herdonitanis Antistes\u00bb\". Non si conosce nulla di questo vescovo e il suo nome non appare negli \"Acta sanctorum\" dei Bollandisti. All'epoca di Ughelli (XVII secolo), esisteva una chiesa intitolata a questo santo, celebrato il 12 gennaio.\nOtranto conclude che\nDal 2004 Erdonia \u00e8 annoverata tra le sedi vescovili titolari della Chiesa cattolica; dal 10 ottobre 2019 il vescovo titolare \u00e8 Gerardo Joseph Colacicco, vescovo ausiliare di New York."}
{"id": "2061004", "revid": "363629", "url": "https://it.wikipedia.org/wiki?curid=2061004", "title": "Presidente eletto", "text": "Il presidente eletto \u00e8 un politico candidato a una carica presidenziale che \u00e8 stato eletto, ma che non ha ancora assunto formalmente l'incarico poich\u00e9 questo \u00e8 ancora ricoperto dal presidente uscente.\nQuesto termine viene usato, a seconda del tipo di governo del Paese, anche per il primo ministro, il sindaco o il governatore eletti tramite votazioni.\nUsi nel mondo.\nFrancia.\nIn Francia, solo di recente \u00e8 stato usato il termine \"pr\u00e9sident \u00e9lu\", perch\u00e9 il tempo che intercorre tra l'elezione del nuovo presidente e l'assunzione ufficiale della carica \u00e8 di circa dieci giorni.\nFran\u00e7ois Hollande, eletto il 6 maggio 2012 e incaricato il 15 maggio, \u00e8 stato invitato l'8 maggio dal presidente uscente Nicolas Sarkozy, al tempo ancora in carica, per partecipare alle cerimonie in qualit\u00e0 di presidente eletto.\nRussia.\nNella Federazione russa le elezioni presidenziali sono tenute solitamente nel mese di marzo, eleggendo il nuovo presidente che assume ufficialmente la carica il 7 maggio successivo.\nStati Uniti.\nNegli Stati Uniti i membri del Collegio elettorale (detti anche grandi elettori) vengono eletti dal popolo all'inizio del mese di novembre ogni quattro anni. Nel mese di dicembre questi eleggono il nuovo presidente degli Stati Uniti, che infine assume la carica il 20 gennaio dell'anno successivo. Durante questo periodo il presidente uscente viene spesso definito come \u00ab\"lame duck\"\u00bb (letteralmente \"anatra zoppa\"), in quanto generalmente il suo potere viene considerato nei fatti limitato.\nCostituzionalmente si parla in questo caso di \"presidente eletto\" solo dopo che questo sia stato scelto dal Collegio elettorale, sebbene comunemente la persona scelta nelle elezioni generali di novembre venga gi\u00e0 chiamato \"presidente eletto\" prima che il collegio si riunisca, pur essendo tale interpretazione poco accurata."}
{"id": "2061005", "revid": "729019", "url": "https://it.wikipedia.org/wiki?curid=2061005", "title": "Acquedotto Nicolay", "text": "L'acquedotto Nicolay \u00e8 stata una storica azienda che dalla met\u00e0 dell'Ottocento agli anni novanta del Novecento ha gestito parte delle fonti di approvvigionamento idrico della citt\u00e0 di Genova.\nStoria.\nDurante i lavori di scavo della galleria ferroviaria dei Giovi, nel 1853, il cavalier Paolo Antonio Nicolay si accorse di abbondanti infiltrazioni del torrente Scrivia e pens\u00f2 che fosse opportuno raccogliere queste acque, utilizzando la galleria in costruzione, e cos\u00ec farle giungere a Genova. Lo scopo era quello di fornire l'acqua potabile la citt\u00e0 di Genova, per il cui fabbisogno idrico non era pi\u00f9 sufficiente l'acquedotto storico.\nLa Compagnia del Nuovo Acquedotto si costitu\u00ec nel 1853. Il capitale era di sei milioni di lire sarde, sottoscritto in misura rilevante da investitori francesi, ma anche da ambienti finanziari ed armatoriali genovesi.\nQuesto fu solo l'atto formale, perch\u00e9 l'inizio della costruzione delle opere idriche avvenne un anno dopo, quando il primo governo Cavour formalizz\u00f2 la concessione al cavaliere Paolo Antonio Nicolay di derivare le acque dello Scrivia e soprattutto di far passare la condotta attraverso la galleria dei Giovi.\nNel 1854 l'acqua arriv\u00f2 a Genova.\nErano gli anni del tumultuoso sviluppo industriale che avvenne nei grandi stati unitari (Regno Unito e Francia) e in misura seppur minore, anche nel Regno di Sardegna del quale Genova faceva parte dopo il Congresso di Vienna del 1815.\nI primi decenni di attivit\u00e0 dell'acquedotto furono caratterizzati da molteplici difficolt\u00e0: finanziarie, per la mole degli investimenti necessari per posare le condotte che dalla Val Polcevera dovevano arrivare nel centro di Genova; tecniche, perch\u00e9 occorreva acquistare dall'estero le grandi condotte in ghisa che nessuno produceva localmente; economiche, poich\u00e9 le opere realizzate in tempi considerevolmente lunghi tardavano a dare il ritorno economico che gli azionisti si erano ripromessi. Infatti, fino al 1863 la societ\u00e0, ribattezzata Compagnia dell'Acquedotto Nicolay, non distribu\u00ec dividendi e poi lo fece in modo irregolare.\nDopo il completamento dell'acquedotto principale, alla fine dell'Ottocento, l'impresa non costru\u00ec nuove opere idriche per decenni, ma si limit\u00f2 a migliorare l'unico impianto esistente.\nNel 1893 era scoppiata l'ultima grande epidemia di colera a Genova e ne fu data la colpa al fatto che l'acquedotto scorresse libero nella galleria dei Giovi. Cos\u00ec fu costruita una nuova galleria attraverso i Giovi, separata da quella ferroviaria.\nNel 1918, a causa anche del diffondersi di gravi malattie infettive (la terribile influenza spagnola) inizi\u00f2 la costruzione di un impianto di filtrazione e trattamento delle acque provenienti dallo Scrivia. \nL'impianto fu costruito a Montanesi nel comune di Mignanego e fu realizzato secondo i pi\u00f9 moderni criteri di potabilizzazione allora in auge. Tra questi ricordiamo un progetto, mai divenuto realt\u00e0, di un impianto di disinfezione a raggi ultravioletti.\nNegli anni del secondo dopoguerra la societ\u00e0 fu impegnata non solo nell'opera di ricostruzione degli impianti danneggiati dai bombardamenti, ma anche nell'ammodernamento di tutte le linee principali.\nNel 1956 il controllo della societ\u00e0 fu acquisito dal rivale Acquedotto De Ferrari Galliera.\nNegli anni 1970-1980 furono realizzate nuove grandi opere: la diga sul torrente Busalletta (lago della Busalletta) che ha un invaso di 4.500.000 m3 e un nuovo impianto di filtrazione a Mignanego in sostituzione del precedente. In questo periodo il Nicolay aveva il 15% del mercato dell'acqua potabile genovese, rispetto al 45% del De Ferrari Galliera ed al 40% dell'AMGA.\nL'Acquedotto Nicolay S.p.A., proprio perch\u00e9 la sua principale fonte di derivazione era il torrente Scrivia, andava soggetto, durante i periodi estivi nei quali la siccit\u00e0 si presentava particolarmente prolungata, a dover ridurre la propria erogazione; cos\u00ec non era infrequente il caso di parziali razionamenti nella distribuzione.\nAlternando l'uso delle due fonti (torrente e diga) a seconda della situazione idrica, si raggiunse un equilibrio di risorse che permise di fronteggiare anche i periodi di maggior difficolt\u00e0, come nel 1990, quando a Genova solo gli utenti del Acquedotto Nicolay non sono stati soggetti al razionamento idrico.\nNel 2006 la societ\u00e0 \u00e8 stata interessata da una fusione nella Mediterranea delle acque, la societ\u00e0 che incorpora anche la \"Genova Acque\" (ex AMGA) e l'Acquedotto De Ferrari Galliera e che fa parte del gruppo Iren, per la gestione dell'acqua potabile a Genova."}
{"id": "2061009", "revid": "56588", "url": "https://it.wikipedia.org/wiki?curid=2061009", "title": "Sede titolare di Erdonia", "text": ""}
{"id": "2061010", "revid": "119352629", "url": "https://it.wikipedia.org/wiki?curid=2061010", "title": "Abitante equivalente", "text": "Con abitante equivalente (AE), o carico organico specifico, viene indicata, nel campo dell'ingegneria sanitaria, la quantit\u00e0 di sostanze organiche biodegradabili, derivate da un'utenza civile o assimilabile a questa, convogliate in fognatura nell'arco temporale di un giorno (24 ore) cui corrisponde una richiesta biochimica di ossigeno a 5 giorni (120 ore) pari a 60 grammi di O2 al giorno (D.Lgs. 152/06 art. 74-Definizioni).\nUn abitante equivalente corrisponde anche ad una domanda chimica di ossigeno COD di 130 grammi di O2 al giorno o ad un volume di scarico di 200 litri di refluo per abitante al giorno (d * \u03b1 = 200 vedere calcolo carico idraulico) facendo riferimento al valore pi\u00f9 alto (D.P.G.R. 28/R/03).\nRappresenta l'unit\u00e0 di misura basilare per il dimensionamento e la scelta dell'idoneo sistema di depurazione delle acque reflue domestiche e/o assimilate; infatti per dimensionare correttamente i sistemi di trattamento dei reflui, sarebbe necessario valutare l'effettiva produzione di liquame dei centri urbani generati dalle abitazioni e/o alle attivit\u00e0 produttive o di servizio. Quando tale strada \u00e8 impraticabile, si preferisce far riferimento al numero di abitanti equivalenti. L'abitante equivalente \u00e8 convenzionalmente definito come la quantit\u00e0 di carico inquinante biodegradabile prodotto ed immesso in fognatura da un abitante stabilmente residente nel centro urbano nell'arco della giornata. Pertanto nel campo depurativo, 1 abitante residente corrisponde ad 1 abitante equivalente. Ma nella rete fognaria di un centro urbano, di solito non vengono convogliati i soli liquami di origine domestica ma anche quelli derivanti da altri tipi di utenze (i cui scarichi sono assimilabile dal punto di vista qualitativo a quelle domestiche), quali quelle dovute alle attivit\u00e0 commerciali; la valutazione del relativo carico inquinante \u00e8 ottenuto mediante l'individuazione di una \"popolazione fittizia\" che \u00e8 capace di produrre un carico organico biodegradabile complessivamente equivalente a quello posseduto dalle acque reflue di natura non domestica.\nIl carico organico generato dal numero totale di abitanti equivalenti (residenti + fittizi) \u00e8 quello che deve essere trattato nell'impianto di depurazione a servizio del generico abitato.\nCaratteristiche dei liquami domestici.\nI liquami domestici contengono principalmente sostanze organiche in gran parte soggette alla decomposizione biologica.\nUn liquame domestico \u00e8 caratterizzato da un valore del carico idraulico e da un valore del carico organico e tali parametri sono alla base del dimensionamento di un impianto di depurazione.\nIl carico idraulico rappresenta la quantit\u00e0 di acqua reflua che viene scaricata in fogna nera, di solito espressa in m3, nell'arco di tempo di un giorno (24 ore), quindi il carico idraulico si misura in m3 di refluo/giorno .\nLa portata di scarico domestica \u00e8 connessa, ma non coincidente, con quella distribuita dalla rete di distribuzione idrica urbana; le differenze possono essere determinate da cause quali:\nPertanto non tutta l'acqua che viene immessa nella rete di distribuzione giunge agli utenti e poi da questi viene convogliata nella fogna nera. L'aliquota dell'acqua addotta alla rete di distribuzione che non perviene alla fogna nella progettazione viene stimata tra 20 - 40 %. Infatti il valore medio giornaliero dell'acqua convogliata nella fogna nera da un singolo individuo pu\u00f2 essere dedotto da una percentuale della dotazione idrica.\nNel caso di immissioni all'interno del sistema fognante indipendenti dalla rete di distribuzione idrica, quali i fenomeni di infiltrazioni a seguito dell'alto livello della falda freatica o per immissione di acqua pluviale tali valori della portata devono essere tenuti in considerazione nel calcolo del carico idraulico.\nIn assenza di fenomeni massicci di infiltrazione il carico idraulico, nella pratica progettuale, si stima in base all'approvvigionamento dall'acquedotto , e pertanto considerando che ogni abitante mediamente in un giorno scarica in fogna una quantit\u00e0 di acqua pari al 60 - 80 % della sua dotazione (coefficiente di ritorno in fogna).\nIl carico idraulico risulta espresso dalla relazione:\ndove:\nSolo nel caso in cui non sia disponibile il dato analitico di carico organico si fa riferimento ad un valore di \u03b1 * d (volume di scarico specifico) di 200 litri per abitante per giorno. (L.R. Toscana n.20/2006).\nIl carico organico rappresenta il quantitativo di sostanze organiche biodegradabili contenute nei liquami scaricati in fogna nell'arco di tempo di un giorno (24 ore).\nTali sostanze derivano prevalentemente dalle deiezioni umane e dalle acque di scarico delle cucine e sono costituite soprattutto da proteine, carboidrati e grassi.\nLe sostanze organiche sono ricchissime anche di flora batterica che pu\u00f2 comprendere agenti patogeni (es. deiezioni dei malati).\nPer il loro elevato potere inquinante le sostanze organiche devono essere rimosse prima del reinserimento delle acque di scarico nell'ambiente.\nL'entit\u00e0 della rimozione \u00e8 vincolata al recapito finale dell'acqua depurata, in funzione del potere autodepurante del recapito finale (es. pi\u00f9 spinta nei laghi dove c'\u00e8 il pericolo di eutrofizzazione).\nIl carico organico risulta espresso dalla relazione:\ndove:\nPertanto per il dimensionamento corretto di un impianto di depurazione, si deve fare riferimento all'effettiva produzione di liquame da smaltire.\nNella pratica, quasi sempre, non risulta possibile effettuare rilevazioni dirette delle caratteristiche degli scarichi da trattare, questo \u00e8 il caso di centri urbani non ancora dotati di impianto di depurazione, pertanto \u00e8 necessario procedere a valutazioni indirette che nel campo urbano corrispondono all'apporto procapite di carico organico detto carico organico specifico.\nInfatti, poich\u00e9:\nla misura dell'O2 consumato durante l'attivit\u00e0 degradativa delle sostanze organiche presenti in soluzione da parte dei batteri aerobi consente di valutare il carico inquinante di un refluo.\nDeterminazione della concentrazione del carico organico.\nFogna nera separata.\nNel caso di fogne urbane non a servizio di attivit\u00e0 industriale, la concentrazione del carico organico si determina nel seguente modo.\nIl carico organico, cio\u00e8 la quantit\u00e0 di sostanze organiche inquinanti biodegradabili prodotta giornalmente dall'intera cittadinanza servita dal depuratore, viene misurata indirettamente tramite il quantitativo di O2 necessario affinch\u00e9 i batteri aerobi possano degradare le sostanze organiche biodegradabili presenti, nell'arco di tempo di 5 giorni.\nIl carico organico specifico, rappresenta la massa di inquinanti biodegradabili prodotta in un giorno (24 ore) da un abitante equivalente AE, ed \u00e8 espressa in g di O2/(abitante * giorno).\nIl suo valore di riferimento c, secondo il Decreto Legislativo 3 aprile 2006 n. 152, \"Norme in materia ambientale\",(art. 74), \u00e8 dato dall'equivalenza:\nIl carico organico di un liquame che giunge all'impianto di trattamento delle acque reflue in un giorno (24 ore), \u00e8 dato dal carico organico specifico moltiplicato per la popolazione residente (Pr).\n CO = c * Pr (g di O2/giorno)\n CO = c * Pr / 1.000 (kg di O2/giorno)\ndove:\nIl carico idraulico specifico, \u00e8 il volume di acqua reflua prodotta in un giorno da un abitante. Tale valore, dato dal prodotto della dotazione idrica (in l/(abitante*giorno)) per il coefficiente di afflusso in fogna pari a 0,6-0,8 (adimensionale) diviso 1.000 (1.000 l = 1 m3), si misura in m3/(abitante * giorno).\nIl carico idraulico, cio\u00e8 il volume di acqua reflua prodotta giornalmente dall'intera cittadinanza servita dal depuratore, si misura in m3/giorno e si pu\u00f2 calcolare moltiplicando il carico idraulico specifico per la popolazione, oppure nota la portata nera media (l/s) moltiplicandola per il numero di secondi giornaliero (86.400 s = 1 giorno) e dividendo per 1.000 per portarla in m3.\nConoscendo il carico organico e il carico idraulico possiamo calcolare il BOD o BOD5 delle acque reflue da trattare nell'impianto:\ndove:\ncon:\nScarichi delle attivit\u00e0 cittadine non domestiche.\nLa fognatura oltre ad accogliere le acque reflue prodotte dalle attivit\u00e0 domestica, convoglia anche quelli di origine non domestica prodotti da attivit\u00e0 - comprese quelle legate alla microindustria - operanti all'interno del tessuto urbano (ospedali, alberghi, caserme, scarichi di attivit\u00e0 artigianali ed industriali ecc.), ma assimilabili, dal punto di vista qualitativo al metabolismo umano o ad attivit\u00e0 domestiche ed in cui gli inquinanti sono costituiti prevalentemente da sostanze biodegradabili.\nCome abbiamo gi\u00e0 visto, il carico organico specifico fornito dalla normativa \u00e8 pari a 60 g di O2/(ab.giorno).\nIn realt\u00e0 il carico organico specifico riferito agli scarichi puramente domestici, per le condizioni di vita europee, \u00e8 pari a circa 40 g di O2/(ab.giorno); la normativa porta tale valore a 60 g di O2/(ab.giorno) per tenere in considerazione proprio il contributo dei servizi pubblici e delle piccole attivit\u00e0 produttive operanti all'interno del nucleo urbano - \"nel valore di normativa sono esclusi per\u00f2 i contributi delle industrie collegate alle fogne urbane il cui valore deve essere calcolato caso per caso\" - .\nPertanto il relativo carico organico biodegradabile \u00e8 ricompreso nella relazione vista precedentemente:\nPopolazione fluttuante.\nAlcuni abitati sono interessati dal fenomeno del pendolarismo per lavoro, studio, turismo \"mordi e fuggi\", per culto religioso, ecc.\nIn questo caso si parla di \"popolazione fluttuante giornaliera\" (Pfg)che ha la caratteristica di non pernottare nell'abitato di interesse ma rientrare nel centro urbano di appartenenza alla fine della giornata .\nla stima del relativo carico inquinate deve essere sottratta dal comune di partenza e aggiunta nel comune di arrivo.\nL'incidenza dell'incremento di carico organico dovuto a questa tipologia di popolazione la si ottiene moltiplicando i dati di questa popolazione per prefissati pesi.\nIl Piano di Tutela delle Acque della Puglia ad esempio indica i seguenti valori/pesi:\npertanto la popolazione equivalente dovuta alla popolazione fluttuante giornaliera (Pefg) vale:\ndove:\nNei centri balneari-montani, nelle citt\u00e0 d'arte, ecc. si deve considerare anche l'incremento di popolazione dovuto al turismo stagionale - \"popolazione fluttuante stagionale\"Pfs.\nIn questo caso l'incremento del carico organico lo si ottiene partendo da dati relativi:\nAnche i questo caso le presenze stimate devono essere moltiplicate per dei pesi.\nIl Piano di Tutela della acque della Puglia ad esempio utilizza per le presenze alberghiera peso 1 mentre per le seconde case peso 0,8 per tenere conto che, mediamente, non tutte le abitazioni secondarie sono abitate contemporaneamente.\nPertanto la popolazione equivalente dovuta alla popolazione fluttuante stagionale (Pefs) vale:\ndove:\nla somma della popolazione residente e di quella equivalente fluttuante stagionale e giornaliera viene denominato abitanti equivalenti totali urbani (AETU), che moltiplicato per il carico organico specifico di normativa mi d\u00e0 il carico organico che essere depurato nell'impianto di depurazione a servizio del generico abitato.\nPer il calcolo del carico organico dovuto alla popolazione residente e fluttuante (giornaliera e stagionale), per la determinazione della popolazione di riferimento in letteratura esistono formule pi\u00f9 semplificate come la seguente:\ndove:\nFognatura unitaria.\nQualora la fognatura servita dal depuratore dovesse essere di tipo unitario, cio\u00e8 dimensionata per accogliere anche l'acqua pluviale e di lavaggio delle strade, si dovranno prevedere tutti quegli accorgimenti tali da garantire che all'impianto pervenga una portata liquida non superiore a quella massima prevista dall'impianto per poter sfruttare al meglio la potenzialit\u00e0 dello stesso.\nInfatti a seguito di fenomeni atmosferici la portata in ingresso all'impianto, pu\u00f2 essere molto pi\u00f9 elevata della portata media nera (anche 100-150 volte) e risulta impensabile trattarla nell'impianto.\nUna degli accorgimenti adottati \u00e8 la presenza degli scaricatori di piena a monte dell'impianto, in modo da ridurre la portata da trattare.\nIn questo caso per\u00f2 bisogna determinare la portata sfiorata per evitare l'inquinamento del corpo ricettore, trattandosi di acque reflue non trattate.\nScarichi industriali.\nLa fognatura urbana pu\u00f2 anche accogliere le acque reflue originate da piccole, medie e grandi industrie presenti nel territorio comunale, ma di norma ubicate all'esterno del tessuto urbano.\nIn questo caso si fa riferimento ad una popolazione fittizia, capace di generare lo stesso carico organico prodotto dall'attivit\u00e0 industriale, pari a:\ndove:\nPoich\u00e9 il COind \u00e8 difficilmente valutabile se non a seguito di laboriose indagini dirette, non sempre attuabili, spesso si fa riferimento al coefficiente di popolazione equivalente ci espresso in a.e./addetto.\nTali valori variano in funzione delle attivit\u00e0 industriali e delle unit\u00e0 lavorative impiegate e sono alla base per la determinazione del carico organico generato dalle attivit\u00e0 industriali/commerciali.\nIl piano regionale di risanamento delle acque della Lombardia riporta ad esempio:\nPertanto nota la tipologia di attivit\u00e0 e il numero di addetti (A) si ottiene il carico organico generato dalla singola azienda:\nLa sommatoria di tutti questi valori dovuti alle varie attivit\u00e0 servite dal depuratore cittadino danno il carico organico generato dalle industrie.\nSommando all'AETU anche queste aliquote si determinano gli abitanti equivalenti totali (AET), cio\u00e8 il complesso delle acque reflue, comprensive di tutte le attivit\u00e0 industriali presenti sul territorio comunale.\nIn questo modo per\u00f2 si pu\u00f2 valutare soltanto la componente biodegradabile dello scarico industriale e pertanto si tiene conto solo in misura parziale del reale apporto inquinante di questo.\nAnche sulla frazione organica biodegradabile, l'uso del BOD in campo industriale, pu\u00f2 portare a errori di valutazione macroscopici poich\u00e9 nello scarico industriale:\nNonostante questi limiti, il BOD in campo industriale viene utilizzato perch\u00e9 consente di confrontare l'entit\u00e0 dell'inquinamento dovuto alle attivit\u00e0 produttive con quelle dovuto alle attivit\u00e0 urbane.\nNei centri urbani con importanti poli industriali il carico inquinante industriale pu\u00f2 avere un elevato impatto sul depuratore cittadino, pertanto gli scarichi della microindustria manufatturiera (numero di addetti minore di 6 e scarichi assimilabili alle attivit\u00e0 domestiche) possono essere immessi tal quali nella fognatura urbana previa autorizzazione del gestore del servizio idrico integrato, per le industrie con un numero di addetti superiore a 6 o comunque in presenza di scarichi non assimilabili alle attivit\u00e0 domestiche, le industrie dovrebbero essere dotate di depuratori privati i cui reflui trattati, solo in alcuni casi - compatibilit\u00e0 con le potenzialit\u00e0 del depuratore e col il ciclo depurativo biologico - possono essere convogliati nella fogna cittadina.\nIn questi casi la normativa fissa i valori limite di emissione degli scarichi industriali in fognatura - tabella 3 dell'Allegato 5 alla parte III del decreto 152/06 - che prevede tra l'altro una concentrazione di BOD5 \u2264 250\u00a0mg/l.\nPertanto, dopo i pretrattamenti il carico organico di origine industriale da trattare ancora nel depuratore cittadino si calcola nel seguente modo:\ndove:\npertanto la popolazione equivalente industriale vale:\nche risulta molto minore di quella calcolato con il metodo precedente per il quale non si prevede alcun pretrattamento\nCalcolo del numero di abitanti equivalenti per piccoli impianti.\nPer impianti di depurazione a servizio di piccoli centri per i quali risulta difficile individuare il numero di a.e. secondo la procedura summenzionata, \u00e8 conveniente determinare il carico in AE sulla base delle dimensioni volumetriche dell'insediamento e sul suo numero dei vani, e la loro destinazione.\nA tal fine si pu\u00f2 procedere nel seguente modo:\nIn merito ai soli abitanti residenti e fluttuanti vale di regola la seguente equivalenza:\noppure considerando il numero di case di civile abitazione ci si pu\u00f2 basare sulla superficie lorda/volume dell'edificio:\no sul conteggio dei posti letto in base alla superficie delle camere da letto:\nPer il calcolo della popolazione fittizia in base alla tipologia di utenze esistono diverse tipologie di equivalenze come ad esempio le seguenti:\noppure in base alla superficie delle camere da letto:\noppure in base alla superficie della sala da pranzo (1 persona occupa 1,20 m2):\ncasi particolari devono essere valutati volta per volta.\nImpianti esistenti.\nPer la determinazione degli abitanti equivalenti che un impianto esistente pu\u00f2 trattare, noto il carico organico influente, si pu\u00f2 far riferimento alla seguente equivalenza:\no alla equivalente: \nNel caso sia noto solo il carico idraulico influente si pu\u00f2 far riferimento alla seguente equivalenza:\nNoti i due valori del carico si pu\u00f2 far riferimento al valore pi\u00f9 alto risultante dall'applicazione delle suddette equivalenze."}
{"id": "2061013", "revid": "116944", "url": "https://it.wikipedia.org/wiki?curid=2061013", "title": "Metauros (fiume)", "text": ""}
{"id": "2061016", "revid": "121837", "url": "https://it.wikipedia.org/wiki?curid=2061016", "title": "Wide Field Planetary Camera 2", "text": ""}
{"id": "2061022", "revid": "709565", "url": "https://it.wikipedia.org/wiki?curid=2061022", "title": "Amazo", "text": "Amazo \u00e8 un androide immaginario dell'universo DC Comics, creato da Gardner Fox e apparso per la prima volta nell'albo \"The Brave and the Bold\" n. 30.\nBiografia del personaggio.\nL'androide \u00e8 inizialmente nemico della Justice League, costruito da uno scienziato terrestre, il Professor Ivo, nella speranza di usare i loro poteri per potersi permeare di immortalit\u00e0. Disattivato dopo il primo scontro con la Lega e rinchiuso nella sala dei trofei del gruppo, Amazo verr\u00e0 riattivato e modificato molte volte nel corso degli anni. In un'occasione l'androide \u00e8 stato riattivato per permettere alla Lega di recuperare i propri poteri e in un'altra quando la Terra viene colpita da una radiazione di sole rosso. Il supercriminale noto come La Chiave in seguito riattiver\u00e0 l'androide nel tentativo di ripristinare la propria statura.\nIvo riattiver\u00e0 Amazo mandandolo contro una versione pi\u00f9 debole della Lega: l'androide riuscir\u00e0 a sconfiggere numerosi eroi prima di essere fermato da Aquaman e Martian Manhunter. Una versione di Amazo verr\u00e0 estratta dalla linea temporale dall'androide Hourman, desideroso di conoscere il suo \"antenato\". Questa versione di Amazo riuscir\u00e0 a copiare i poteri temporali di Hourman, prendendo cos\u00ec il nome di \"Timazo\". Un'altra versione di Amazo si scontrer\u00e0 nuovamente con la Lega nel tentativo di liberare Ivo, ma verr\u00e0 fermata quando Superman, su consiglio di Atomo, dichiarer\u00e0 la Lega sciolta, facendo mancare all'androide la sua funzione principale.\nBatman e Nightwing in seguito si scontreranno con un'altra versione di Amazo, riuscendo a distruggerlo dal momento che l'androide era privo di alcuni poteri. Durante Crisi infinita Amazo far\u00e0 parte di un gruppo di criminali che attaccher\u00e0 Metropolis, venendo distrutto da Black Adam. Ivo in seguito combiner\u00e0 parti di Amazo con del DNA umano per creare un figlio per l'androide, chiamato \"Kid Amazo\". Ivo inoltre scaricher\u00e0 il programma di Amazo nel corpo dell'androide Red Tornado, come piano per permettere al criminale Solomon Grundy di ottenere l'immortalit\u00e0. L'androide si scontrer\u00e0 con la Lega, prima di essere teletrasportato nel circolo gravitazionale della stella rossa Antares.\nPoteri e abilit\u00e0.\nAmazo ha la capacit\u00e0 di assorbire i poteri e capacit\u00e0 di ogni essere vivente tramite il contatto visivo, e possiede in modo permanente i poteri dei membri fondatori della Lega (Flash, Martian Manhunter, Wonder Woman, Aquaman e Lanterna Verde), cosa che lo rende un temuto avversario. Possiede anche la capacit\u00e0 di replicare le armi degli avversari, come l'anello di Lanterna Verde o il lazo di Wonder Woman. In alcune versioni possiede il difetto di assorbire anche le debolezze degli eroi (come la vulnerabilit\u00e0 alla kryptonite di Superman o la debolezza al colore giallo di Lanterna Verde).\nAltri media.\nAmazo compare nella serie animata \"Justice League Unlimited\" in due episodi. Androide alla ricerca del suo senso dell'esistenza, infine sceglie di cercarlo entrando nella Lega.\nCompare anche nel videogioco \"\".\nNella serie TV \"Arrow\" la Amazo \u00e8 la nave del professor Ivo, che in questa incarnazione \u00e8 un ricercatore medico."}
{"id": "2061025", "revid": "599013", "url": "https://it.wikipedia.org/wiki?curid=2061025", "title": "David Zwilling", "text": "Biografia.\nSciatore eclettico, David Zwilling ottenne il suo primo risultato di rilievo in Coppa del Mondo il 6 gennaio 1969 sul difficile tracciato svizzero di Adelboden dove giunse nono in slalom gigante. Due anni dopo sal\u00ec per la prima volta sul podio a Berchtesgaden in Germania Ovest piazzandosi terzo, in gigante, alle spalle dell'elvetico Edmund Bruggmann e del francese Patrick Russel. Lo stesso anno conquist\u00f2 la prima vittoria a \u00c5re, in Svezia, sempre in gigante.\nVenne convocato per gli XI Giochi olimpici invernali di , in Giappone, dove si classific\u00f2 settimo sia in slalom speciale sia in gigante; nel dicembre di quell'anno ottenne l'ultimo successo in Coppa del Mondo, sulle nevi italiane di Madonna di Campiglio.\nNel 1974 partecip\u00f2 ai Mondiali di Sankt Moritz, in Svizzera, aggiudicandosi due medaglie: l'oro in discesa libera e l'argento in slalom. Il 12 gennaio 1975 concluse l'attivit\u00e0 agonistica con il secondo posto in combinata a Wengen dietro all'italiano Gustav Th\u00f6ni.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "2061028", "revid": "125408350", "url": "https://it.wikipedia.org/wiki?curid=2061028", "title": "Booster Gold", "text": "Booster Gold, il cui vero nome \u00e8 Michael Jon Carter, \u00e8 un personaggio dei fumetti DC Comics creato da Dan Jurgens. La sua prima apparizione \u00e8 in \"Booster Gold\" vol. 1 n. 1 (febbraio 1986).\n\u00c8 un supereroe, membro della Justice League proveniente dal XXV secolo. Peculiarit\u00e0 del personaggio \u00e8 il fare il supereroe per professione, ovvero dedicarsi a imprese eroiche (sempre enfatizzate) a scopo di lucro, utilizzando numerosi sponsor e pubblicizzando dei prodotti. Booster \u00e8 sempre accompagnato da Skeets, un robottino dorato sarcastico che lo punzecchia e prende in giro in continuazione.\nEra anche un grande amico di Ted Kord, il secondo Blue Beetle, insieme al quale ha dato vita a numerosi sketch comici durante la gestione di Keith Giffen e J.M. DeMatteis della Justice League International.\nBiografia del personaggio.\nMichael Jon Carter nasce in una famiglia molto povera nel XXV secolo; suo padre aveva ridotto sul lastrico la famiglia a causa di debiti di gioco. Fortunatamente, Michael ebbe la possibilit\u00e0 di frequentare il college grazie ad una borsa di studio ottenuta grazie ai successi nel football. Suo padre, per\u00f2, lo convinse a truccare una partita sulla quale aveva scommesso ma venne scoperto e bandito dal college e dalla possibilit\u00e0 di divenire un professionista. Trovato lavoro come custode in un museo di Metropolis; Michael studi\u00f2 la storia dei grandi eroi del XX secolo, e decise di utilizzare la macchina del tempo di Rip Hunter per cercare fortuna in quel secolo, grazie ad altri manufatti che aveva rubato dal museo.\nAppena arrivato nel nostro tempo, si trov\u00f2 a sventare un complotto organizzato per uccidere il presidente degli Stati Uniti; sfruttando la pubblicit\u00e0 che ne consegu\u00ec, Michael invent\u00f2 il soprannome di Booster Gold e divenne il primo supereroe dedito ai profitti commerciali.\nPer lanciare definitivamente la sua immagine, cerc\u00f2 di unirsi al pi\u00f9 grande team di eroi, la Justice League International: questi inizialmente lo respinsero, non approvando le sue idee e le sue trovate commerciali, ma quando Booster si rivel\u00f2 determinante nello sconfiggere la Gang della Scala Reale, venne ammesso nel team.\nQui fece la conoscenza di colui che diventer\u00e0 il suo pi\u00f9 grande amico: Ted Kord, alias Blue Beetle. Tra i due nacque una profonda amicizia, che si basava sullo stesso (discutibile) senso dello humor e sulle stesse strampalate idee di far soldi sfruttando il nome della JLA.\nDurante lo scontro con l'alieno Doomsday (a cui proprio Booster d\u00e0 il nome, spaventato dalla straordinaria potenza) il suo costume viene distrutto; sar\u00e0 proprio Ted Kord a fornirgliene un altro.\nDurante una battaglia contro una creatura nota come Devastator, Booster viene ferito mortalmente e perde un braccio. Ancora una volta, Blue Beetle viene in suo aiuto, progettando una tuta che agisce come un sistema di supporto alla vita, oltre a replicare i poteri del precedente costume, oltre a fornirlo di un braccio cibernetico in grado di sostituire il braccio che Booster aveva perso.\nBooster guarir\u00e0 da tutte queste ferite soltanto grazie ad un accordo fatto col supercriminale Monarch.\nPoco prima degli eventi di \"Crisi infinita\", Booster Gold indaga sulla sparizione del suo amico Ted Kord; con suo enorme dispiacere scopre che ad ucciderlo fu il loro vecchio amico Maxwell Lord, ex p.r. della Justice League International, che gli rivela di aver sempre odiato i supereroi. Questa scoperta fa perdere a Booster la fiducia in tutti gli eroi, e medita addirittura di tornare al suo secolo d'origine.\nSuccessivamente Booster Gold fa aggregare il nuovo Blue Beetle (Jamie Reyes) in una squadra composta da alcuni dei maggiori eroi per una missione nello spazio capeggiata da Batman, allo scopo di distruggere il satellite seziente Brother Eye: l'intuizione di Booster si rivela azzeccata perch\u00e9 solo lo scarabeo magico di Beetle \u00e8 in grado di rivelarne la posizione, permettendo cos\u00ec alla squadra di eroi di distruggerlo.\nPoteri e abilit\u00e0.\nI poteri di Booster Gold sono tutti di natura tecnologica:"}
{"id": "2061033", "revid": "1543377", "url": "https://it.wikipedia.org/wiki?curid=2061033", "title": "William Stephen Finsen", "text": "Ha scattato molte fotografie del pianeta Marte ed ha scoperto un discreto numero di stelle doppie, sviluppando un sistema interferometrico che permettesse di misurare le binarie strette. \u00c8 stato l'ultimo direttore dello Union Observatory del Sudafrica dal 1957 alla sua chiusura nel 1965.\nA lui \u00e8 stato intitolato un asteroide, 1794 Finsen, e una formazione geologica dell'asteroide 433 Eros, il Finsen Dorsum."}
{"id": "2061037", "revid": "34119", "url": "https://it.wikipedia.org/wiki?curid=2061037", "title": "RIP1", "text": ""}
{"id": "2061038", "revid": "1573940", "url": "https://it.wikipedia.org/wiki?curid=2061038", "title": "Chiesa di Santo Stefano del Monte", "text": "La chiesa di Santo Stefano del Monte \u00e8 una chiesa di Candia Canavese. Essa sorge, isolata, sulla cima di una collina che sovrasta l'abitato del paese, in una posizione panoramica dalla quale si domina il bacino morenico canavesano, con il lago di Candia e sovrastato dalla cerchia alpina. Edificata nell'XI o XII secolo, essa costituisce - dopo il duomo di Ivrea e l'abbazia di Fruttuaria - una delle principali testimonianze dell'architettura romanica nel Canavese.\nStoria e descrizione.\nLe prime notizie documentali sulla chiesa risalgono al 1177, in virt\u00f9 di una bolla redatta in occasione del passaggio della chiesa e dell'annesso priorato in propriet\u00e0 ai canonici dell'Ospizio dei Santi Nicolao e Bernardo di Monte Giove (Gran San Bernardo). \nLa data di fondazione \u00e8 probabilmente ancora precedente, da collocarsi nell'XI secolo, almeno per le parti pi\u00f9 antiche, vale a dire la zona centrale della facciata, che si appoggiava ad una ormai scomparsa torre campanaria, posta lateralmente all'ingresso. Si ipotizza che sulla collina in cui essa fu edificata fossero gi\u00e0 presenti resti di edifici paleocristiani e finanche romani.\nLa struttura architettonica.\nLa chiesa ha una struttura in mattoni e ciottoli di fiume ed un aspetto alquanto spoglio. La facciata a salienti lascia intuire, all'interno, la presenza di tre navate. All'esterno, lungo i fianchi della chiesa, corre una decorazione ad archetti pensili in cotto posta in prossimit\u00e0 della copertura. La parte posteriore mostra un'abside che chiude la navata centrale. La costruzione risponde ai canoni classici dell'architettura romanica, impiegati anche in chiese campestri: la forma absidale a tre navate trova corrispondenza in altre chiese coeve presenti in zona, come di San Secondo a Magnano, San Giacomo della Bessa a Sala Biellese.\nAll'interno della chiesa le tre navate sono divise tra loro da pareti con archi sostenuti da robusti pilastri a sezione quadrangolare. Al termine della navata centrale si accede al presbiterio sopraelevato per mezzo di una scala in pietra con tredici scalini.\nLa parte forse pi\u00f9 suggestiva della chiesa \u00e8 data dalla cripta, posta sotto il presbiterio e risalente verosimilmente al periodo di ricostruzione dell'abside centrale. \u00c8 sorretta da esili colonne in pietra recanti capitelli di reimpiego, provenienti verosimilmente dalla primitiva pieve di Candia o dal relativo battistero.\nNel 1564 la chiesa e le sue pertinenze vennero assegnate al Seminario di Ivrea. Il resoconto della visita pastorale compiuta nel 1651 da monsignor Ottavio Asinari, vescovo di Ivrea, costituisce la principale testimonianza della situazione della chiesa all'altezza di quegli anni.\nLa chiesa ha subito nel tempo diverse modifiche; la pi\u00f9 vistosa \u00e8 quella relativa alla costruzione, nel XVII secolo, di un nuovo campanile in stile barocco.\nL'apparato decorativo.\nSe la Chiesa, sin dall'origine, era intitolata a Santo Stefano, la cripta venne dedicata alla Madonna. Essa ha ospitato ininterrottamente dai primi decenni del XV secolo sino al 1970 una statua in marmo dipinto (dimensioni 66 x 23 x 20,5\u00a0cm) raffigurante la \"Madonna col Bambino\". Si tratta di un'opera di notevolissima fattura, che colpisce lo spettatore per lo sguardo tenero di Maria e per i gesti naturalistici del Bambino, intento a mangiare dei piccoli frutti rossi (forse fragole). \u00c8 stata proposta la attribuzione allo scultore borgognone Jean de Prindall. Dopo un restauro che le ha restituito la cromia del XVIII o XIX secolo, la statua \u00e8 stata messa in sicurezza nella chiesa parrocchiale di San Michele Arcangelo a Candia e viene esposta solo in speciali occasioni.\nPer quanto concerne il restante apparato decorativo, si apprende dalla relazione della visita pastorale dei monsignor Ottavio Asinari che numerosi affreschi furono eseguiti tra il XVI ed il XVII secolo. Una seicentesca danza macabra, ormai quasi completamente illeggibile, era posta sul fianco sinistro della chiesa. All'interno, in cattivo stato di conservazione, troviamo, un \"Ciclo della Passione\". Le raffigurazioni ingenue e grottesche che lo compongono sono dovute anch'esse alla mano di un modesto frescante seicentesco.\nCollegamenti esterni.\nhttps://vimeo.com/11740099"}
{"id": "2061039", "revid": "34119", "url": "https://it.wikipedia.org/wiki?curid=2061039", "title": "RIP2", "text": ""}
{"id": "2061040", "revid": "34119", "url": "https://it.wikipedia.org/wiki?curid=2061040", "title": "RIPv2", "text": ""}
{"id": "2061042", "revid": "34119", "url": "https://it.wikipedia.org/wiki?curid=2061042", "title": "RIPv1", "text": ""}
{"id": "2061043", "revid": "34119", "url": "https://it.wikipedia.org/wiki?curid=2061043", "title": "RIPng", "text": ""}
{"id": "2061045", "revid": "124424303", "url": "https://it.wikipedia.org/wiki?curid=2061045", "title": "Capitan Boomerang", "text": "Capitan Boomerang (\"Captain Boomerang\") il cui vero nome \u00e8 George \"Digger\" Harkness, \u00e8 un personaggio dei fumetti creato da John Broome (testi) e Carmine Infantino (disegni), pubblicato dalla DC Comics. La sua prima apparizione \u00e8 in \"Flash\" (vol. 1) n. 117.\n\u00c8 un supercriminale australiano, tradizionalmente avversario di Flash. Ha avuto due incarnazioni:\nDigger Harkness.\nIl primo Capitan Boomerang, Digger Harkness, indossava un vestito e un cappello color turchino e si serviva di boomerang modificati in mille modi. Aveva cominciato la sua carriera criminale a Central City, scontrandosi spesso con il secondo Flash, Barry Allen. Ha fatto parte di diversi gruppi di supercriminali, come la Galleria dei nemici di Flash e la Suicide Squad. Durante la saga di \"Crisi d'identit\u00e0\", viene arruolato da un misterioso mandante (che poi si riveler\u00e0 essere Jean Loring, la moglie di Ray Palmer, alias Atomo) per assassinare Jack Drake (il padre di Tim Drake, il terzo Robin). I due si uccideranno a vicenda.\nOwen Mercer.\nIl secondo Capitan Boomerang \u00e8 Owen Mercer, figlio biologico di Harkness, dato in adozione appena nato. Qualche giorno prima dell'aggressione di Jack Drake, Capitan Boomerang rintracci\u00f2 suo figlio; con enorme stupore, scopr\u00ec che il ragazzo aveva ereditato la sua eccezionale mira e la supervelocit\u00e0 dalla madre; si supponeva che questa fosse la criminale Golden Glinder, ma evidentemente non \u00e8 cos\u00ec: essa \u00e8 infatti Meloni Thawne, la madre di Bart Allen (Impulso). Dopo la morte di Digger Harkness, Owen decise di prenderne il posto e seguirne le orme diventando il secondo Capitan Boomerang.\nPoteri e abilit\u00e0.\nCapitan Boomerang \u00e8 un maestro nell'uso dell'arma omonima, ha una mira eccezionale che lo rende un lanciatore formidabile. Grazie alla sua infallibile precisione e a un'eccezionale coordinazione nei movimenti, ha la capacit\u00e0 di trasformare in armi letali anche gli oggetti pi\u00f9 innocui: perci\u00f2 anche se non possiede superpoteri, \u00e8 in grado di compiere azioni straordinarie.\nCome conseguenza della perfetta coordinazione occhio-mano, i suoi riflessi sono incredibilmente elevati e questa, insieme a tutte le sue altre doti eccezionali, gli hanno dato la possibilit\u00e0 di compiere gesta acrobatiche, solo paragonabili a quelle dei migliori ginnasti e acrobati esistenti. Ha dato anche prova di poter riuscire a imparare a utilizzare rapidamente e con grande maestria qualunque arma che un uomo possa brandire: spade, coltelli e qualsiasi arma da fuoco.\nCapitan Boomerang \u00e8 anche un abile esperto di arti marziali, un ottimo inventore e meccanico. Il suo arsenale prevede boomerang dalle varie capacit\u00e0: esplosivi, fumogeni, affilati, sonici e simili.\nOwen Mercer pu\u00f2 inoltre correre e lanciare i boomerang a velocit\u00e0 supersonica.\nAltri media.\nCinema.\nDigger Harkness \u00e8 un personaggio del \"DC Extended Universe\", distribuito nel 2016, dove \u00e8 interpretato dall'attore australiano Jai Courtney.\nRozzo e inaffidabile rapinatore australiano che usa abitualmente i boomerang come arma, ha seri problemi di dipendenza dall'alcol e ha un feticismo per gli unicorni, infatti si porta con s\u00e9 un peluche rosa chiamato Pinky. \u00c8 noto per aver tradito e ucciso ogni complice con cui ha lavorato."}
{"id": "2061050", "revid": "2121638", "url": "https://it.wikipedia.org/wiki?curid=2061050", "title": "Beast Boy", "text": "Beast Boy (a volte chiamato semplicemente BB) \u00e8 un personaggio immaginario dell'Universo DC Comics, creato da Arnold Drake e Bob Brown per le pagine di \"The Doom Patrol\" n. 99 (novembre 1965). Nell'ottobre 1980 sulle pagine di \"DC Comics Presents\" n. 26 \u00e8 stato presentato come Changeling, creato da Marv Wolfman e George P\u00e9rez.\nBiografia.\nIl nome originale di Beast Boy era Garfield \"Gar\" Mark Logan, figlio di due ricercatori che vivevano in Africa, per studiare gli animali e il loro DNA. Stando in Africa, Garfield, ancora bambino, contrae un virus chiamato sakutia, rarissimo e soprattutto incurabile per gli umani, mentre gli animali sono in grado di sopravvivere. Per salvarlo, i suoi genitori gli inietteranno un mix di DNA di animali differenti, riuscendo a salvargli la vita, ma a caro prezzo.\nGarfield viene modificato geneticamente e cominciano dei cambiamenti nella sua persona: la caratteristica pi\u00f9 evidente \u00e8 la pelle che prende un colore verde, alcune sue abitudini diventano molto animalesche, non riesce pi\u00f9 a mangiare la carne e si nutre perci\u00f2 solamente di vegetali. Acquista anche il particolare potere di trasformarsi in qualunque animale, mantenendo sempre il colore verde, tuttavia c'\u00e8 un limite: pi\u00f9 grande \u00e8 l'animale, meno tempo pu\u00f2 restare in quella forma e pi\u00f9 resistenza perder\u00e0.\nGarfield perde i genitori in un'escursione ad un fiume, mentre lui verr\u00e0 allevato temporaneamente da un amico dei suoi genitori, re Tawaba, un capo trib\u00f9 africano. La dottore-stregone di Tawaba, Mobu, geloso dei Logan e della loro grande impresa nel salvare il figlio, assume due mercenari americani per ucciderlo, e in cambio avrebbe rivelato loro dove si trovasse il tempio dorato. Il tempio croll\u00f2, uccidendo lui e intrappolando Garfield, salvato poi dai due criminali. Verr\u00e0 portato in America, dove usufruiranno della sua capacit\u00e0, sulla strada del crimine.\nUna volta che i due verranno arrestati, lui finir\u00e0 in strada, ma verr\u00e0 salvato da Elasti-Girl e da Mento, membri della Doom Patrol, che lo porteranno nel loro gruppo, adottandolo, e l\u00ec prender\u00e0 il nome di Beast Boy. L'unico neo sar\u00e0 che Nicholas Galtry, suo patrigno, tenter\u00e0 di ucciderlo continuamente, per impadronirsi dell'eredit\u00e0 che i genitori gli hanno lasciato. Dopo la morte della Doom Patrol (e quindi anche della madre adottiva) Garfield scoprir\u00e0 l'amore per la recitazione e prover\u00e0 a sfondare ad Hollywood. In questo periodo della sua vita si unir\u00e0 anche ad una branca esterna del supergruppo dei Giovani Titani, operante sulla costa ovest degli Stati Uniti.\nDopo lo scioglimento del gruppo, Garfield cambier\u00e0 nome sotto consiglio del suo agente, prendendo il nome di \"Changeling\" e si unir\u00e0 alla versione \"principale\" dei Titani, per sconfiggere il padre demoniaco dell'empate Raven. Durante la sua permanenza nel gruppo stringer\u00e0 una forte amicizia con tutti i membri, ma soprattutto con Cyborg. Per un certo periodo inoltre, Changeling avr\u00e0 un interesse amoroso verso la geocinetica Terra, che arriver\u00e0 anche a baciarlo, per rivelarsi poi una traditrice al soldo del mercenario Deathstroke, di cui era anche l'amante.\nPer un breve periodo inoltre, a causa di alcune radiazioni, si ritrover\u00e0 in grado di trasformarsi in una serie di mostri demoniaci, a causa dell'infezione del misterioso \"seme di Trigon\", creato da Raven che sta cedendo sempre di pi\u00f9 al suo lato demoniaco. Garfield riuscir\u00e0 a purificarsi grazie al suo gruppo e torner\u00e0 ai suoi poteri originali. Rester\u00e0 coi Titani fino a quando non decider\u00e0 di darsi alla recitazione a tempo pieno.\nDopo essersi riunito alla Doom Patrol comandata dal padre adottivo Mento, si unir\u00e0 ad una nuova formazione di Titani, assieme a Cyborg ed Starfire. La sua maturazione non passer\u00e0 inosservata, tanto da renderlo in seguito il leader del gruppo. Allo stesso tempo inizier\u00e0 una relazione con Raven, dopo che lei \u00e8 ritornata in vita nel corpo di una sedicenne.\nPoteri e abilit\u00e0.\nDi per s\u00e9, Beast Boy dispone di forza, resistenza, velocit\u00e0, agilit\u00e0 e riflessi notevoli. Tuttavia, il suo principale potere risiede nel potersi trasformare a comando in qualunque forma di vita animale (anche estinta), acquisendone fattezze, caratteristiche e capacit\u00e0, ma mantenendo inalterati il suo intelletto, la sua memoria, la sua personalit\u00e0, la capacit\u00e0 di parlare ed il suo caratteristico colorito verde. Riesce anche a trasformarsi in numerosi piccoli animali o protisti contemporaneamente. Pu\u00f2 anche regredire a comando alla sua normale forma umana se qualche fattore esterno lo costringe in una delle sue possibili forme. La trasformazione avviene in appena un secondo e non \u00e8 affatto dolorosa, ma stare troppo tempo sotto forma di un animale molto grande tende a stancarlo (in ogni caso, pi\u00f9 grande \u00e8 l'animale che diventa meno tempo potr\u00e0 trascorrere in quella forma). Ogni suo cambio di aspetto rigenera qualsiasi danno fisico subito nella forma precedente, cosa che lo rende estremamente difficile da ferire.\nGarfield \u00e8 molto abile nelle arti marziali e nel combattimento corpo a corpo, addestrato sin dai tempi dei Teen Titans da Dick Grayson (in cui vestiva i panni del primo Robin), e successivamente anche negli Outsiders continuer\u00e0 l'addestramento con Dick Grayson divenuto Nightwing e leader del nuovo gruppo."}
{"id": "2061053", "revid": "339392", "url": "https://it.wikipedia.org/wiki?curid=2061053", "title": "36\u00b0 Aerobrigata Interdizione Strategica", "text": ""}
{"id": "2061054", "revid": "125744083", "url": "https://it.wikipedia.org/wiki?curid=2061054", "title": "Darkseid", "text": "Darkseid (), noto come \"il Tiranno di Apokolips\", \u00e8 un personaggio immaginario dei fumetti della DC Comics, creato da Jack Kirby (testi e disegni) e Al Plastino (disegni) per le pagine di \"Superman's Pal Jimmy Olsen\" n. 134 (dicembre 1970).\nCompare generalmente come avversario di Superman e della Justice League e si trova al sesto posto della classifica dei cento \"villain\" pi\u00f9 importanti dei fumetti secondo \"IGN\".\nBiografia del personaggio.\nLe origini.\nFiglio secondogenito del potente Re Yuga Khan e della Regina Heggra, Darkseid nasce con il nome di Uxas ed \u00e8 il principe guerriero del pianeta Apokolips.\nQuando suo fratello maggiore Drax sta per salire al trono ed ereditare l'eccezionale Forza Omega, Uxas lo uccide senza piet\u00e0 rivendicando tale potere per s\u00e9: al primo contatto con essa, tuttavia, viene trasformato in un essere roccioso e mostruoso ed \u00e8 cos\u00ec che sceglie il nome di Darkseid. Pi\u00f9 tardi si innamora della scienziata e strega Suli dalla quale ha un figlio, Kalibak; poco dopo essa viene avvelenata a morte da Heggra, convinta che la donna stesse corrompendo suo figlio: a seguito di questo lutto Darkseid diviene ancora pi\u00f9 spietato tanto da ordinare al suo sottoposto Desaad di avvelenare la madre, la cui morte gli consente di divenire finalmente il monarca supremo del suo pianeta. In seguito dalla breve unione con Tigra nasce Orion.\nApokolips \u00e8 da sempre in guerra con il suo pianeta gemello Nuova Genesi, terra natale dei Nuovi Dei governata con saggezza dal re noto come Altopadre; questi riesce a risolvere diplomaticamente il conflitto e, per suggellare tale pace, i due sovrani scambiano i loro figli: Orion finisce su Nuova Genesi e Scott Free, anche noto come il maestro escapista Mister Miracle, su Apokolips. Mentre Darkseid sottopone il figlio adottivo a continue vessazioni e angherie, Orion cresce secondo i retti valori impartiti dall'Altopadre divenendo un eroe.\nDarkseid teme da sempre l'avverarsi di una profezia secondo cui trover\u00e0 la morte per mano del suo stesso figlio in una battaglia che prender\u00e0 il nome di Armaghetto: ossessionato da questo pensiero il tiranno ordina la morte di Orion, ma l'assassinio viene sventato.\nDa sempre ossessionato dal potere divino, che desidera unicamente per s\u00e9, Darkseid teme le altre divinit\u00e0 del Multiverso e per scoprire dove si nascondono le divinit\u00e0 elleniche sulla Terra ordina l'invasione di Themyscira incontrando la fiera resistenza delle Amazzoni, che combattono il suo esercito di Parademoni con grandi perdite. Wonder Woman d\u00e0 poi la caccia all'alieno, desiderosa di vendicare le sue sorelle cadute: per fare ci\u00f2 la supereroina pone un frammento della propria anima nel corpo di Darkseid con l'intento di indebolirne i poteri.\nL'obiettivo finale di Darkseid \u00e8 quello di eliminare il libero arbitrio dal Multiverso riplasmandolo a sua immagine e assoggettando tutti gli abitanti al suo volere: a tale scopo il suo obiettivo ultimo \u00e8 scoprire la misteriosa Equazione dell'Anti-vita, in grado di controllare mentalmente ed emotivamente tutti gli esseri viventi che a questa vengono esposti. Darkseid ha conquistato tantissimi pianeti nel Multiverso ma ha sempre fallito con la Terra, cosa che lo ossessioner\u00e0 negli anni. Tra i suoi sottoposti vi sono anche Glorioso Godfrey, in grado di controllare la mente delle persone con la propria voce, e la cabala criminale nota come Intergang, i cui membri hanno plasmato una vera e propria religione ispirandosi alle divinit\u00e0 di Apokolips.\n\"Legends\".\nNella miniserie crossover \"Legends\", Darkseid prepara un piano che avr\u00e0 lo scopo di far perdere ai suoi nemici la propria autostima e la fiducia della gente americana perch\u00e9 il punto fondamentale del piano \u00e8 far perdere agli eroi gli ideali per cui combattono.\nPer iniziare il tentativo, il tiranno di Apokolips manda sulla terra Brimstone, che se la vede con Firestorm, contemporaneamente a Star City c'\u00e8 uno scontro tra Deadshot e Flash che finisce con il trionfo di quest'ultimo, il quale si dirige alla torre dei Giovani Titani.\nSubito dopo Darkseid manda un altro suo servitore, Macroman che si scontra con Capitan Marvel il quale per\u00f2 uccide l'avversario per sbaglio nel mezzo della sua trasformazione da super-eroe a Billy Batson e in seguito all'avvenimento l'eroe decide di non trasformarsi pi\u00f9, favorendo cos\u00ec la riuscita del piano di Darkseid, in quanto Billy Batson avendo perso la sua autostima come previsto non sarebbe pi\u00f9 potuto intervenire.\nLa battaglia con Brimstone infuria e in aiuto a Firestorm arrivano i soccorsi di Cosmic Boy, Murthian Manunther e la nuova Justice League of America, ma nonostante gli sforzi il mostro si dimostra troppo forte e per tenergli testa \u00e8 dovuta intervenire la Squadra Suicida.\nNello stesso momento si verificano varie aggressioni degli americani contro i Metaumani, a Gotham Batman e Robin vengono aggrediti dalla folla e lo stesso accade a Guy Gurdner e Blue Beetle, ma solo il Ragazzo Meraviglia verr\u00e0 ferito e poi ricoverato.\nIl piano di Darkseid stava procedendo bene, i nemici del tiranno diApokolips stavano perdendo la fiducia in loro stessi e gli ideali per essere eroi.\nIl Presidente degli Stati Uniti, preoccupato per la situazione, decide di togliere ai super-eroi il diritto di intervenire per fare il loro lavoro, Superman \u00e8 il primo a obbedire agli ordini, ma non tutti i Metaumani obbediranno e, nel frattempo, la battaglia con Brimstone volge al termine, perch\u00e9 alla fine viene sconfitto.\nVedendo la sconfitta di entrambi i suoi sottoposti, Darkseid manda sulla terra i suoi Parademoni, la battaglia per i super-eroi comincia a volgere a favore e il ritorno del Dottor Fate, di Capitan Marvel e di Wonder Woman mette la vittoria in cassaforte.\nDopo aver sconfitto anche Glorius Godfrey, che manipolava la mente del popolo, anche la fiducia dei cittadini viene riconquistata e Darkseid che ha seguito a distanza in compagnia dello Straniero Fantasma sulla sua nave, torna in meditazione per elaborare un altro piano.\n\"Sette soldati della vittoria\".\nNella miniserie \"Mister Miracle\" scritta da Grant Morrison, parte del progetto \"Sette soldati della vittoria\", viene rivelato che Darkseid ha finalmente scoperto l'Equazione Anti-Vita, che ha usato per distruggere il cosiddetto Quarto Mondo. Tale apocalisse, ha costretto i Nuovi Dei a volare sulla Terra, camuffandosi e trovandovi un rifugio segreto. Lo stesso Darkseid assume le sembianze umane del leader di una gang criminale, facendosi chiamare Boss Dark Side.\n\"Crisi finale\".\nCome predetto dalla profezia, Orion giunge sulla Terra attraverso un Boomdotto per la battaglia finale contro il padre. Nel corso di questo devastante scontro, Orion uccide Darkseid, strappandogli letteralmente il cuore dal petto. Dal buco nel petto del tiranno si genera conseguentemente un Pozzo Infernale di Apokolips. Si viene a scoprire che per\u00f2 l'essenza vitale di Darkseid \u00e8 sopravvissuta, viaggiando indietro nel tempo e rinascendo proprio come Boss Dark Side. Tale resurrezione \u00e8 favorita da un servitore del villain, Libra.\nDi nuovo legato alla sua forma umana, Darkseid compie numerosi crimini e misfatti, specie contro i supereroi della Terra. In \"Crisi finale\" prende il via il suo piano definitivo di conquista della Terra e corruzione del Multiverso, il tutto con l'aiuto di Libra, che presto porta dalla sua parte la Societ\u00e0 segreta dei supercriminali e altri villain per mezzo della Bibbia del Crimine. Senza dimenticare il prezioso contributo di altri Nuovi Dei malvagi.\nDark Boss Side, che sceglie il corpo del detective Dan Turpin come avatar finale per tornare nei panni di Darkseid, riesce nel suo piano di rinascita e conquista, con il pianeta Terra quasi interamente schiavo dell'Equazione Anti-Vita. \u00c8 Batman a opporsi al tiranno, sparandogli con uno speciale proiettile radioattivo (lo stesso che aveva ucciso Orion poco tempo prima), mentre Darkseid colpisce simultaneamente il Cavaliere Oscuro con i suoi raggi Omega, uccidendolo apparentemente (ma in realt\u00e0 trasportandolo nella preistoria). Nel momento in cui il Multiverso sembra essere spacciato, Superman affronta il tiranno, furioso per la morte del suo \"collega\" e amico: l'Uomo d'Acciaio non pu\u00f2 per\u00f2 uccidere Darkseid finch\u00e9 la popolazione terrestre sar\u00e0 a lui connessa per mezzo dell'Equazione Anti-Vita, condividendone il fato.\nBen presto, l'intervento dei due Flash, Barry Allen e Wally West, che portano Black Racer a contatto con Darkseid, permette a Turpin di liberarsi dal controllo del criminale, mentre Wonder Woman intrappola lo spirito dell'alieno grazie al suo miracoloso lazo, cosa che libera l'umanit\u00e0 dal controllo dell'Equazione Anti-Vita. Superman poi va a distruggere l'essenza stessa di Darkseid, la cui energia per\u00f2 alberga ancora nel corpo di Batman, scagliato nel passato remoto. Lo stesso Crociato Incappucciato compie una vera e propria odissea nel tempo, fino alla fine dei tempi, dissipando tale energia oscura.\n\"The New 52\".\nNel rilancio editoriale \"The New 52\", le origini di Darkseid, come quelle di molti altri personaggi della casa editrice, vengono rivedute. Cinque anni nel passato rispetto alla nuova continuity DC Comics, il tiranno ha invaso la Terra con il suo esercito di Parademoni. La sua apparizione porta di fatto alla formazione della Justice League, composta da Superman, Batman, Wonder Woman, Flash, Lanterna Verde, Aquaman e Cyborg (la cui \"nascita\" \u00e8 causata proprio da una Scatola Madre di Apokolips). Il villain si ritira dalla battaglia infastidito dalla debolezza dagli avversari e promettendo un suo ritorno.\nMentre Dakseid invade Terra Prime, il suo luogotenente, suo zio Steppenwolf, faceva lo stesso con la realt\u00e0 alternativa di Terra-2, evento che porta alla morte dei Superman, Batman e Wonder Woman di questo universo. Nel presente, Darkseid invade di persona Terra-2, distruggendola.\nAnche in questa nuova continuity, Darkseid nasce come Uxas, un comune mortale che odia le proprie divinit\u00e0 per ragioni personali. Decide dunque di annientarle portandole a scontrarsi tra loro, e uccidendole una volta indebolitesi, rubando poi il loro potere che gli consente di distruggere il suo mondo e creare Apokolips.\nPi\u00f9 tardi, nel corso dell'evento noto come la Guerra di Darkseid, il Tiranno di Apokolips sfida sulla Terra l'Anti-Monitor, entit\u00e0 onnipotente che un tempo era uno scienziato suo sottoposto di nome Mobius. A sua volta, Mobius crede che uccidendo Darkseid potr\u00e0 liberarsi della forma dell'Anti-Monitor: questi dunque fonde Flash e Black Racer in un essere potentissimo che riesce a uccidere il Tiranno di Apokolips, evento che provoca un grave squilibrio tra Bene e Male nel Multiverso. \u00c8 quindi Lex Luthor a farsi carico di questa pesante eredit\u00e0, divenendo il nuovo Darkseid.\nAltre versioni.\nNell'universo Amalgam Comics Darkseid viene fuso con un altro tiranno spaziale, Thanos, dando vita a Thanoseid.\nPersonaggi comprimari.\nDella \u00e9lite di Darkseid fanno parte:\nPoteri e abilit\u00e0.\nGi\u00e0 prima di divenire Darkseid Uxas era dotato di incredibili capacit\u00e0 sia fisiche che mentali, ma dopo aver ottenuto la \"Omega Force\" la sua forza e i suoi poteri aumentarono al punto di divenire uno dei pi\u00f9 pericolosi esseri dell'universo DC; nonostante questo preferisce agire attraverso i suoi subordinati.\nLa sua forza (che nella sua forma reale \u00e8 simile a quella di Doomsday, mentre in forma di avatar \u00e8 come quella di Superman) \u00e8 talmente grande da permettergli di mettere in grande difficolt\u00e0 Superman, distruggere l'Anello di Lanterna Verde semplicemente stringendolo nella mano e non \u00e8 stato minimamente infastidito dai colpi di Lobo. I suoi tempi di reazione vengono misurati in microsecondi e a volte \u00e8 riuscito a cogliere di sorpresa Superman. Come tutti i suoi simili non ha bisogno di cibo, acqua o aria, non invecchia e non sente la fatica se non contro avversari particolarmente forti (ad esempio sfidare da solo l'intero corpo delle Lanterne Rosse).\nIl suo potere pi\u00f9 terrificante sono i raggi che emette dagli occhi: questi, conosciuti come \"Effetto Omega\", si fissano sul bersaglio e lo rintracciano ovunque si trovi, non importa quale protezione venga interposta. Il bersaglio pu\u00f2 subire uno dei seguenti effetti: possono disintegrarlo, teletrasportarlo attraverso lo spazio/tempo e sono in grado perfino di resuscitare esseri che hanno disintegrato. Darkseid inoltre pu\u00f2 lanciare i suoi raggi anche attraverso gli occhi di altri persone.\nDarkseid \u00e8 inoltre un genio in vari campi come la politica, la strategia e la tattica, \u00e8 un maestro nelle arti marziali di Apokolips ed \u00e8 totalmente immune al controllo mentale, ipnotico e magico e a qualsiasi malattia, veleno e droga; vanta inoltre un controllo totale sulla materia, sull'energia e sulla magia bianca e nera.\nL'unico suo punto debole pu\u00f2 essere ravvisato nel suo tremendo senso dell'onore, che a volte sorpassa il suo essere senza scrupoli: quando ritiene che i suoi oppositori abbiano servito onorevolmente la loro causa concede loro di vivere, mentre quando \u00e8 stufo della battaglia per la debolezza dell'avversario preferisce andarsene.\nCome tutti i Nuovi Dei, sulla Terra le sue dimensioni sono ristrette dal boomdotto: nella sua vera forma \u00e8 in grado di tenere i pianeti in mano e i suoi poteri lo rendono quasi un dio.\nAltri media.\nTelevisione.\nSerie televisive.\nDarkseid compare come antagonista principale nella decima ed ultima stagione della serie televisiva \"Smallville\". Viene rappresentato come un'entit\u00e0 antichissima con un misterioso passato: si sa soltanto che \u00e8 il malvagio signore dell'infernale pianeta Apokolips, e che ha un figlio, Orione, divenuto suo nemico mortale, che aveva gi\u00e0 attaccato e corrotto vari mondi, prima di essere sconfitto dal figlio attraverso suo magico arco. Si scopre inoltre che Darkseid, incarnando il Male nella sua forma pi\u00f9 pura, era gi\u00e0 apparso sulla Terra nei momenti pi\u00f9 oscuri, apparendo anche come nemico nelle varie religioni, con vari nomi, tra cui Ade, K\u0101l\u012b e Lucifero. Sulla Terra, questa potentissima e oscura entit\u00e0 aliena ha vari seguaci, capitanati dalla sua \"empia triade\" di profeti: la Nonnina, una telepate direttrice di un orfanotrofio, in cui insegna alle bambine ad adorare il suo Signore Oscuro, trasformandole nelle Furie; Desaad, un abile torturatore col compito di piegare i corpi dei rivali di Darkseid; Gordon Godfrey, un persuasivo conduttore radiofonico col compito di plagiare le anime. Il simbolo di Darkseid \u00e8 un'omega maiuscola, che lascia impressa sul cranio dei suoi seguaci e che rappresenta l'Apocalisse. Quando Clark Kent apre un portale per allontanare il malvagio generale kryptoniano Zod dalla Terra, crea involontariamente uno squarcio attraverso cui Darkseid riesce a tornare sulla Terra, dove appare come una grande nube di denso fumo nero, con sembianze umanoidi rocciose, occhi rossi, e spesso prende la forma di uno stormo di corvi."}
{"id": "2061055", "revid": "400694", "url": "https://it.wikipedia.org/wiki?curid=2061055", "title": "Punkzilla", "text": "Punkzilla \u00e8 una compilation del 2001 di vari artisti punk ed emo, edita da Nitro Records."}
{"id": "2061059", "revid": "274179", "url": "https://it.wikipedia.org/wiki?curid=2061059", "title": "As (quotidiano)", "text": ""}
{"id": "2061072", "revid": "124464109", "url": "https://it.wikipedia.org/wiki?curid=2061072", "title": "Abdul Kalam", "text": "\u00c8 stato l'undicesimo Presidente dell'India (il terzo di religione musulmana), esercitando tale incarico dal 2002 al 2007. A causa del suo stile di lavoro non convenzionale, \u00e8 anche conosciuto popolarmente come il \"Presidente del Popolo\". Prima del suo mandato come presidente indiano, si \u00e8 distinto come ingegnere visionario e gli \u00e8 stata assegnata la pi\u00f9 alta onorificenza civile indiana, il Bharat Ratna nel 1997.\nGli \u00e8 stata dedicata dalla NASA la sonda spaziale Kalam SAT."}
{"id": "2061074", "revid": "1573940", "url": "https://it.wikipedia.org/wiki?curid=2061074", "title": "Myotis alcathoe", "text": "Il vespertilio di Alcatoe (Myotis alcathoe ) \u00e8 un pipistrello della famiglia dei Vespertilionidi diffuso in Europa.\nEtimologia.\nIl termine specifico fa riferimento alla figura mitologica di Alcatoe, figlia di Minia, che avendo rifiutato le attenzioni di Dioniso fu da questi trasformata in pipistrello.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 39 e 44\u00a0mm, la lunghezza dell'avambraccio tra 31 e 33\u00a0mm, la lunghezza della coda tra 36 e 37\u00a0mm, la lunghezza delle orecchie tra 13 e 14\u00a0mm e un peso fino a 6\u00a0g.\nAspetto.\nLe parti dorsali sono bruno-rossastre, mentre le parti ventrali sono brunastre. Il muso \u00e8 corto, bruno o rosa sporco e ricoperto densamente di peli. Una zona glabra \u00e8 presente intorno agli occhi. Le orecchie sono corte, strette, con la met\u00e0 superiore del margine esterno diritta, un incavo all'incirca a met\u00e0 della sua lunghezza e di color brunastro, pi\u00f9 chiare alla base della superficie interna. Il trago \u00e8 lungo meno della met\u00e0 del padiglione auricolare. Le membrane alari sono brunastre e attaccate posteriormente alla base dell'alluce. La coda \u00e8 lunga ed inclusa completamente nell'ampio uropatagio. I piedi sono piccoli, il calcar \u00e8 sottile e privo di lobi di rinforzo. Il pene \u00e8 stretto e senza rigonfiamenti in punta. Il cariotipo \u00e8 2n=44 Fna=52.\nEcolocazione.\nEmette ultrasuoni ad alto ciclo di lavoro con impulsi di breve durata a frequenza modulata iniziale di 130\u00a0kHz e finale di 45\u00a0kHz.\nBiologia.\nComportamento.\nIn estate si rifugia all'interno di alberi cavi e in grotte in gruppi numerosi, mentre in inverno entra in ibernazione probabilmente in ambienti sotterranei.\nAlimentazione.\nSi nutre di insetti catturati in prossimit\u00e0 di corsi d'acqua all'interno di piccole vallate.\nRiproduzione.\nFemmine che allattavano sono state catturate in Germania durante il mese di giugno.\nDistribuzione e habitat.\nQuesta specie \u00e8 diffusa in Spagna settentrionale, Francia, Inghilterra settentrionale e meridionale, Svizzera occidentale, Austria sud-orientale, Germania sud-occidentale e centrale, Svezia meridionale, Polonia meridionale, Ucraina occidentale, Repubblica Ceca, Slovacchia, Ungheria settentrionale, Albania meridionale, Montenegro, Romania, Bulgaria, Grecia e Turchia europea. Recentemente in Italia \u00e8 stato segnalato all'interno del Parco nazionale della Majella, del Parco nazionale d'Abruzzo, Lazio e Molise, nel Parco nazionale del Cilento, Vallo di Diano e Alburni e nel Parco Nazionale dell'Appennino Lucano. Probabilmente \u00e8 presente anche in Serbia, Belgio e Paesi Bassi.\nVive nelle foreste umide decidue e miste, nelle foreste di palude e ripariali ma anche in zone rurali e ambienti urbani fino a 2.000 metri di altitudine.\nStato di conservazione.\nLa IUCN Red List, considerato che questa specie \u00e8 stata scoperta recentemente ed \u00e8 difficile da distinguere dalle altre forme di \"Myotis\", classifica \"M.alcathoe\" come specie con dati insufficienti (DD)."}
{"id": "2061075", "revid": "149485", "url": "https://it.wikipedia.org/wiki?curid=2061075", "title": "Blohm und Voss", "text": ""}
{"id": "2061077", "revid": "1564499", "url": "https://it.wikipedia.org/wiki?curid=2061077", "title": "Diocesi di Eca", "text": "La diocesi di Eca (in latino: \"Dioecesis Aecana\") \u00e8 una sede soppressa e sede titolare della Chiesa cattolica.\nStoria.\nPoche e frammentarie sono le notizie riguardanti la diocesi di Eca, antico insediamento romano (in latino \"Aecae\") sviluppatosi in \"Apulia\" nel territorio in cui sarebbe poi sorta (nell'XI secolo) la moderna cittadina di Troia. Come le vicine citt\u00e0 di Erdonia, Ascoli e Canosa, anche Eca dovette essere costituita sede vescovile relativamente presto, gi\u00e0 a partire dal III secolo.\nLa tradizione agiografica e liturgica.\nLa tradizione agiografica e liturgica attribuisce a Eca tre santi vescovi, Marco, Eleuterio e Secondino.\nSan Marco, attestato come vescovo di Eca nel Martirologio geronimiano e in altri testi agiografici altomedievali, fu vescovo tra la fine del III e l'inizio del IV secolo, consacrato da papa Marcellino (296-304); potrebbe essere il pi\u00f9 antico vescovo, storicamente accertato, della Puglia. L'importanza e la fama di santit\u00e0 di questo vescovo, fecero s\u00ec che altre diocesi, tra cui quella di Lucera, ne rivendicassero l'onore dell'episcopato; Bovino invece lo ricorda come il suo principale patrono. Fuori dalle mura cittadine nella zona cimiteriale della citt\u00e0, venne costruita, forse ad opera del vescovo Secondino, una chiesa dedicata a San Marco, i cui resti erano ancora visibili nell'XI secolo, e che alcuni autori ritengono possa trattarsi della basilica cattedrale di Eca.\nLa tradizione menziona un secondo vescovo, sant'Eleuterio, la cui storicit\u00e0 in genere non \u00e8 considerata attendibile, perch\u00e9 confuso con santi omonimi. Infatti, secondo un testo greco del V secolo, Eleuterio sarebbe un vescovo dell'Illiricum vissuto nel II secolo, ma in una traduzione latina del testo greco, anteriore all'VIII secolo, Eleuterio diventa vescovo di Eca. Secondo Lanzoni, Eleuterio potrebbe essere un santo vescovo le cui reliquie erano venerate a Eca e che l'autore della traduzione latina trasforma in vescovo di Eca per giustificare la presenza in citt\u00e0 delle sue reliquie. Oppure, secondo lo stesso Lanzoni, potrebbe essere un santo di Eca, al quale l'autore della traduzione in latino attribuisce la vita in greco del vescovo illirico. In base ad alcune attestazioni del Martirologio geronimiano, non \u00e8 completamente da scartare l'ipotesi che Eleuterio possa essere stato vescovo di Eca, ma \u00e8 escluso che si possa parlare di un suo episcopato nel II secolo.\nIl terzo vescovo attribuito a Eca dalla tradizione agiografica e liturgica \u00e8 san Secondino, di cui parla la \"Historia inventionis corporis Sancti Secundini\" scritta nella prima met\u00e0 dell'XI secolo. La storia racconta che alcuni abitanti della nascente citt\u00e0 di Troia (1018/19), volendo costruire una chiesa, andarono tra le rovine di Eca per cercarvi del materiale edilizio e vicino ai ruderi della chiesa di San Marco trovarono un epitaffio commemorativo del vescovo Secondino, databile al V-VI secolo; al vescovo, morto l'11 febbraio, era attribuita la restaurazione di alcune chiese ecane. Lanzoni, pur ammettendo una datazione al V-VI secolo dell'epitaffio, identifica Secondino con un vescovo africano di Macomades del III secolo. Nella sua prosopografia, Pietri ritiene che i dati conservati nella \"Historia\" siano insufficienti per garantire la storicit\u00e0 di Secondino. Tuttavia la critica storica \u00e8 oggi pi\u00f9 propensa a ritenere quella di Secondino una figura storica realmente esistita.\nLe fonti storiche.\nLe fonti storiche e documentarie attestano l'esistenza di due vescovi di Eca, Marciano e Domnino.\nMarciano prese parte ai due concili celebrati a Roma all'epoca di papa Simmaco e celebrati il 23 ottobre e il 6 novembre tra il 501 e il 502. Nel \"sinodo palmare\" del 23 ottobre, Marciano sottoscrive al 37\u00ba posto, tra Severo di Nola e Eutichio di Trani, la lettera sinodale che riabilita papa Simmaco e lo reintegra nel suo ufficio. Nel concilio del 6 novembre, Marciano occupa il 32\u00ba posto, tra Pascasio di Volturno e Massimiano di Perugia, nelle sottoscrizioni della lettera sinodale che vieta l'alienazione dei beni della Chiesa. A causa di una errata lettura dei manoscritti (\"aesinus\" invece di \"aecanus\"), Ughelli attribuisce erroneamente Marciano alla diocesi di Jesi.\nDomnino fu destinatario di una lettera, non datata, inviatagli da papa Pelagio I (556-561), che lo invitava ad inviare a Roma, per essere consacrato, un vescovo appena eletto e alla cui elezione aveva preso parte lo stesso Domnino. Otranto ha ipotizzato che Anastasio, fatto vescovo di Lucera all'epoca di Pelagio I, possa essere stato un diacono della Chiesa di Eca: \u00abQuesta vicenda lascia intendere che la comunit\u00e0 cristiana di Aeca, alla met\u00e0 del VI secolo, era tanto attiva e vivace da riuscire ad esprimere una personalit\u00e0 sulla quale clero e popolo di una vicina diocesi indirizzarono concordemente la propria scelta in occasione delle elezioni del vescovo.\u00bb\nDopo Domnino non si ha pi\u00f9 notizia di vescovi sulla cattedra di Eca, ed \u00e8 quindi ragionevole pensare che la diocesi sia stata soppressa con la distruzione della citt\u00e0, che pare essere avvenuta nella seconda met\u00e0 del VII secolo ad opera dell'imperatore d'Oriente Costante II. Nel 1019, sullo stesso territorio della citt\u00e0 antica, sorse Troia, fondata dal catapano Bas\u00eclio Bojoannes; con la fondazione della nuova citt\u00e0 viene anche rifondata la diocesi, e i vescovi dall'XI secolo in poi si fregiano del titolo di vescovi di Troia.\nDal 1974 Eca \u00e8 annoverata tra le sedi vescovili titolari della Chiesa cattolica; dal 16 aprile 2003 il vescovo titolare \u00e8 Pawe\u0142 Stobrawa, vescovo ausiliare di Opole."}
{"id": "2061081", "revid": "1546219", "url": "https://it.wikipedia.org/wiki?curid=2061081", "title": "Private Dancer (singolo)", "text": "Private Dancer \u00e8 una canzone interpretata da Tina Turner e scritta da Mark Knopfler.\nLa canzone \u00e8 la title track dell'album \"Private Dancer\" di Tina Turner ed \u00e8 stato uno dei singoli di maggior successo della cantante, raggiungendo la posizione numero sette della Billboard Hot 100, e la numero tre della classifica US R&amp;B/Hip-Hop. Il singolo ebbe anche un discreto successo internazionale, soprattutto in alcuni paesi in Europa dove riusc\u00ec ad entrare nella top 10.\nInformazioni.\nLa canzone era stata originariamente pensata per l'album \"Love over Gold\" dei Dire Straits. La canzone fu registrata, ma non venne aggiunta la traccia vocale dato che Mark Knopfler si rese conto che non era una canzone adatta ad una voce maschile. Due anni dopo la canzone pass\u00f2 a Tina Turner, e poich\u00e9 non fu possibile utilizzare la base originale se ne registr\u00f2 una nuova appositamente."}
{"id": "2061083", "revid": "28592", "url": "https://it.wikipedia.org/wiki?curid=2061083", "title": "Wolkonsky", "text": ""}
{"id": "2061084", "revid": "56588", "url": "https://it.wikipedia.org/wiki?curid=2061084", "title": "Sede titolare di Eca", "text": ""}
{"id": "2061085", "revid": "28592", "url": "https://it.wikipedia.org/wiki?curid=2061085", "title": "52 d.c.", "text": ""}
{"id": "2061086", "revid": "28592", "url": "https://it.wikipedia.org/wiki?curid=2061086", "title": "52 d.C.", "text": ""}
{"id": "2061095", "revid": "28592", "url": "https://it.wikipedia.org/wiki?curid=2061095", "title": "Carl Bryullov", "text": ""}
{"id": "2061097", "revid": "322321", "url": "https://it.wikipedia.org/wiki?curid=2061097", "title": "Giacinto della Torre", "text": "Biografia.\nGiacinto della Torre nacque a Saluzzo il 15 marzo 1747 in seno alla nobile famiglia dei Della Torre, conti della Valle di Lucerna, un ramo dei Della Torre di Milano.\nAncora giovanissimo, intraprese la carriera ecclesiastica entrando nell'Ordine di Sant'Agostino, sino a divenirne priore del convento di Torino, nonch\u00e9 professore di lettere e teologia.\nPer questi suoi meriti, fu eletto arcivescovo di Sassari nel 1790, rimanendo in Sardegna sino al 1797 quando fu richiamato in Piemonte per reggere la carica di vescovo di Acqui, con il titolo personale di arcivescovo.\nMantenne un atteggiamento di aperta adulazione verso Napoleone Bonaparte: il 22 dicembre 1798 esortava i fedeli all'obbedienza al governo repubblicano francese, nel luglio del 1804 pronunci\u00f2 l'omelia \"Festeggiandosi con sacra pompa il faustissimo avvenimento di Napoleone Bonaparte al trono imperiale\", che trabocca di toni encomiastici. Ad ogni modo difese i principii dell'ortodossia cattolica (sebbene il 7 aprile 1808 approvasse il \"Catechismo imperiale\") e ottenne da Napoleone la riapertura del seminario arcivescovile e l'esenzione dal servizio militare per i chierici.\nAlla rimozione dell'arcivescovo Carlo Luigi Buronzo del Signore, fu promosso alla sede metropolitana di Torino, nel 1805. Durante il suo episcopato si preoccup\u00f2 di restaurare ed ingrandire la biblioteca arcivescovile..\nMor\u00ec a Torino l'8 aprile 1814.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2061098", "revid": "1728", "url": "https://it.wikipedia.org/wiki?curid=2061098", "title": "Pieter De Witte", "text": ""}
{"id": "2061105", "revid": "120813077", "url": "https://it.wikipedia.org/wiki?curid=2061105", "title": "Piccolo amico", "text": "Piccolo amico \u00e8 un singolo del cantautore italiano Gigi D'Alessio del 2004, cantato insieme al coro delle Matite Colorate, diretti dal maestro Germano Neri.\nIl singolo.\n\"Piccolo amico\" non \u00e8 stato mai inserito in alcun album di Gigi D'Alessio, ed \u00e8 stato reso disponibile soltanto su CD singolo. I circa 24.000 euro ricavati dalla vendita del CD, (circa 15.000 copie vendute) sono stati interamente donati all'Unicef.\nIl singolo \u00e8 riuscito ad arrivare fino alla decima posizione dei singoli pi\u00f9 venduti in Italia nella settimana dell'8 aprile 2004.\nIl video.\nIl video realizzato per \"Piccolo amico\" \u00e8 stato inserito come bonus nel CD singolo del brano. Il video mostra sequenze del cantautore che interpreta il brano al pianoforte circondato dai bambini del coro delle Matite Colorate. Queste sequenze vengono intervallate da altre di guerra e di povert\u00e0, alternate ad altre in cui vengono mostrati dei bambini che giocano felicemente."}
{"id": "2061113", "revid": "729019", "url": "https://it.wikipedia.org/wiki?curid=2061113", "title": "Roberto Favaro", "text": "Biografia.\nOriginario di Mestre, crebbe nel Mirano, club in cui esord\u00ec in campionato e con il quale rimase quattro stagioni; pass\u00f2 in prestito al Benetton Treviso, che poi lo ingaggi\u00f2 a titolo definitivo un anno pi\u00f9 tardi, quando il giocatore era gi\u00e0 entrato nel gruppo di convocati della Nazionale.\nIn azzurro esord\u00ec nel 1988 contro un XV della ; il primo \"test match\" fu pi\u00f9 tardi nell'anno, contro l'.\nPrese poi parte alla in Inghilterra e a quella del 1995 in Sudafrica, con 4 presenze totali.\nL'ultimo incontro in Nazionale risale al 1996, contro il .\nDopo tre titoli di campione d'Italia al Benetton e 149 incontri di campionato Favaro si trasfer\u00ec nel 1997 al Bologna; dopo ulteriori due stagioni pass\u00f2 al Petrarca per poi tornare al Mirano, nel quale milit\u00f2 fino a fine carriera (avvenuta nel 2005 per raggiunti limiti d'et\u00e0) come giocatore-allenatore.\nDopo avere allenato il Mirano fino al 2010, pass\u00f2 al Veneziamestre per una stagione come assistente allenatore, e dal 2011 guida il Tarvisium, formazione di Treviso."}
{"id": "2061115", "revid": "254401", "url": "https://it.wikipedia.org/wiki?curid=2061115", "title": "Il bacio (Hayez)", "text": "Il bacio. Episodio della giovinezza. Costumi del secolo XIV, meglio noto come Il bacio, \u00e8 un dipinto a olio su tela (112\u00d788\u00a0cm) del pittore italiano Francesco Hayez, realizzato nel 1859 e conservato alla Pinacoteca di Brera.\nCollocato in un contesto medievale, raffigura due giovani innamorati che si stanno baciando con grande passionalit\u00e0. Per la travolgente carica emotiva, la raffinata scenografia, ed il forte valore civile (la tela \u00e8 infatti pregna di pulsioni risorgimentali, a simboleggiare l'amore della patria e la lotta allo straniero), l'opera \u00e8 considerata il manifesto dell'arte romantica italiana; per questo motivo riscosse un grande successo popolare, tanto che Hayez la riprodusse in altre due versioni, con piccole modifiche fra l'una e l'altra.\nStoria.\nContesto storico.\nIn seguito al congresso di Vienna, l'Italia - che aveva un ruolo del tutto marginale rispetto alle altre potenze europee, tanto che Klemens Metternich fu categorico nel definirla una mera \u00abespressione geografica\u00bb - venne divisa in diversi stati, tutti soggetti al dominio diretto o indiretto degli Asburgo d'Austria. Questa frammentazione fu carburante per l'affermazione di varie societ\u00e0 segrete di orientamento democratico-radicale, quali la Carboneria e la Giovine Italia; nonostante tali associazioni finirono tutte nella sconfitta, furono fondamentali nel testimoniare dinanzi all'opinione pubblica la volont\u00e0 di cementare una nazione italiana in nome degli ideali di libert\u00e0 ed indipendenza.\nIl sentimento nazionale italiano fu quindi vivificato dai moti del 1848, che a loro volta sfociarono nella prima guerra d'indipendenza italiana, che - tuttavia - non fu coronata da successo. Bisogner\u00e0 attendere il 1859 per l'innesco definitivo del processo di unificazione: gli accordi segreti di Plombi\u00e8res, stipulati da Napoleone III e Camillo Benso Conte di Cavour, sancirono la formazione di un'alleanza antiaustriaca, che port\u00f2 in breve alla seconda guerra d'indipendenza italiana prima e alla spedizione dei Mille poi. Il regno d'Italia verr\u00e0 proclamato pochi anni dopo, nel 1861.\nFu in questa cornice che Francesco Hayez dipinse il proprio \"Bacio\". Memore della lezione carbonara, repressa nel sangue, l'artista decise di mascherare gli ideali di cospirazione e lotta contro lo straniero sotto la rappresentazione di eventi del passato: attraverso l'adozione di schemi di comunicazione ambigui, opachi, l'artista riusc\u00ec infatti a sfuggire efficacemente agli interventi di censura messi in atto dalle autorit\u00e0.\nStoria del dipinto.\n\"Il bacio\" venne commissionato privatamente a Francesco Hayez dal conte Alfonso Maria Visconti di Saliceto; Hayez era un pittore molto noto nella Milano dei circoli patriottici, tanto da esser ritenuto da Giuseppe Mazzini \u00abcapo della scuola di pittura storica, che il pensiero Nazionale reclamava in Italia\u00bb, quindi non vi \u00e8 sorpresa se il Visconti gli incaric\u00f2 di trasportare in pittura le speranze associate all'alleanza tra la Francia ed il regno di Sardegna.\nIl dipinto, terminato nel 1859 e presentato a Brera il 9 settembre dello stesso anno con il titolo \"Il bacio. Episodio della giovinezza. Costumi del secolo XIV\"', and\u00f2 quindi ad ornare la lussuosa dimora del Visconti per pi\u00f9 di venticinque anni; solo nel 1886, un anno prima della sua morte, il conte destin\u00f2 la tela alla Pinacoteca di Brera, dove \u00e8 tuttora esposta nella sala XXXVII.\nLa versione di Brera \u00e8 indubbiamente la pi\u00f9 famosa, ma Hayez realizz\u00f2 tre versioni del dipinto. La seconda copia si differenzia dalla prima in quanto qui la fanciulla indossa un abito bianco; realizzata nel 1861 per la famiglia Mylius, \u00e8 stata inviata all'Esposizione universale di Parigi del 1867 e nel 2008 \u00e8 stata battuta all'asta da Sotheby's per la somma di 780,450 sterline. La terza versione \u00e8 l'unica ad esser stata trasposta su un acquarello su carta, di formato ovoidale; realizzata nel 1859 (dunque coeva a quella di Brera), fu donata da Hayez alla sorella della giovane amante Carolina Zucchi, ed \u00e8 oggi esposta alla Pinacoteca Ambrosiana, a Milano. L'ultima e terza copia, infine, si discosta da quella originale per il drappo bianco steso sui gradini ed il verde e acceso del manto dell'uomo.\nDescrizione.\nLa scena \u00e8 ambientata in un vago interno medievale. Si tratta dell'androne di un castello, di cui sono messi in rilievo tre gradini, a destra della tela, e l'estesa parete lapidea; la superficie di quest'ultima occupa omogeneamente quasi tutto lo sfondo del dipinto, e di fatto viene interrotta solo da un varco archiacuto gotico, introdotto da una sottile colonnina, e da una bifora che si staglia in alto a destra, appena accennata in quanto tagliata dal margine superiore del quadro. Ebbene, in quest'ambientazione medievaleggiante si sta consumando un appassionato quanto sensuale bacio tra due giovani amanti, in un clima di romantica sospensione.\nL'uomo ha un ruolo attivo nell'amplesso, trattenendo saldamente tra le mani il capo e il viso dell'amata; al contrario, quest'ultima si abbandona languidamente alle effusioni, limitandosi a stringere le spalle dell'amato con il braccio sinistro. Rapiti in un'estasi d'amore, i due corpi si compenetrano appassionatamente, con il busto dell'uomo che asseconda il flessuoso corpo della compagna, arcuato dinanzi a una passione cos\u00ec travolgente.\nIl bacio \u00e8 molto sensuale, ma non \u00e8 molto tranquillo. L'uomo, infatti, poggia la gamba sinistra sul primo gradino della scalinata, lasciando emergere l'elsa di un pugnale dal mantello: quest'instabilit\u00e0 fisica manifesta un certo nervosismo, come se il bacio fosse mosso non da un semplice anelito sentimentale, bens\u00ec da un'imminente dipartita, trasformando questo romantico gesto in uno straziante commiato. I toni melodrammatici sono esasperati dalla presenza di una figura in penombra in posizione tergale, dietro il varco archiacuto: le interpretazioni sono molteplici, tanto che si \u00e8 pensato che si possa trattare di un uomo intento a spiare furtivamente la scena, di un congiurato che attende il congedo del suo sodale dall'amata per cominciare la loro azione, anche se pi\u00f9 probabilmente non \u00e8 nient'altro che una semplice domestica.\nCos\u00ec Giuseppe Nifos\u00ec:\nLinguaggio visivo.\nLo schema geometrico e prospettico del \"Bacio\" \u00e8 impostato su una serie di diagonali che, seguendo l'andamento dei gradini, tendono a convergere nel punto di fuga, collocato immediatamente a sinistra dei due amanti. Queste linee rappresentano l'ossatura del quadro: in questo modo, infatti, l'attenzione dell'osservatore \u00e8 concentrata sulla coppia, che si distingue nettamente dallo sfondo anche grazie ai contorni ben definiti.\nMolto felice \u00e8 il cromatismo del dipinto, eredit\u00e0 delle scuole rinascimentali di Giorgione e Tiziano Vecellio, i maestri veneti sui quali Hayez condusse i primi studi. Il virtuosismo cromatico del \"Bacio\" si esprime nel bruno del mantello e nel rosso della calzamaglia del ragazzo, che si fondono armoniosamente nel celeste dell'abito dell'amata; lo sfondo, essendo dipinto con tinte neutre, esalta ancor di pi\u00f9 il passionale amplesso. Una luce, proveniente da una fonte esterna posta a sinistra del quadro, inonda con omogeneit\u00e0 l'intera scena: i suoi riflessi impreziosiscono la veste serica della fanciulla, dando risalto anche all'opera spicata della pavimentazione ed ai conci della quinta muraria.\nMessaggio allegorico.\n\"Il bacio\" irradia molteplici significati sottintesi: oltre ad essere una celebrazione dell'impetuoso ardore giovanile, sublima magistralmente ideali come l'amore della patria e l'impegno politico-militare, che con Hayez cessano di stridere in forma dicotomica con il sentimento privato, divenendo per la prima volta concetti equivalenti. \u00c8 in questo modo che la coppia hayeziana viene effigiata come personificazione dell'Italia unita: \u00abla pelle di lei \u00e8 la pelle dell'Italia intera. Il suo corpo \u00e8 nazione. La sua bocca \u00e8 il punto dell'Unione. Non c'\u00e8 [...] separazione, non c'\u00e8 contrasto tra donna e patria\u00bb.\nIl dipinto, infatti, assurge a simbolo degli ideali romantici, nazionalisti e patriottici del Risorgimento; tale interpretazione \u00e8 avallata da diversi elementi iconografici, \"in primis\" dall'incerta collocazione spazio-temporale, che fa s\u00ec che l'opera non sia vincolata ad un'epoca passata e che diventi un simbolo universale dell'amor di patria. Anche le posizioni dei due amanti rimandano alla situazione dell'addio del volontario: l'uomo \u00e8 ammantato e con il piede poggiato sul gradino, come se fosse in procinto di partire, mentre la donna stringe le spalle dell'amato con forza, quasi non volesse interrompere quest'estremo saluto, conscia dei pericoli che l'amato vivr\u00e0 a causa del suo patriottismo. E ancora, anche il pugnale nascosto nel mantello, in segno di ribellione contro l'invasore asburgico, e la datazione del dipinto (1859, anno dell'ingresso di Vittorio Emanuele II a Milano e della seconda guerra d'indipendenza), rimandano per via simbolica all'impresa unitaria.\nMa non solo: il maggiore veicolo allegorico delle vicende risorgimentali \u00e8 l'araldica gamma cromatica del quadro che, cambiando da versione in versione, sintetizza i cambiamenti politici che hanno coinvolto l'Italia nell'Ottocento. Nella versione di Brera, l'azzurro della veste della donna ed il rosso brillante della calzamaglia del giovane alludono non troppo velatamente al tricolore francese: Hayez, infatti, intendeva rendere omaggio alla nazione d'Oltralpe, alleata con l'Italia in seguito alla stipula degli accordi di Plombi\u00e8res tra Napoleone III e Camillo Benso Conte di Cavour. Nelle due versioni successive le connotazioni allegorico-patriottiche si fecero ancora pi\u00f9 marcate: nella copia del 1861, anno della proclamazione del Regno d'Italia, la veste della fanciulla assume una neutra tonalit\u00e0 bianca, in segno di omaggio verso l'unificazione italiana attesa cos\u00ec ardentemente. Nella terza versione l'Italia si manifesta invece nelle vesti dell'uomo, che qui - oltre alla gi\u00e0 presente calzamaglia rossa - indossa anche un manto verde, \u00e8 presente inoltre un panno bianco sulle scale, che quindi con il verde e il rosso simboleggia il vessillo nazionale italiano.\nIl poeta Francesco Dall'Ongaro colse subito il messaggio allegorico del \"Bacio\":\nRetaggio.\n\"Il bacio\" segn\u00f2 l'inizio dell'arte romantica in Italia, riuscendo nel contempo a rendere noti i principi ispiratori del Risorgimento: nell'amplesso tra i due amanti, infatti, vive anche il desiderio di unificazione nazionale. Non per ragioni fortuite, gi\u00e0 nel 1860 il pittore italiano Gerolamo Induno conferm\u00f2 l'influenza culturale dell'opera hayeziana con \"La partenza del garibaldino\": nel raffigurare il triste commiato tra il volontario garibaldino (in partenza al seguito dei Mille) e la vecchia madre, l'artista riprese l'iconografia del \"Bacio\", inserendola tuttavia nel contesto storico risorgimentale.\nInduno rese omaggio ad Hayez anche con \"Triste presentimento\", dove in una angusta stanza, brulicante di oggetti ordinari, \u00e8 appesa alla parete una riproduzione del \"Bacio\"; sempre per rimarcare la contestualizzazione dell'opera nell'ambito dell'epopea garibaldina, a destra della stampa, in una piccola nicchia, \u00e8 collocato un piccolo busto dell'eroe dei due mondi.\nMa se la ragazza di Induno \u00e8 assorta nella visione del medaglione che stringe tra le mani (raffigurante presumibilmente l'amante), la fanciulla che il pittore Giuseppe Reina raffigura in \"Una triste novella\" rivolge lo sguardo direttamente alla stampa del \"Bacio\" hayeziano. Analogamente, nel 1878 il pittore Sebastiano De Albertis, che fu un allievo di Brera e volontario nella campagna d'Italia del 1859, riprese attualizzandolo il soggetto del bacio tra due amanti, ponendolo al centro di un quadro raffigurante l'accampamento piemontese nella campagna meneghina in attesa di muoversi verso i campi di battaglia.\n\"Il bacio\" ha avuto lungamente eco anche nel secolo successivo. Nel 1922, fu il turno di Federico Seneca, direttore artistico della Perugina negli anni venti: Seneca, rielaborando il dipinto di Hayez, cre\u00f2 l'immagine dei due innamorati con un fondo stellato della tipica scatola blu dei \"Baci Perugina\". Sempre nel 1922, la pittrice Tamara de Lempicka stese \"Il bacio\", che di fatto costituisce un'intima rielaborazione della composizione di Hayez: sebbene l'intensit\u00e0 del bacio rimanga immutata, qui cambia l'abbigliamento dei due innamorati - stavolta vestiti con la tipica foggia \"\u00e0 la page\" degli anni venti - e l'ambientazione, che dal contesto medievaleggiante diventa un trafficato scenario urbano.\nPer dirla come Gioia Mori, storica dell'arte nota per i suoi studi su Tamara, \u00abdella fonte ispirativa rimane l'abbraccio appassionato, ma i due antichi amanti sono trasformati in una spregiudicata coppia che amoreggia nelle strade buie di una citt\u00e0 moderna\u00bb. Oltre all'arte, anche il cinema si \u00e8 pi\u00f9 volte ispirato al \"Bacio\": nel 1954, Luchino Visconti nel film \"Senso\" effettua un calco cinematografico del quadro di Hayez nella scena del bacio alla villa di Aldeno, ove la contessa Livia Serpieri ed il tenente austriaco Franz Mahler si perdono in un passionale amplesso.\nE ancora, \"Il bacio\" \u00e8 stato rivisitato dal MiBACT per il manifesto dell'iniziativa \u00abA San Valentino, innamorati dell'arte\u00bb: scopo della campagna ministeriale, attiva nei giorni 13 e 14 febbraio 2010, era quello di valorizzare il patrimonio artistico italiano, facendo entrare le coppie nei luoghi d'arte statali al costo di un solo biglietto. Ultima reinterpretazione del \"Bacio\" - stavolta in chiave ironica - \u00e8 il remake digitale di Daniele Urgo, intitolato \"Il Bacio nel posto sbagliato al momento sbagliato\", in cui la coppia hayeziana viene affiancata da un venditore di rose extracomunitario, che irrompendo violentemente nella scena spezza l'idillio amoroso dei due innamorati.\nUna delle tre versioni di \"Il bacio\", quella dipinta nel 1867, \u00e8 stata battuta il 25 aprile 2016 dalla casa d'aste Christie's, presso il Rockefeller Plaza di New York, al prezzo di 1.655.000 euro."}
{"id": "2061118", "revid": "547992", "url": "https://it.wikipedia.org/wiki?curid=2061118", "title": "Brittany Daniel", "text": "Carriera.\nAll'et\u00e0 di 11 anni, Brittany Daniel e sua sorella Cynthia cominciano a lavorare come modelle e ad apparire in diverse pubblicit\u00e0. Negli anni ottanta compaiono entrambe nella sitcom \"The New Leave It to Beaver\". Dopo le scuole superiori le due ragazze diventano le protagoniste della serie televisiva \"Sweet Valley High\" in cui interpretano il ruolo delle due gemelle Jessica ed Elizabeth Wakefield. Durante il periodo di \"Sweet Valley High\" le due debuttano in un ruolo cinematografico in \"Ritorno dal nulla\" con Leonardo DiCaprio.\nTerminato \"Sweet Valley High\", Brittany Daniel continua a recitare in varie serie televisive, fra cui \"Dawson's Creek\". Dal 2006 ha lavorato con i fratelli Damon e Shawn e Keenen Ivory Wayans, con il quale \u00e8 legata sentimentalmente. Con loro ha recitato nei film \"White Chicks\" e \"Quel nano infame\"."}
{"id": "2061120", "revid": "1543377", "url": "https://it.wikipedia.org/wiki?curid=2061120", "title": "Politecnico del Mediterraneo", "text": "Il Politecnico del Mediterraneo \u00e8 un progetto abortito di nuovo polo universitario che sarebbe dovuto nascere grazie all'unione e alla compartecipazione delle quattro universit\u00e0 della Sicilia.\nStoria.\nQuello del \"Politecnico del Mediterraneo\" fu un progetto del quale si inizi\u00f2 a parlare dal 1930, ma i primi veri passi in tal senso iniziarono nel 1999 con le prime collaborazioni interfacolt\u00e0. L'inaugurazione dell'istituto avvenne nel 2008 con l'apertura delle iscrizioni al primo anno accademico. Il Politecnico era formato dall'Universit\u00e0 di Palermo, l'Universit\u00e0 di Catania, l'Universit\u00e0 di Messina e l'Universit\u00e0 Kore di Enna sotto la spinta e il finanziamento della Regione Siciliana. Era rivolto principalmente agli studenti gi\u00e0 provvisti di una laurea (\"bachelor\") provenienti dai paesi che si affacciano sul Mediterraneo ed in generale agli studenti dell'Unione europea.\nIl progetto del Politecnico venne abbandonato nel 2008.\nCorsi di laurea.\nNell'anno accademico 2008/2009 vennero attivati i primi 98 corsi per un totale di 2.500 studenti, nello specifico dottorati di ricerca supportati da borse di studio. Negli anni successivi avrebbero dovuto essere attivati corsi di laurea magistrale biennali e master sia di primo che di secondo livello. Tutti i corsi avrebbero potuto essere seguiti in italiano, inglese e francese.\nSedi.\nLe sedi dei corsi erano quelle messe a disposizione dalle stesse facolt\u00e0 che hanno formato il politecnico. Le strutture ad uso esclusivo dell'istituto sono ancora in costruzione: tra queste troviamo in particolare alloggi per gli studenti e aule per la ricerca. Al 2007 in totale erano disponibili 50 diverse sedi, 62 laboratori e 45 biblioteche."}
{"id": "2061123", "revid": "547992", "url": "https://it.wikipedia.org/wiki?curid=2061123", "title": "Cynthia Daniel", "text": "Carriera.\nComincia a lavorare all'et\u00e0 di undici anni, apparendo insieme a sua sorella Brittany, in numerose campagne pubblicitarie. Dopo aver debuttato come attrici nella sitcom \"The New Leave It to Beaver\", Cynthia e sua sorella Brittany vengono scelte come protagoniste della serie televisiva \"Sweet Valley High\" in cui interpretano il ruolo delle due gemelle Elizabeth e Jessica Wakefield. Durante il periodo di \"Sweet Valley High\" le due debuttano in un ruolo cinematografico in \"Ritorno dal nulla\" con Leonardo DiCaprio.\nTerminato \"Sweet Valley High\", Cynthia Daniel ha smesso di recitare ed \u00e8 diventata una fotografa professionista. La sua unica apparizione come attrice \u00e8 stata nel 2002, insieme alla sorella Brittany, in un episodio di \"That '80s Show\". \u00c8 sposata con l'attore Cole Hauser, dal quale ha avuto due figli."}
{"id": "2061126", "revid": "827882", "url": "https://it.wikipedia.org/wiki?curid=2061126", "title": "Floyd", "text": ""}
{"id": "2061127", "revid": "767487", "url": "https://it.wikipedia.org/wiki?curid=2061127", "title": "Riccardo Caneva", "text": "Ex cestista storico della Pallacanestro Varese, ora ha aperto un'enoteca a Gavirate."}
{"id": "2061141", "revid": "233579", "url": "https://it.wikipedia.org/wiki?curid=2061141", "title": "Trope", "text": ""}
{"id": "2061144", "revid": "1494169", "url": "https://it.wikipedia.org/wiki?curid=2061144", "title": "Mesma", "text": ""}
{"id": "2061151", "revid": "2014155", "url": "https://it.wikipedia.org/wiki?curid=2061151", "title": "Elisabetta Woodville", "text": "Il suo primo marito, John Grey di Groby (1432 circa-17 febbraio 1461) mor\u00ec nel corso della seconda battaglia di St.Albans. Rispetto alle altre regine consorti, Elisabetta era di natali pi\u00f9 modesti, essendo figlia di un piccolo nobile, il barone Richard Woodville, I\u00b0 conte di Rivers (1405-12 agosto 1469) divenuto conte solo dopo il regale matrimonio della figlia, mentre la madre Giacometta di Lussemburgo era figlia del conte di Saint Paul, Pietro I del Lussemburgo. A causa della sua estrazione, Edoardo litig\u00f2 violentemente con Richard Neville, XVI conte di Warwick, che per lui voleva un'unione pi\u00f9 prestigiosa, tanto che Warwick arriv\u00f2 ad appoggiare la causa dei Lancaster all'interno della Guerra delle due rose.\nFra i suoi numerosi figli si ricordano, Edoardo e Riccardo, meglio noti come i Principi nella Torre, ed Elisabetta di York che spos\u00f2 il tudoriano, Enrico VII d'Inghilterra. La tradizione vuole che abbia servito come dama di compagnia di Margherita d'Angi\u00f2, ma non esistono prove in merito .\nBiografia.\nNacque attorno al 1437 a Grafton Regis nel Northamptonshire da Richard Woodville (1405-1469), dal 1448, barone e poi, dal 1464, primo conte di Rivers, e da sua moglie, Giacometta di Lussemburgo (1416-1472), figlia del conte di Saint Paul, Pietro I del Lussemburgo e di Margherita del Balzo e vedova di Giovanni di Lancaster, uno dei figli di Enrico IV d'Inghilterra. Nel 1445 era tra le dame di compagnia della regina Margherita d'Angi\u00f2, moglie di Enrico VI d'Inghilterra, tuttavia la sua presenza \u00e8 tutt'altro che certa, infatti, la sua giovane et\u00e0 e il fatto che all'epoca non vi fosse a corte una sola \"Elizabeth\" o \"Isabel Grey\" (all'epoca Elisabetta era gi\u00e0 fidanzata con John) pone diversi dubbi sulla sua storicit\u00e0 .\nIl matrimonio lancasteriano.\nNel 1452 Elisabetta si spos\u00f2 con John Grey di Groby, cavaliere dei Lancaster al seguito di Enrico VI d'Inghilterra, deceduto il 17 febbraio 1461, nel corso nella seconda battaglia di St.Albans. Dall'unione nacquero due figli :\nAll'epoca, molti consideravano scandaloso che una vedova lancasteriana si fosse abbassata a sposare Edoardo, che, non solo era yorkista, ma che aveva rivendicato e ottenuto il trono per il Casato di York.\nAll'epoca Elisabetta era considerata da tutti una donna molto bella, specie per le palpebre pesanti che le ornavano gli occhi, il che suggerisce che i canoni di bellezza di quei tempi fossero molto diversi dai canoni attuali .\nIl matrimonio yorkista.\nEdoardo IV d'Inghilterra era tutto fuorch\u00e9 un uomo fedele, rinomato per il numero di amanti la pi\u00f9 famosa delle quali fu Jane Shore. Edoardo spos\u00f2 Elisabetta con una cerimonia segreta, ed anche se la data certa non fu mai individuata, la tradizione vuole che il rito nunziale abbia avuto luogo presso la casa di lei nel Northamptonshire, il 1\u00ba maggio 1464. All'inizio le nozze rimasero segrete, in quanto erano in corso in quel periodo trattative di pace con la Francia, trattative che prevedevano di dare una delle parenti di Margherita d'Angi\u00f2, moglie del deposto Enrico VI, in sposa a re Edoardo, tanto che l'incoronazione di Elisabetta avvenne il giorno dell'Ascensione di Ges\u00f9 il 26 maggio 1465, pi\u00f9 di un anno dopo le nozze. Edoardo all'epoca era re da soli quattro anni, era molto giovane, aveva solo ventitr\u00e9 anni, per cui aveva governato aiutato da una ristretta cerchia di persone fidate, fra i quali spiccava Richard Neville, XVI\u00b0 conte di Warwick che all'epoca stava, appunto, contrattando un matrimonio con una principessa francese. La notizia che il re aveva sposato una donna di natali relativamente umili, e per di pi\u00f9 vedova di un lancasteriano, gett\u00f2 Warwick nell'imbarazzo, tanto pi\u00f9 che Edoardo a lui doveva molto, poich\u00e9 fu grazie al suo aiuto che egli aveva potuto avere la corona, pertanto il rapporto fra i due si guast\u00f2 irreparabilmente. Inoltre Elisabetta port\u00f2 a corte con s\u00e9 tutta una serie di fratelli e sorelle che vennero presto maritati alle famiglie pi\u00f9 influenti d'Inghilterra . I conti di Essex, Kent e Pembroke andarono in sposi alle sorelle di Elisabetta senza che le parti rilevassero in seguito un qualche motivo di rimpianto. Una delle sorelle, Catherine Woodville, Duchessa di Buckingham (1458 circa-18 maggio 1497) spos\u00f2 Henry Stafford, II\u00b0 duca di Buckingham, che, dopo la morte di Edoardo IV, si schier\u00f2 contro la cognata al fianco di Riccardo di Gloucester. Uno dei suoi fratelli, il ventenne John Woodville (1444 circa-12 agosto 1469) spos\u00f2 la ricchissima e gi\u00e0 due volte vedova Katherine Neville, Duchessa di Norfolk (1400 circa-dopo il 1483) di pi\u00f9 di quarant'anni maggiore di lui. L'ascesa dei Woodville, e in particolare di Antonio Woodville, inizi\u00f2 a prevalere sull'influenza e il potere di Warwick che decise a complottare con il fratello minore di Edoardo, Giorgio Plantageneto, I duca di Clarence. In quello stesso periodo la madre di Elisabetta venne accusata di stregoneria e rilasciata solo un anno dopo nel 1470. L'anno 1469 fu portatore anche dell'aperta ribellione di Warwick e Clarence che sfidarono il re in battaglia. I due eserciti si affrontarono nella battaglia di Edgecote Moor, la vittoria fu di Warwick, ma questi non riusc\u00ec a spodestare Edoardo, che intanto aveva chiesto aiuto a Riccardo di Gloucester. Sconfitti, Warwick e Clarence fuggirono in Francia dove si allearono con Margherita d'Angi\u00f2. I due eserciti insieme invasero l'Inghilterra, Edoardo dovette riparare nelle Fiandre ed Enrico VI d'Inghilterra fu rimesso sul trono. Edoardo tuttavia era tutt'altro che sconfitto, e, nella primavera del 1471 torn\u00f2 in patria per affrontare i Lancaster e Warwick alla Battaglia di Barnet, dove Warwick trov\u00f2 la morte, e poco dopo nella Battaglia di Tewkesbury perse la vita Edoardo di Lancaster, unico figlio di Margherita ed Enrico. Edoardo riprese il trono, ed Enrico VI mor\u00ec poco dopo alla Torre di Londra. Durante la fuga di Edoardo, Elisabetta si era rifugiata presso l'Abbazia di Westminster chiedendo asilo come da usanza. L\u00ec aveva partorito il primo figlio maschio Edoardo. Come molte altre regine tardo medievali, Elisabetta si contraddistinse per la piet\u00e0 cristiana, caratteristica che ci si aspettava presente in una regina consorte, fece diversi pellegrinaggi, recitava l'Angelus tre volte al giorno e fond\u00f2 la cappella di Sant'Erasmo presso l'Abbazia di Westminster .\nRegina senza corona.\nQuando Edoardo mor\u00ec nell'aprile 1483, probabilmente di polmonite, Elisabetta divenne brevemente Regina Madre quando suo figlio Edoardo V d'Inghilterra sal\u00ec al trono all'et\u00e0 di tredici anni con lo zio Riccardo di Gloucester reggente. Riccardo di Gloucester temeva che con Edoardo al trono il potere dei Woodville avrebbe potuto aumentare fino ad avere la possibilit\u00e0 di estrometterlo; per questo arrest\u00f2 sia il fratello della regina Antonio Woodville, che il figlio di lei, avuto dal primo marito, Richard Grey (1460 circa-25 giugno 1483) e ordin\u00f2 la loro esecuzione. Il giovane Edoardo venne trasferito alla Torre di Londra nell'attesa di essere incoronato, Elisabetta e i figli chiesero di nuovo asilo in una chiesa e da l\u00ec la regina complott\u00f2 insieme a William Hastings, I barone Hastings contro Gloucester, il barone tuttavia venne arrestato e giustiziato nel mese di giugno del 1483.\nGloucester ora mirava al trono, e con un atto del parlamento chiamato Titulus Regius datato al 25 giugno 1483, dichiar\u00f2 illegittimo il matrimonio di Elisabetta con suo fratello e di conseguenza illegittima tutta la loro prole, sulla base del fatto che Edoardo, al momento delle nozze con Elisabetta, era impegnato da una promessa con Eleanor Talbot. \nIl cronacotecario Filippo de Commynes afferm\u00f2 che Robert Stillington (1420-maggio 1491), Vescovo di Bath e Wells aveva officiato la cerimonia, mentre contro Elisabetta furono formulate accuse di stregoneria che comunque non ebbero seguito. Il piano di Gloucester riusc\u00ec, Edoardo fu deposto ed divenne re Riccardo III d'Inghilterra. Nel frattempo, il giovane Edoardo e il fratello Riccardo di Shrewsbury, rimasero confinati alla Torre di Londra e divennero noti come i Principi nella Torre, da l\u00ec in poi le loro tracce si persero ed \u00e8 possibile che siano stati assassinati.\nDa quel momento in poi Elisabetta torn\u00f2 ad essere chiamata Elisabetta Grey continuando a complottare per liberare i figli e restituire al maggiore la corona. Uno dei suoi alleati fu Henry Stafford, II\u00b0 duca di Buckingham che in precedenza fu molto legato a Gloucester. Elisabetta gli confid\u00f2 che i suoi figli vennero uccisi, cos\u00ec i due si allearono con Margaret Beaufort abbracciando la sua causa e del suo unico figlio maschio Enrico Tudor trisnipote di Edoardo III d'Inghilterra e unico erede maschio dei Lancaster che poteva vantare una qualche pretesa al trono. Per unire pi\u00f9 strettamente le loro cause e le famiglie Elisabetta e Margaret decisero che Enrico avrebbe sposato Elisabetta di York la primogenita di Elisabetta erede della famiglia York. Enrico acconsent\u00ec e l'accordo fu siglato, tuttavia, la rivolta capeggiata da Buckingham in suo favore fall\u00ec ed il duca stesso venne ucciso il 2 novembre 1483.\nIl 1\u00ba marzo 1484 Riccardo III giur\u00f2 pubblicamente che se Elisabetta e le figlie lasciavano il loro rifugio nessuno avrebbe fatto loro del male, che non sarebbero state tratte in arresto o recluse e che si impegnava a sposare le ragazze ad onorevoli gentiluomini. L'intera famiglia si ritrov\u00f2 quindi a corte, e, quando l'anno dopo mor\u00ec la regina Anna Neville, si sparsero voci che Riccardo volesse sposare la giovane nipote Elisabetta di York, Riccardo sment\u00ec seccamente queste voci.\nGli anni di quiete e la morte.\nNello stesso anno Enrico Tudor invase l'Inghilterra e nel corso della Battaglia di Bosworth Field uccise Riccardo proclamando se stesso Enrico VII d'Inghilterra, sposando Elisabetta di York come da accordi, revoc\u00f2 il Titulus Regius e accord\u00f2 ad Elisabetta tutti gli onori di una regina vedova. Gli ultimi anni Elisabetta li pass\u00f2 all'Abbazia di Bermondsey, e se qualche storico sostiene che fu Enrico a costringerla a ritirarsi, altri sostengono che ella stesse pensando a una vita contemplativa sin dal 1486. All'abbazia Elisabetta visse onorata e comoda, pot\u00e9 assistere alla nascita della nipote Margaret avvenuta nel 1489, questo nonostante Elisabetta di York visitasse poco la madre. Elisabetta mor\u00ec all'abbazia l'8 giugno 1492 e venne sepolta accanto al marito presso la Saint George's Chapel. Da lei discesero le dinastie inglesi Stuart, Hannover e Windsor. L'attuale regina Elisabetta II discende quindi da lei. Nella cultura di massa, ma senza nessuna prova storica, le fu pi\u00f9 volte imputato di praticare stregoneria, difatti viene cos\u00ec rappresentata nel romanzo e poi diventato serie televisiva \"The White Queen\", come una sorta di strega discendente dalla dea acquatica Melusina. Dal romanzo si evince che la regina vedova assieme alla figlia, la principessa Elisabetta di York, avessero scagliato una maledizione contro la stirpe degli assassini dei principi di York. Bellissima e misteriosa Elizabeth Woodville rimane una delle regine pi\u00f9 affascinanti ma meno documentate della storia inglese.\nI figli.\nElisabetta dal primo matrimonio con John Grey ebbe:\nDalle nozze con Edoardo IV nacquero 10 figli:"}
{"id": "2061152", "revid": "116944", "url": "https://it.wikipedia.org/wiki?curid=2061152", "title": "Medmea", "text": ""}
{"id": "2061153", "revid": "767487", "url": "https://it.wikipedia.org/wiki?curid=2061153", "title": "Tarzan e la fontana magica", "text": "\"Tarzan e la fontana magica (Tarzan's Magic Fountain)\" \u00e8 un film del 1949 diretto da Lee Sholem.\nIl soggetto \u00e8 liberamente ispirato al personaggio del famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il primo dei cinque della saga di Tarzan interpretati dall'attore Lex Barker distribuiti dalla RKO Radio Pictures.\nTrama.\nLa tranquilla vita matrimoniale di Tarzan e Jane in Africa viene bruscamente interrotta dall'arrivo di un pazzo megalomane che con i suoi marchingegno tecnologici vorrebbe compromettere e ribaltare gli effetti delle mistica Fontana della giovinezza. Dato che l'esperimento coinvolgerebbe l'et\u00e0 di tutto il mondo, facendo diventare tutti anziani, Tarzan e Jane si mettono alla sua ricerca."}
{"id": "2061158", "revid": "316609", "url": "https://it.wikipedia.org/wiki?curid=2061158", "title": "Video conferenza", "text": ""}
{"id": "2061159", "revid": "767487", "url": "https://it.wikipedia.org/wiki?curid=2061159", "title": "Tarzan e le schiave", "text": "\"Tarzan e le schiave (Tarzan and the Slave Girl)\" \u00e8 un film del 1950 diretto da Lee Sholem.\nIl soggetto \u00e8 liberamente ispirato al personaggio del famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il secondo dei cinque della saga di Tarzan interpretati dall'attore Lex Barker distribuiti dalla RKO Radio Pictures."}
{"id": "2061162", "revid": "767487", "url": "https://it.wikipedia.org/wiki?curid=2061162", "title": "Tarzan sul sentiero di guerra", "text": "\"Tarzan sul sentiero di guerra (Tarzan's Peril)\" \u00e8 un film del 1951 diretto da Byron Haskin.\nIl soggetto \u00e8 liberamente ispirato al personaggio del famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il terzo dei cinque della saga di Tarzan interpretati dall'attore Lex Barker distribuiti dalla RKO Radio Pictures."}
{"id": "2061163", "revid": "174925", "url": "https://it.wikipedia.org/wiki?curid=2061163", "title": "Sukkah", "text": "Sukkah, in ebraico \u05e1\u05d5\u05db\u05d4, in italiano capanna o anche, in senso rituale, \"succ\u00e0\" o tabernacolo, viene riferita alle capanne erette dagli ebrei osservanti per la festa autunnale di Sukkot, in italiano appunto detta \"Festa delle Capanne\", una delle \"Feste di pellegrinaggio\" o \"Shalosh regalim\"\nOrigine della Sukah.\nLa capanna ricorda il transito degli ebrei nel deserto del Sinai durante l'esodo."}
{"id": "2061164", "revid": "1318658", "url": "https://it.wikipedia.org/wiki?curid=2061164", "title": "Alessandro Riccardi di Netro", "text": "Biografia.\nAlessandro Ottaviano Ricardi di Netro nacque a Biella il 23 maggio 1808 dalla nobile famiglia piemontese dei conti di Netro, figlio di Vincenzo Riccardi (o meglio Ricardi), conte di Groscavallo e signore di Netro, e di Giulia Spitalieri dei conti di Cessole.\nOrdinato sacerdote nel 1832, il 24 gennaio 1842 fu nominato vescovo di Savona e Noli; il 22 febbraio 1867 fu promosso arcivescovo di Torino. Poco pi\u00f9 di un anno dopo, il 22 aprile 1868, celebr\u00f2 nel Duomo di San Giovanni le nozze tra i principi ereditari Umberto e Margherita.\nIl suo mandato si caratterizz\u00f2 per le sue tendenze liberali e fu nominato arcivescovo del capoluogo sabaudo per contribuire a stabilizzare la concitata\nsituazione venutasi a creare a seguito dell'emanazione delle Leggi Siccardi contro i privilegi del clero.\nInoltre, prese parte al Concilio Vaticano I nella fazione degli antinfallibilisti. Nell'aprile del 1870 dovette per\u00f2 abbandonare il Concilio per motivi di salute e rientrare a Torino.\nMor\u00ec a Torino nell'ottobre del 1870. \u00c8 sepolto nel Cimitero monumentale di Torino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2061165", "revid": "486946", "url": "https://it.wikipedia.org/wiki?curid=2061165", "title": "Ob\u00f3z Narodowo-Radykalny Falanga", "text": ""}
{"id": "2061166", "revid": "767487", "url": "https://it.wikipedia.org/wiki?curid=2061166", "title": "La furia di Tarzan", "text": "\"La furia di Tarzan (Tarzan's Savage Fury)\" \u00e8 un film del 1952 diretto da Cy Endfield.\nIl soggetto \u00e8 liberamente ispirato al personaggio del famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il quarto dei cinque della saga di Tarzan interpretati dall'attore Lex Barker distribuiti dalla RKO Radio Pictures.\nTrama.\nTarzan si \u00e8 sposato con Jane e con loro nella giungla vive un ragazzo orfano, Joe, che la coppia ha adottato. Un giorno arriva una carovana guidata da due tipi loschi: Rokov e Edwards. Quest'ultimo dice di essere un cugino di Tarzan, venuto per chiedere il suo aiuto nella ricerca dei diamanti che devono essere ritrovati e che, secondo il diario del padre di Tarzan, morto anni prima nella giungla, sono custoditi dalla trib\u00f9 dei Wasuri. Tarzan accetta di aiutare i due e la sua presenza nella spedizione rassicura la trib\u00f9 che riconosce in lui il figlio dell'uomo bianco che \u00e8 stato loro amico. Ma i due esploratori in realt\u00e0 sono avventurieri senza scrupoli, interessati solo a depredare il popolo dei Wasuri del loro tesoro. Tarzan riuscir\u00e0 a scoprire in tempo la verit\u00e0? Riuscir\u00e0 a salvare la sua Jane dal pericolo e a restituire ai Wasuri il maltolto?"}
{"id": "2061169", "revid": "23885", "url": "https://it.wikipedia.org/wiki?curid=2061169", "title": "Nationale Front (Svizzera)", "text": ""}
{"id": "2061172", "revid": "830939", "url": "https://it.wikipedia.org/wiki?curid=2061172", "title": "Sh\u00fbhei Fujisawa", "text": "Vero nome Tomeji Kosuge (\u5c0f\u83c5\u7559\u6cbb - \"Kosuge Tomeji\").\nScrisse numerose opere ambientate nel periodo Edo, tra cui le pi\u00f9 famose si svolgono nello \"han\" fittizio di Unasaka (\u6d77\u5742\u85e9) che trae vaga ispirazione dallo \"han\" di Sh\u014dnai di cui faceva parte l'attuale citt\u00e0 di Tsuruoka della prefettura di Yamagata.\nBiografia.\nGiovent\u00f9.\nNacque il 26 dicembre 1927 nella citt\u00e0 di Tsuruoka (prefettura di Yamagata) da Shigez\u014d e Takie Kosuge. I sei figli della famiglia erano nell'ordine: Shigemi, Konoe, Hisaharu, Tomeji, Tetsuko e Shigeji. Era una famiglia di contadini e lo stesso Fujisawa svolse spesso mansioni agrarie durante la giovinezza, tanto che negli anni successivi scrisse vari saggi e racconti ambientati nelle campagne e nelle comunit\u00e0 rurali. \u00c8 infatti difficile concepire le tematiche narrative di Fujisawa slegandole dal paese natale Sh\u014dnai e dall'ambiente agricolo.\nNel 1934 avvi\u00f2 la propria istruzione presso la scuola del tempio Sh\u014dry\u00fb, che durante gli studi cambi\u00f2 nome in scuola pubblica del paese di \u014cgon. Fin dalle scuole elementari leggeva di tutto, dai romanzi alle riviste, e si racconta che non si staccasse mai dalla lettura, neanche mentre andava a scuola. Nel 1942 decise di continuare gli studi frequentando di sera la scuola superiore di Tsuruoka e, nonostante le difficolt\u00e0, riusc\u00ec a diplomarsi nel 1946 per proseguire nell'attuale universit\u00e0 di Yamagata. Ebbe cos\u00ec modo di avvicinarsi sempre di pi\u00f9 alla letteratura e fond\u00f2 con dei compagni di corso la rivista letteraria \"Saihy\u014dsen\" (La nave rompighiaccio). Restano tracce di questo periodo nell'autobiografia \"Hansei no ki\" (Memoria di mezza vita) e nelle sue opere appaiono spesso sotto falso nome i compagni e gli amici delle lezioni di Kend\u014d.\nGli anni da insegnante.\nSi laure\u00f2 nel 1949 e inizi\u00f2 a lavorare come insegnante presso la scuola media della citt\u00e0 di Tsuruoka, mentre si occupava di giapponese e societ\u00e0 nella rivista \"Pureryudo\" (Preludio), nata dalla precedente rivista universitaria \"Saihy\u014dsen\". Tuttavia, durante una visita medica nel 1951, gli fu diagnosticata una tubercolosi polmonare che lo costrinse a interrompere il lavoro. L'anno successivo fu ricoverato presso l'ospedale Shinoda di Higashimurayama dove gli fu asportata una parte del polmone destro. Dopo la difficile operazione, si riavvicin\u00f2 lentamente ai propri interessi, partecipando agli incontri di \"haiku\" dell'ospedale e scrivendo per la rivista di poesie \"Una\uff53aka\" con il nome di Kitamura (\u5317\u90a8). Anche in questo periodo non si affievol\u00ec la sua passione per la lettura e cominci\u00f2 ad avvicinarsi ai romanzi occidentali, preparando il terreno per una vita da scrittore.\nGli anni da giornalista.\nNel 1957 concluse finalmente il lungo periodo di convalescenza e si mise alla ricerca di un lavoro: si rifiut\u00f2 di trascorrere una vita da insegnante e, dopo alcune ricerche, inizi\u00f2 a lavorare nel giornalismo, trasferendosi nel quartiere di Nerima a T\u014dky\u014d. A causa di fallimenti aziendali cambi\u00f2 diverse agenzie di stampa. Nel 1959 si spos\u00f2 con Etsuko Miura (\u4e09\u6d66\u60a6\u5b50 - \"Miura Etsuko\"), una ragazza della stessa citt\u00e0 di origine e 8 anni pi\u00f9 giovane di lui. Nel 1960 divenne giornalista del \"Nihon shokuhin kak\u014d shinbun\" (Giornale dei trattamenti alimentari giapponesi) per l'azienda omonima in cui rimase fino a diventare scrittore. La passione per la letteratura stentava a scemare e, nonostante il lavoro, continu\u00f2 a scrivere saltuariamente romanzi. Sembra che durante quegli anni si interessasse in particolar modo della letteratura cosiddetta \"pura\" (\u7d14\u6587\u5b66 - \"jun bungaku\").\nNel 1963 nacque la sua prima figlia Nobuko, ma a ottobre la moglie mor\u00ec improvvisamente all'et\u00e0 di 28 anni. Questo fatto fu un enorme colpo per Fujisawa che inizi\u00f2 a scrivere letteratura storica per chetare il senso di vuoto che si era creato. Si pensa che il grosso influsso della perdita abbia dato origine all'atmosfera buia e alle eroine tragiche che appaiono nelle prime opere di Fujisawa. Dall'anno successivo inizi\u00f2 a partecipare tutti gli anni al premio letterario per scrittori emergenti \"Ouru yomimono\" (\u30aa\u30fc\u30eb\u8aad\u7269\u65b0\u4eba\u8cde\uff09(Scritti per tutti) e dal 1965 inizi\u00f2 ad adottare lo pseudonimo di Fujisawa Sh\u00fbhei con cui \u00e8 conosciuto oggi.\nIl debutto come scrittore.\nNel 1969 convol\u00f2 a nuove nozze con Masako Takazawa \uff08\u9ad8\u6fa4\u5973\u548c\u5b50 - \"Takazawa Masako\") e nel 1971 si aggiudic\u00f2 finalmente il premio \"Ouru yomimono\" con il racconto \"Kurai yume\" (Il mare buio) e si candid\u00f2 al premio Naoki, che vinse l'anno successivo con \"Ansatsu no nennrin\" (Anni di omicidi) e venne riconosciuto come scrittore in grado di far evolvere la letteratura storica. Nello stesso anno and\u00f2 in stampa la sua prima raccolta di racconti sotto il titolo di \"Ansatsu no nenrin\". Durante l'anno successivo, il 1974, si dimise dall'azienda presso cui lavorava e divenne a tutti gli effetti uno scrittore a tempo pieno.\nFujisawa racconta cos\u00ec le sue emozioni di quegli anni: \"Tra i trenta e i quarant'anni vissi in uno stato di continua depressione, ma non era insoddisfazione verso il lavoro o verso il mondo, era un'emozione del tutto personale. Ero deluso dal mondo e disgustato da me stesso. [...] (L'unico modo per uscire dalla depressione) era scrivere. In questo modo venne alla luce \"Kurai umi\".\" (Tratto da \"Kurai umi no haikei\" - Lo sfondo di \"Kurai umi\")\n\"Quando leggo i miei primi romanzi, mi accorgo che molti sono nati da tenebre dolorose: l'amore termina a causa della separazione oppure la storia finisce con la morte del samurai. Allora non ero in grado di scrivere un finale allegro.\" (Tratto da \"Tenki no sakubutsu\" - Opere del cambiamento)\nCome dichiara lo stesso scrittore, il primo periodo fu caratterizzato da uno stile buio, pesante e spartano, ma dal 1976 inizi\u00f2 a cambiare in corrispondenza con la pubblicazione di \"Takemitsu shimatsu\" e della serie \"Y\u014djinb\u014d Jitsugetsush\u014d\" (Giorni e notti di soldati a difesa). Oltre a descrizioni dettagliate e intensit\u00e0 lirica, lo stile dell'autore si pervase di un umorismo pi\u00f9 marcato.\nQuesto nuovo stile pi\u00f9 luminoso, sommato a storie di tutto rispetto, permise alle opere di diffondersi lentamente tra un pubblico sempre pi\u00f9 vasto e la pubblicazione di \"Shunj\u00fb yamabushi ki\" (Cronache di yamabushi) e di \"Y\u014djinb\u014d Jitsugetsush\u014d\" nel 1978 gli conferirono un successo stabile e intramontabile. Divenne cos\u00ec uno scrittore di letteratura storica di rilievo, come Ry\u014dtar\u014d Shiba e Sh\u014dtar\u014d Ikenami. In particolar modo la serie \"Y\u014djinb\u014d Jitsugetsush\u014d\" \u00e8 considerata a tutt'oggi il suo capolavoro e conta ancora numerosi fan."}
{"id": "2061173", "revid": "339392", "url": "https://it.wikipedia.org/wiki?curid=2061173", "title": "Nasjonal Samling", "text": ""}
{"id": "2061176", "revid": "23885", "url": "https://it.wikipedia.org/wiki?curid=2061176", "title": "N\u00e1rodn\u00ed obec fa\u0161istick\u00e1", "text": ""}
{"id": "2061177", "revid": "767487", "url": "https://it.wikipedia.org/wiki?curid=2061177", "title": "Tarzan e i cacciatori d'avorio", "text": "\"Tarzan e i cacciatori d'avorio (Tarzan and the She-Devil)\" \u00e8 un film del 1953 diretto da Kurt Neumann.\nIl soggetto \u00e8 liberamente ispirato al personaggio del famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il quinto ed ultimo dei cinque della saga di Tarzan interpretati dall'attore Lex Barker distribuiti dalla RKO Radio Pictures.\nTrama.\nUn gruppo di cacciatori d'avorio capeggiati dalla perfida Lyra, va in cerca di elefanti per ucciderli e prenderli le zanne.\nMa hanno bisogno di uomini battitori, perci\u00f2 catturano tutta la gente valida di una trib\u00f9.\nTarzan accorre e li libera, ma viene catturato da Lyra che brucia la sua casa sull'albero.\nLyra sa benissimo che gli elefanti obbediscono al richiamo di Tarzan e per convincerlo rapisce anche Jane, la sua ragazza.\nTarzan acconsente a richiamare gli elefanti, ma ha un piano: infatti appena appaiono, gli enormi pachidermi attaccano i cacciatori."}
{"id": "2061178", "revid": "1543377", "url": "https://it.wikipedia.org/wiki?curid=2061178", "title": "Teresita Bramante", "text": "Atletica leggera.\nHa cominciato a gareggiare nel 1998 nel salto triplo, ma la sua specialit\u00e0 diverr\u00e0 col tempo il salto in lungo. Ha gareggiato per la Svizzera.\n\u00c8 stata campionessa ticinese sia nel lungo (2000 e 2001) che nel triplo (2000 e 2004), ha vinto un campionato del Liechtenstein nel lungo (2000) ed \u00e8 stata vicecampionessa svizzera a livello sia giovanile (nel triplo, 1998) che seniores (nel lungo, 2003).\nBob.\nNel 2003 ha cominciato a praticare il bob nel ruolo di pilota. Dal 2004 \u00e8 entrata nel \"giro\" della nazionale italiana. Il suo miglior risultato \u00e8 un secondo posto in una gara di Coppa Europa nel 2005 a St. Moritz. Dal 2006 ha lasciato la specialit\u00e0 per dedicarsi allo skeleton.\nSkeleton.\nLa Bramante pratica lo skeleton dal 2006, ed \u00e8 parte del \"World Cup team\" della nazionale italiana.\n\u00c8 stata per quattro volte vicecampionessa italiana (2007, 2008, 2009 e 2011), a cui si aggiunge un terzo posto (2010).\nCon la maglia azzurra ha disputato, oltre alla Coppa del Mondo di skeleton 2007, 2008 e 2010 (edizioni chiuse rispettivamente al 37\u00ba, 25\u00ba e 29\u00ba posto finale) ed alla Coppa Europa 2007 e 2008 (15\u00ba e 12\u00ba posto finale), anche il campionato mondiale 2007 (7\u00ba posto nella gara a squadre) e quello europeo 2007 (chiuso al 17\u00ba posto nell'individuale).\nSollevamento pesi.\nDal 2008 ha cominciato a cimentarsi anche nel sollevamento pesi. Al primo tentativo ha centrato la qualificazione ai campionati italiani assoluti, categoria 58\u00a0kg, chiusi al sesto posto. Ha poi nuovamente partecipato agli assoluti nel 2010, chiudendo quinta, nel 2011, quando fu nuovamente sesta, e nel 2012, quando fu quarta.\nNel 2009 e nel 2010 \u00e8 giunta terza ai campionati italiani seniores, sempre nella categoria 58\u00a0kg. Nel 2011 e nel 2012 fu invece quarta."}
{"id": "2061179", "revid": "16758", "url": "https://it.wikipedia.org/wiki?curid=2061179", "title": "Teresita Bramante Vallana", "text": ""}
{"id": "2061180", "revid": "61051", "url": "https://it.wikipedia.org/wiki?curid=2061180", "title": "Blohm und Voss BV 138", "text": ""}
{"id": "2061184", "revid": "339392", "url": "https://it.wikipedia.org/wiki?curid=2061184", "title": "Mouvement Social R\u00e9volutionnaire", "text": ""}
{"id": "2061190", "revid": "339392", "url": "https://it.wikipedia.org/wiki?curid=2061190", "title": "Liga Rep\u00fablicana", "text": ""}
{"id": "2061192", "revid": "124788095", "url": "https://it.wikipedia.org/wiki?curid=2061192", "title": "Idi di marzo (Valerio Massimo Manfredi)", "text": "Idi di marzo \u00e8 un libro di Valerio Massimo Manfredi, edito da Arnoldo Mondadori Editore nel novembre 2008. \u00c8 il racconto romanzato dell'assassinio di Gaio Giulio Cesare, avvenuto a Roma alle Idi di marzo del 44 a.C. Il libro, pur con un taglio da romanzo, contiene riferimenti alla realt\u00e0 dei fatti e ad aspetti poco conosciuti eppure documentati della vicenda del tradimento dei congiurati ai danni del dittatore di Roma.\nTrama.\nRoma, inizi di marzo del 44 a.C. Caio Giulio Cesare, il \"Pontifex Maximus\" e dittatore perpetuo che ha assoggettato il mondo alla legge romana, solo in apparenza nel pieno della sua prestanza fisica e psichica. In realt\u00e0 \u00e8 stanco e malato per le tante battaglie affrontate, come una belva fiaccata e rinchiusa nella gabbia dei propri incubi spaventosi, intrisi del sangue che macchiava i campi di battaglia da lui calcati.\nLa congiura incalza implacabile, portata avanti da Marco Giunio Bruto e da Cassio Longino, entrambi insospettabili amici di Cesare e mentre Publio Sestio Baculo, il pi\u00f9 fedele legionario di Cesare, compagno di mille battaglie, si lancia lungo le strade che portano a Roma in una spasmodica corsa contro il tempo per tentare di salvargli la vita, vanno in fumo uno dopo l'altro anche gli sforzi delle persone che gli sono care per cambiare il destino di Cesare e, quindi, del mondo conosciuto. I presagi, tra i quali quello della moglie Calpurnia, si compiranno, le Idi di marzo arriveranno implacabili e segneranno l'inizio di una nuova era di guerre civili devastanti."}
{"id": "2061196", "revid": "484362", "url": "https://it.wikipedia.org/wiki?curid=2061196", "title": "Juntas de Ofensiva Nacional-Sindicalista", "text": ""}
{"id": "2061201", "revid": "23885", "url": "https://it.wikipedia.org/wiki?curid=2061201", "title": "Flokkur \u00dej\u00f3\u00f0ernissinna", "text": ""}
{"id": "2061202", "revid": "339392", "url": "https://it.wikipedia.org/wiki?curid=2061202", "title": "Nikos Nicolaou", "text": ""}
{"id": "2061203", "revid": "729019", "url": "https://it.wikipedia.org/wiki?curid=2061203", "title": "Disputa sulla povert\u00e0 apostolica", "text": "La disputa sulla povert\u00e0 apostolica \u00e8 stata una controversia sorta all'interno della Chiesa cattolica nel Medioevo. Tale contrasto vide contrapposti da una parte la Curia romana e dall'altra l'Ordine francescano, e raggiunse l'apice negli anni 1318-1328, in coincidenza col riaprirsi delle divergenze tra Papato ed Impero durante il periodo della cosiddetta cattivit\u00e0 avignonese.\nLa disputa si inserisce nel contesto del cosiddetto pauperismo medievale e si riassume nella questione intorno alla legittimit\u00e0 per la Chiesa di possedere beni e ricchezze. I teologi svolgevano l'analisi del problema a partire da un interrogativo preciso. L'assunto di partenza \u00e8 che se la Chiesa si considera \"sposa di Ges\u00f9 Cristo\", deve necessariamente seguire gli insegnamenti e l'esempio di Ges\u00f9, del primo papa (san Pietro) e dei primi vescovi (gli apostoli). La domanda si poneva quindi in relazione alla possibilit\u00e0 che Cristo e gli Apostoli avessero mai goduto del possesso delle cose materiali. La definizione di \"povert\u00e0 apostolica\", quindi, si riferisce non gi\u00e0 all'uso parco e moderato dei beni (\"usus pauper\", un problema su cui si era incentrata la polemica degli spirituali, e che riguardava la condotta di vita dell'Ordine francescano), bens\u00ec al rifiuto assoluto che la Chiesa possedesse alcunch\u00e9 di materiale.\nImplicazioni.\nLa definizione inerente alla povert\u00e0 di Cristo (che in realt\u00e0 riguardava non tanto la specificazione della frugalit\u00e0 di Ges\u00f9, quanto l'opportunit\u00e0 stessa che la Chiesa in quanto tale potesse custodire e movimentare ricchezze) poneva problematiche che intaccavano gli equilibri pi\u00f9 sottili dell'istituzione ecclesiastica. Definire ortodossa la povert\u00e0 apostolica avrebbe implicato la rinuncia della Chiesa a qualunque bene terreno. Nel desiderare o rifiutare questa rinuncia si mescolavano nei campi avversi sia nobili intenti, quali da un lato l'attaccamento alla Chiesa (che senza ricchezze, nei timori di molti, sarebbe rimasta in balia dell'Impero) e dall'altro nel puro zelo di seguire gli insegnamenti di Ges\u00f9; ma anche disegni meno nobili quali l'avidit\u00e0 e la smania di potere da una parte e dall'altra, la disobbedienza e il calcolo politico. L'impatto di questa disputa fu lacerante anche e soprattutto per il contesto storico in cui essa venne a porsi con forza: infatti, nel periodo dal 1209 al 1328 si verificarono da un lato l'esplosione della violenza pauperistica (ad esempio il movimento degli Apostolici, Fra' Dolcino) e dall'altro lo sbilanciamento delle attivit\u00e0 della Chiesa verso la creazione di una vera e propria potenza economica, utile a superare i contrasti con l'Impero, nonch\u00e9 le debolezze politiche insite nella Cattivit\u00e0 avignonese. Si trattava quindi di due fenomeni divergenti, che accesero gli animi di personaggi altrimenti noti per l'acume, la diplomazia e la buona fede, ma che in tale contesto esasperarono la disputa fino a farla degenerare in un vero e proprio scisma.\nRiferimenti biblici.\nLe tesi sostenute dai francescani sulla povert\u00e0 degli apostoli avevano come supporto alcuni passi del Vangelo:\nStoria.\nFrancesco d\u2019Assisi (1205-1226).\nNel 1205 Francesco d'Assisi sub\u00ec una profonda conversione e prese a predicare assieme ai suoi seguaci una vita di perfetta povert\u00e0. Quasi subito, nel 1206 egli si present\u00f2 al vescovo di Assisi, cui chiese e ottenne protezione. Nel 1209 poi si rec\u00f2 a Roma, dove ebbe l'approvazione orale della sua Regola da papa Innocenzo III, che aveva cos\u00ec l'opportunit\u00e0 di fornire un regolare canale di sfogo al pauperismo, che gi\u00e0 serpeggiava tra i fedeli con i Patarini. La protezione papale venne per\u00f2 accordata solo dopo aver appurato la venerazione di San Francesco per il sacerdozio, la sua obbedienza alle gerarchie ecclesiastiche nonch\u00e9 il carattere della povert\u00e0 predicata dal Santo. Francesco, infatti, non criticava la ricchezza n\u00e9 i ricchi: raccomandava anzi ai suoi discepoli di guardarsi bene dall'imporre la povert\u00e0 agli altri. Per lui, Madonna Povert\u00e0 esigeva solo adepti volontari e i possessori di ricchezze erano visti da lui non come nemici ma come benefattori.\nInnocenzo III da parte sua, incanalando in un Ordine religioso tali pulsioni, intendeva da un lato spegnere le polemiche circa la mancata accettazione dei pauperisti in seno alla Chiesa, dimostrando anzi la benevolenza pontificia purch\u00e9 questi rispettassero la dottrina cattolica; dall'altro, riteneva che proprio la creazione di un simile Ordine avrebbe fatto cessare il fiorire di eresie pauperistiche e avrebbe consentito un pi\u00f9 facile controllo di questo movimento da parte della Curia romana.\nAneliti religiosi e tensioni politiche nelle dispute tra rigoristi e lassisti (1226-1274).\nPoco prima di morire, il 29 novembre 1223, Francesco aveva ottenuto da papa Onorio III l'approvazione scritta della Regola con la bolla \"Solet annuere\". Per quanto riguardava la povert\u00e0, gi\u00e0 questa regola (\"Regula bullata\") era meno severa di quella approvata solo oralmente da Innocenzo III quattordici anni prima (\"Regula non bullata\").\nI motivi di questo addolcimento possono ricercarsi nel fatto che Francesco aveva in parte ceduto alle istanze di alcuni confratelli oppure del \"cardinale protettore\" Ugolino da Ostia, oppure egli stesso si era reso conto che l'Ordine, cresciuto a dismisura in tutta Europa, non poteva pi\u00f9 contare solo sull'elemosina per sostentarsi e istruire i nuovi confratelli, ma doveva dotarsi di fondi e strutture sue proprie. Questo non significava la licenza all'Ordine di arricchire: la Regola infatti poneva limiti alle quantit\u00e0 e all'uso dei beni da parte dei francescani tanto che, per evitare polemiche, richiese l'accettazione di essa \"senza commento\" (\"sine glossa\"), ovvero senza interpretazioni di sorta.\nAlla morte di Francesco nel 1226, quasi subito all'interno dell'Ordine emersero due tendenze ben distinte: da una parte, i rigoristi che chiedevano l'osservanza della Regola del 1223 \"sine glossa\" e anche dell'esigente Testamento di san Francesco (quando non addirittura un ritorno alla \"Regula non bullata\" del 1209), dall'altra parte la maggioranza dei frati, che non ritenevano vincolante il Testamento e che riconoscevano al papa il diritto di pronunciare \"interpretazioni autentiche\" della Regola e di concedervi delle deroghe.\n \nPer diversi anni, tale suddivisione rimase interna all'Ordine francescano. A ci\u00f2 certo contribuirono i successori di Francesco, vuoi per l'autorit\u00e0 derivante loro dall'intimit\u00e0 avuta col Santo (come nei casi di Bernardo di Quintavalle e Filippo Longo), vuoi per la grandezza d'ingegno e la vastit\u00e0 del sapere, come nel caso di San Bonaventura, che resse l'Ordine dal 1257 al 1274, anno della sua morte.\nProprio alla scomparsa di Bonaventura, la situazione si fece critica. Nello stesso 1274, infatti, gran parte dei rigoristi si riconobbero in un movimento ben definito, chiamato - su ispirazione delle profezie di Gioacchino da Fiore - \"gli Spirituali\". Tra questi gruppi, in particolare, si distinsero i \"Fratelli della povera vita\" (soprannominati in seguito \"Fraticelli\"), che facevano riferimento ai frati marchigiani Pietro da Macerata e Angelo Clareno. A differenza dagli altri gruppi di Spirituali, che continuavano a restare in seno all'Ordine, i Fratelli della povera vita tentarono in tutti i modi di distaccarsi dal resto dell'Ordine, ritenuto ormai prigioniero dell'eresia, e tornare alla purezza delle origini vivendo sotto una Regola ispirata direttamente a quella del 1209.\nL'estremizzazione del concetto di povert\u00e0 port\u00f2 ben presto i Fraticelli a ritenere la povert\u00e0 una sorta di obbligo per tutti i cristiani, non soltanto per chi abbracciava volontariamente questo voto: questo creava pericolose contiguit\u00e0 con i movimenti ereticali che in quel periodo propugnavano il pauperismo, in particolare con i cosiddetti Apostolici.\nAll'Ordine francescano \u2013 e in particolare alla corrente degli Spirituali pi\u00f9 severi \u2013 guardavano inoltre con sempre maggior benevolenza gli Imperatori; in quegli anni peraltro lo stesso Impero era scosso da disordini interni e non poteva quindi aiutare efficacemente la causa spirituale: sotto uno scettro autorevole esso sarebbe stato il motore e il sostegno di un vero e proprio scisma in seno alla Chiesa.\nConflitti e conciliazioni transitorie (1274-1307).\nNel 1279 papa Niccol\u00f2 III, proprio per cercare di comporre i dissidi dell'Ordine, promulg\u00f2 la bolla \"Exiit qui seminat\", alla cui stesura collabor\u00f2 il francescano Pietro di Giovanni Olivi. In essa, con un ingegnoso quanto fragile stratagemma, il Papa comp\u00ec una duplice mossa: avoc\u00f2 alla Santa Sede tutte le propriet\u00e0 dell'Ordine per riaffidarle all'Ordine stesso in usufrutto, separando cos\u00ec la propriet\u00e0 dall'uso. In questo modo, pur ribadendo in modo esplicito che la regola dell'Ordine era quella del 1223, il Pontefice intendeva eliminare alla radice la causa scatenante della diatriba tra la \"Comunit\u00e0\" e gli Spirituali, ovvero la propriet\u00e0.\nGli Spirituali capirono che la mossa del papa era principalmente una sottigliezza giurisprudenziale e continuarono a moltiplicarsi e presero ad alzare la voce contro l'autorit\u00e0 stessa del Pontefice. Autorevoli francescani quali Raymond Geoffroi, Guy de Mirepoix e soprattutto Ubertino da Casale, oltre a diffondere la corrente spirituale nei conventi italiani e francesi, andavano sempre pi\u00f9 criticando apertamente l'operato dei Pontefici circa la disciplina della povert\u00e0 apostolica a partire da Onorio III. Una parentesi di riappacificazione si ebbe nel 1294, quando papa Celestino V \u2013 su consiglio dello spirituale Iacopone da Todi - concesse agli spirituali dell'Italia centrale (guidati dai frati Pietro da Macerata, detto frate Liberato, e Angelo Clareno) la facolt\u00e0 di organizzarsi in un Ordine religioso a parte (formalmente una congregazione benedettina), in cui si osservasse alla lettera la regola e il testamento di Francesco e si privilegiasse la vita eremitica. Il gruppo (detto dei \"poveri eremiti di Celestino V\" o \"celestini\") venne per\u00f2 rapidamente sciolto da papa Bonifacio VIII con la bolla \"Olim Coelestinus\" dell'8 aprile 1295.\nTutte le parti in causa videro in questa approvazione quel che volevano vedere: per gli oppositori degli Spirituali, veniva in discussione quanto deciso da Onorio III in poi, e quindi l'esistenza stessa dell'Ordine (che, senza fondi n\u00e9 strutture, sarebbe ben presto declinato); per gli Spirituali, questa era la suprema sanzione che la loro aspirazione alla totale povert\u00e0 era possibile, anche in seno alla Chiesa. Quando poi Bonifacio VIII prese il posto di Celestino V, gli Spirituali (che in quest'ultimo avevano visto il loro protettore) insorsero senza nemmeno troppe cautele a contestare la validit\u00e0 dell'elezione di Bonifacio: il \"fraticello\" Iacopone da Todi indirizz\u00f2 pesanti invettive a papa Caetani. Queste critiche indurirono Bonifacio VIII, che per\u00f2, essendo assorbito dalle controversie col re di Francia, Filippo il Bello e con i Colonna, non pot\u00e9 usare il pugno di ferro contro gli Spirituali. Continu\u00f2 tuttavia a contrastare con forza il movimento apostolico, facendone bruciare il fondatore Gherardo Segarelli nell'anno 1300. Tale persecuzione diede il via a una violenta reazione delle varie sette pauperistiche, che trovarono il loro capo in Fra' Dolcino. Costui mise in pratica il concetto di \"povert\u00e0 obbligatoria\" attraverso il saccheggio delle propriet\u00e0 ecclesiastiche e feudali e l'uccisione di nobili e prelati. Tale avventura ebbe fine solo nel 1307, con la condanna al rogo dell'eresiarca.\nLo scontro (1307-1316).\nProprio l'avventura dolciniana ebbe come prima causa l'inasprimento delle posizioni della Curia. Una simile esplosione di violenza pauperistica, invece di consigliare ai Pontefici una linea accomodante, provoc\u00f2 un'intensificazione delle pressioni sugli Spirituali per accettare la linea della maggioranza dell'Ordine. In caso contrario, si sarebbero posti da s\u00e9 al di fuori dell'ortodossia cattolica.\nL'immediato successore di Bonifacio, Benedetto XI se la prese col principale esponente della corrente, Ubertino da Casale che lanciava strali ai Pontefici presenti e passati circa la dottrina della povert\u00e0 apostolica: Benedetto gli impose di ritirarsi in convento e cessare qualunque predicazione. Per tutta risposta, l'irriducibile frate obbed\u00ec ma a modo suo: in convento scrisse e diffuse l'opera \"Arbor vitae crucifixae Jesu Christi\", nella quale in toni apocalittici e millenaristici profetizzava l'avvento sul trono di Pietro di un \"papa angelico\", che avrebbe guidato la Chiesa verso un'epoca luminosa in netto contrasto coi papi del tempo, corrotti e simoniaci. Di conseguenza Benedetto XI scomunic\u00f2 Ubertino.\nClemente V (1305-1314) inizialmente adott\u00f2 una linea pi\u00f9 morbida: ritir\u00f2 la scomunica a Ubertino e lo invit\u00f2 nel 1309 a un incontro ad Avignone tra il Generale dell'Ordine francescano, Gundisalvo di Valleboa, e i capi della corrente Spirituale ovvero \u2013 oltre allo stesso Ubertino \u2013 Raymond Gaufredi e Guy de Mirepoix. Quello che doveva essere l'inizio della pace, fu l'inizio della guerra. Gli Spirituali, esacerbati dal ritiro avignonese della Curia, divennero furenti nel vedere il lusso sfrenato del Pontefice e del nuovo Palazzo che andava costruendo quale Sede di Pietro; fu cos\u00ec che, interrogati da Clemente circa il loro concetto di povert\u00e0 apostolica e il modo di applicarla in seno alla Chiesa, essi \u2013 e particolarmente Ubertino - reagirono con tale veemenza e con tali accenti che il Papa chiuse quasi subito l'incontro rispedendo a casa i pi\u00f9, ma tenendo prigioniero Ubertino e affidandolo alla custodia di un cardinale.\nLa guerra (1316-1322).\nNel 1316 venne eletto papa Giovanni XXII (1316-1334), al secolo Jacques Du\u00e8ze, di nazionalit\u00e0 francese. Nello stesso anno venne eletto anche il nuovo Generale dell'Ordine francescano, Michele da Cesena: subito il Pontefice si abbocc\u00f2 con lui e gli chiese di muoversi celermente per annullare la corrente Spirituale in seno all'Ordine; in cambio e per facilitargli le cose, Giovanni XXII elev\u00f2 agli altari Ludovico di Tolosa, nobile francescano che era stato uno Spirituale moderato. Ma questo aiuto non fu sufficiente: Michele vi si prov\u00f2, ma il suo tatto e la sua circospezione mal concordavano con l'impazienza del Papa che si aspettava risultati in tempi brevi. L'anno dopo le cose precipitarono: in quel 1317 infatti Giovanni XXII eman\u00f2 la \"Quorundam exigit\", con la quale veniva posta in discussione la \"Exiit qui seminat\" di papa Niccol\u00f2 III (1279). Le nuove questioni poste dal Papa ponevano la questione se i beni dell'Ordine francescano potessero tornare all'Ordine non solo per uso, ma anche come propriet\u00e0. Un simile ritorno \u2013 secondo il Papa \u2013 avrebbe sottolineato la liceit\u00e0 della propriet\u00e0 e della ricchezza per l'intero Ordine francescano e per la Chiesa. Michele da Cesena prov\u00f2 a frenare il Papa consigliando prudenza ma senza porre in essere politiche efficaci per arginare gli Spirituali in seno all'Ordine: il Papa vide che non si veniva a capo di nulla e inaspr\u00ec la reazione scomunicando nel 1318 gli Spirituali e i Fraticelli, cui segu\u00ec immediatamente il rogo di quattro Spirituali confessi a Marsiglia. Quindi il Papa diede mano libera sia in Francia che in Italia all'Inquisizione, per stanare e condannare costoro.\nIl culmine del conflitto (1322-1328).\nNel 1322, quasi a voler prostrare del tutto ogni velleit\u00e0 di resistenza dell'Ordine francescano, Giovanni XXII pose al Capitolo dell'Ordine una precisa domanda (gi\u00e0 contenuta \"in nuce\" nella \"Quorundam exigit\"), cui si aspettava una altrettanto precisa risposta: \"utrum asserere quod Christus et apostoli non habuerunt aliquid sive in proprio sive in communi sit hereticum\", ovvero \"\u00e8 eresia affermare che Cristo e gli Apostoli non possedettero alcunch\u00e9 n\u00e9 in proprio n\u00e9 in comune?\". Una risposta in senso affermativo avrebbe definito eretico ritenere che Cristo e gli Apostoli non avessero mai posseduto alcunch\u00e9 n\u00e9 come singoli n\u00e9 come comunit\u00e0. Giovanni XXII non chiedeva se Cristo o gli Apostoli fossero stati poveri: chiedeva se dalle Scritture si desumesse la totale, completa, clamorosa mancanza di ogni e qualunque propriet\u00e0 da parte di Cristo e degli Apostoli. Affermazione erronea, perch\u00e9 pi\u00f9 volte nel Vangelo si cita Giuda come colui che amministrava la \"cassa comune\" con cui si comprava il cibo e si amministravano le offerte e le elemosine: segno che qualcosa Cristo e gli Apostoli pur possedevano.\nMa la veemenza dello scontro era tale che i dotti francescani non avvertirono la sottigliezza del quesito: fu cos\u00ec che in quello stesso 1322 il Capitolo dell'Ordine riunito a Perugia, con a capo Michele da Cesena deciso a dare battaglia, rispose al Papa che Ges\u00f9 e gli Apostoli erano poveri totalmente e senza remissione. La reazione del Papa fu immediata: nello stesso 1322 emise la decretale \"Ad conditorem canonum\", con cui annullava quanto disposto nella \"Exiit qui seminat\" di Niccol\u00f2 III del 1279, ovvero rendeva all'Ordine francescano la mera e totale propriet\u00e0 dei beni dell'Ordine stesso, non pi\u00f9 il solo usufrutto. L'anno dopo (1323) con la bolla \"Cum inter nonnullos\" il Pontefice da una parte dichiarava eretica la proposizione del Capitolo di Perugia; dall'altra impose a Michele da Cesena e ai suoi pi\u00f9 stretti collaboratori di presentarsi alla Corte pontificia in Avignone per rendere conto direttamente a lui della loro posizione.\nIn seguito Giovanni XXII si orient\u00f2 verso una politica pi\u00f9 attendista verso i \"dissidenti\": fece sapere a Michele e ai suoi che li aspettava, ma senza fretta. Molti storici hanno interpretato questo gesto come dovuto alla persuasione del Papa, che il tempo avrebbe giocato a suo favore, lasciando sbollire gli animi e dando modo ai francescani di riflettere sulla \"Cum inter nonnullos\", e sulle ulteriori punizioni che sarebbero loro toccate in caso di disobbedienza. Michele e i suoi cercarono nei successivi quattro anni di trovare alleati tra gli altri ordini e le alte gerarchie attraverso dibattiti, sentenze, riunioni e conciliaboli. Tale strategia per\u00f2 non sort\u00ec l'effetto sperato e quando i Superiori francescani (Michele da Cesena quale Generale dell'Ordine, Guglielmo di Ockham, Bonagrazia da Bergamo, Francesco da Ascoli ed Henry de Talheim) si presentarono ad Avignone nel 1328, capirono di essere in minoranza all'interno della Chiesa. Vuoi che non vedessero via d'uscita per la loro causa, vuoi che temessero la costrizione all'abiura o per l'incolumit\u00e0 fisica, la notte del 26 maggio fuggirono da Avignone per rifugiarsi presso l'imperatore Ludovico il Bavaro, che proprio allora era sceso in Italia con l'intenzione di occupare Roma e indebolire l'autorit\u00e0 papale.\nLa vittoria del Papa.\nLa fuga dei francescani, fortuita o voluta, divenne un formidabile strumento nelle mani del Papa: essa gli dava modo di denunciarne i principali esponenti come filo-imperiali e nemici del Papato. Ludovico il Bavaro seguiva con estremo interesse la disputa sulla povert\u00e0, cercando di sfruttarla a suo favore per nuocere alla Chiesa. Il 12 maggio 1328 a Roma egli aveva fatto eleggere un antipapa, Niccol\u00f2 V, un francescano spirituale, dichiarando quindi decaduto Giovanni XXII in quanto eretico. Michele da Cesena e i suoi, raggiungendo a Roma l'imperatore e l'antipapa, fecero intendere all'intera Cristianit\u00e0 di condividere le tesi imperiali: il 28 maggio di quello stesso 1328, il Papa con la \"Cum Michael de Caesena\" depose Michele da Generale dell'Ordine francescano e il seguente 6 giugno con la \"Dudum ad nostri\" scomunic\u00f2 lui ed i suoi sostenitori e li estromise dall'Ordine francescano. Era la fine del movimento spirituale: molti esponenti dell'Ordine si resero conto che Michele e i suoi erano andati oltre il lecito, avallando l'imperatore e addirittura sostenendo un antipapa e questo ai loro occhi andava contro la regola di obbedienza alla Chiesa che San Francesco aveva praticato e imposto ai suoi seguaci.\nNel 1329, il nuovo Capitolo francescano elesse quale nuovo Generale dell'Ordine Geraldo di Oddone, dichiarato oppositore degli Spirituali: i francescani rientravano cos\u00ec pienamente e definitivamente in seno alla Chiesa, mentre Michele da Cesena e Guglielmo da Ockham restavano in esilio. Le declinanti fortune di Ludovico il Bavaro, detestato per la sua condotta dagli stessi Ghibellini italiani per sostenere i quali era sceso in Italia, lo obbligarono al rientro in Germania, portandosi dietro gli ultimi Spirituali. Niccol\u00f2 V, privo del suo protettore, non ebbe altra scelta che recarsi da Giovanni XXII per sottomettersi alla sua autorit\u00e0, cosa che il Papa fu ben lieto di accettare. Dal loro esilio, Michele e i suoi continuarono ad appellarsi alla Chiesa e alla Curia per far valere le proprie ragioni, anche presso il successore di Giovanni, papa Benedetto XII (1335-1342): ma costui era diverso dal suo predecessore, essendo egli stesso un uomo rigoroso e austero. Proprio queste caratteristiche rendevano la posizione pontificia ancor pi\u00f9 credibile e attraverso la pacificazione con Ludovico egli priv\u00f2 infine gli Spirituali dell'ultimo sostenitore. Con la morte di Michele da Cesena 1342, la disputa sulla povert\u00e0 apostolica si poteva considerare conclusa."}
{"id": "2061204", "revid": "1305772", "url": "https://it.wikipedia.org/wiki?curid=2061204", "title": "Nikolas Nikolaou", "text": ""}
{"id": "2061206", "revid": "154326", "url": "https://it.wikipedia.org/wiki?curid=2061206", "title": "Elisabetta Aleksejevna", "text": ""}
{"id": "2061220", "revid": "1543377", "url": "https://it.wikipedia.org/wiki?curid=2061220", "title": "Fara (Eruli)", "text": "Viene brevemente citato da Procopio nel suo \"Storia delle guerre di Giustiniano\". Gibbon fa notare, nel suo \"Storia del declino e della caduta dell'Impero romano\", che Fara fu un ufficiale noto per la sua \"onest\u00e0 e sobriet\u00e0\".\nComandante contro i Persiani a Dara.\nNel 530, da quanto dice Procopio, Fara e le sue forze supportarono i Romani a Dara contro l'invasione persiana dell'impero bizantino (526-530). In questa occasione guid\u00f2 300 Eruli prima contro fanteria e cavalleria persiane, e poi in un attacco sul fianco della retroguardia persiana.\nAgguato e cattura del re vandalo Gelimero.\nNel 533-34 Fara ferm\u00f2 il re dei Vandali Gelimero, intento a fuggire in Africa passando dalla Spagna dopo la sconfitta subita nella battaglia di Ticameron. Fara blocc\u00f2 Gelimero per tre mesi sui monti Pappuani in Africa settentrionale. Fara scrisse a Gelimero chiedendogli di arrendersi, garantendo che sarebbe stato trattato bene dall'imperatore Giustiniano I.\nSecondo la traduzione fatta da Gibbon dell'opera di Procopio, Fara scrisse: \nAll'inizio Gelimero rifiut\u00f2, ma in seguito si arrese al generale Belisario, che lo insegu\u00ec fin dalla battaglia di Ticameron per poi unirsi a Fara."}
{"id": "2061221", "revid": "23885", "url": "https://it.wikipedia.org/wiki?curid=2061221", "title": "Vaterl\u00e4ndische Front", "text": ""}
{"id": "2061222", "revid": "104066", "url": "https://it.wikipedia.org/wiki?curid=2061222", "title": "Trattato di Brindisi", "text": ""}
{"id": "2061226", "revid": "1048993", "url": "https://it.wikipedia.org/wiki?curid=2061226", "title": "Lex Barker", "text": " \n\u00c8 celebre soprattutto per aver interpretato il personaggio di Tarzan, in cinque pellicole distribuite dalla RKO Radio Pictures tra il 1949 e il 1953, e il personaggio di Old Shatterhand, alter ego dello scrittore tedesco Karl May, in una serie di film realizzati in Germania tra il 1962 e il 1968.\nBiografia.\nBarker era discendente diretto di Roger Williams, fondatore dello stato del Rhode Island. Date le importanti origini, la sua decisione di abbandonare gli studi all'Universit\u00e0 di Princeton per intraprendere la carriera di attore fece s\u00ec che la sua famiglia gli voltasse le spalle. Dopo aver prestato servizio in fanteria come maggiore durante la seconda guerra mondiale, gli inizi non furono facili e per molto tempo Barker, malgrado la notevole prestanza fisica e l'alta statura (), ottenne solo brevi ruoli di supporto, come quello del muratore nella commedia \"La casa dei nostri sogni\" (1948), con Cary Grant e Myrna Loy.\nNel 1949, quando fu scelto come successore di Johnny Weissmuller per il ruolo di Tarzan, la sua popolarit\u00e0 conobbe un'impennata ed egli \u00e8 probabilmente rimasto il \"re della giungla\" pi\u00f9 popolare dopo Weissmuller. Nel 1957 si trasfer\u00ec in Europa e recit\u00f2 in moltissimi paesi, tra cui l'Italia, dove ebbe un piccolo ruolo ne \"La dolce vita\" (1960) di Fellini, ma la popolarit\u00e0 la ottenne principalmente in Germania interpretando il personaggio di Old Shatterhand in alcuni film western tratti dai romanzi di Karl May, celebre autore di libri di avventura. Queste sue interpretazioni gli valsero un \"Bambi Award\" nel 1966, quale miglior attore straniero.\nFu anche protagonista delle cronache rosa dell'epoca per i suoi cinque matrimoni, tra cui il terzo con Lana Turner, con la quale si spos\u00f2 il 7 settembre 1953 a Torino (la coppia divorzi\u00f2 nel 1957).\nMor\u00ec improvvisamente nel 1973, all'et\u00e0 di 54 anni, per un attacco cardiaco."}
{"id": "2061227", "revid": "247933", "url": "https://it.wikipedia.org/wiki?curid=2061227", "title": "Asia del Nord", "text": ""}
{"id": "2061229", "revid": "767487", "url": "https://it.wikipedia.org/wiki?curid=2061229", "title": "Happy (Ashanti)", "text": "Happy \u00e8 un brano musicale R&amp;B della cantante statunitense Ashanti, scritto dalla stessa interprete con A. Parker e prodotto da Irv Gotti per l'album di debutto dell'artista, \"Ashanti\". Il brano \u00e8 stato pubblicato nel 2002 come secondo singolo ufficiale tratto dall'album, dopo lo straordinario successo di \"Foolish\", ed \u00e8 entrato nella top10 della Billboard Hot 100, oltre ad aver avuto successo in vari paesi.\nVideo.\nAnche questo videoclip, come il precedente, \u00e8 stato girato dal produttore Irv Gotti, presente alla fine nel video in un cameo. Il video, ambientato in una domenica pomeriggio, si apre con una telefonata tra la cantante e Ja Rule, i quali si mettono d'accordo su un appuntamento della giornata nella citt\u00e0 natale della cantante. Quando inizia l'audio del pezzo, la cantante viene mostrata nella sua camera da letto mentre si prepara davanti allo specchio per poi uscire e raggiungere le sue amiche, interpretate da quattro ballerine che la seguono ovunque eseguendo una coreografia. Alla guida di una Mercedes Benz rossa, l'artista e le altre ragazze si spostano dal quartiere residenziale verso il \"downtown\" della citt\u00e0. In seguito la scena si sposta nel centro della citt\u00e0, dove Ashanti va dal parrucchiere e acquista nuovi abiti per l'evento che l'aspetta. Una volta pronta, Ashanti si presenta con capelli ondulati, top blu leopardato e minigonna bianca a una manifestazione in un parco piena di ragazzini, che dovrebbe essere una sorta di celebrazione per il successo da poco ottenuto. Sono visibili infatti cartelloni e manifesti che recitano \"Murder Inc. and Glen Cove would like to congratulate Ashanti\" (la Murder Inc. e Glen Cove vorrebbero congratularsi con Ashanti), o \"Ashanti, princess of R&amp;B + Hip-Hop\" (Ashanti, principessa del R&amp;b e dell'Hip-Hop). In una sequenza successiva la cantante, con un abito color pesca lungo e soffice, composto da un top e pantaloni, esegue una coreografia con le ballerine su di una costruzione in pietra circondata da colonne e immersa nel verde di un bosco. Il video \u00e8 stato girato a Glen Cove, citt\u00e0 natale della cantante, e contiene camei di vari membri della Murder Inc. e della sorella di Ashanti.\nRicezione.\nIl singolo ha debuttato nella Hot 100 il 1\u00ba giugno 2002 al numero 77, e pur non riuscendo a ripetere il successo dei singoli precedenti dell'artista, \u00e8 riuscito ad entrare in Top 10, arrivando al numero 8, e a piazzarsi nella classifica di fine anno alla posizione numero 41. Nella classifica R&amp;B \u00e8 arrivato al numero 6, piazzandosi invece alla posizione 40 nella classifica delle 100 canzoni R&amp;B/Hip-Hop di maggior successo del 2002. Nel Regno Unito e in Nuova Zelanda il singolo \u00e8 entrato in Top 20, arrivando rispettivamente alle posizioni numero 13 e 19.\nSe nella maggior parte dei paesi dove \u00e8 entrato in classifica il singolo non ha raggiunto i risultati eccelsi ottenuti dal precedente singolo \"Foolish\", nei Paesi Bassi la situazione \u00e8 stata inversa: non solo \u00e8 arrivato al numero 10, mentre \"Foolish\" al numero 12, ma rimane fino ad oggi l'unico singolo di Ashanti da solista ad essere entrato nella Top 10 olandese.\nTracce.\nAustralian CD single (September 30, 2002)\nDutch maxi single (September 2, 2002)\nUK maxi single (November 11, 2002)"}
{"id": "2061230", "revid": "104458", "url": "https://it.wikipedia.org/wiki?curid=2061230", "title": "Bricola", "text": ""}
{"id": "2061232", "revid": "767487", "url": "https://it.wikipedia.org/wiki?curid=2061232", "title": "Infauna", "text": "Si chiama infauna quella comunit\u00e0 di animali che viva all'interno di un substrato.\n\u00c8 un termine che si usa soprattutto in biologia marina per parlare di quelle specie che vivono affondate nella sabbia o anche in fondi duri (ad esempio il dattero di mare). Infauna pu\u00f2 essere considerata anche la fauna interstiziale che vive tra i granelli di sabbia del piano sopralitorale.\nIl termine si contrappone ad epifauna."}
{"id": "2061244", "revid": "767487", "url": "https://it.wikipedia.org/wiki?curid=2061244", "title": "Epifauna", "text": "L'Epifauna \u00e8 quell'insieme di specie animali, generalmente sessili in gran parte, che vivono a stretto contatto con il substrato, non lasciandolo per interi stadi vitali. \nLe comunit\u00e0 pi\u00f9 ricche di epifauna sono quelle marine, specialmente di fondi duri, dove l'epifauna \u00e8 spesso la componente predominante (si pensi alle barriere coralline). A sua volta, una comunit\u00e0 la cui epifauna produca abbondanti biocostruzioni (barriere coralline ma anche il coralligeno del mar Mediterraneo), pu\u00f2 ospitare al suo interno una propria infauna diversa da quella che popola il fondale."}
{"id": "2061245", "revid": "19960465", "url": "https://it.wikipedia.org/wiki?curid=2061245", "title": "Frenulo breve", "text": ""}
{"id": "2061263", "revid": "61051", "url": "https://it.wikipedia.org/wiki?curid=2061263", "title": "Blohm und Voss BV 238", "text": ""}
{"id": "2061265", "revid": "1719883", "url": "https://it.wikipedia.org/wiki?curid=2061265", "title": "Sestile", "text": "In astrologia, il sestile indica un rapporto angolare di 60\u00b0 tra due pianeti, corrispondente alla suddivisione dei 360 gradi del cerchio zodiacale per 6. \nCaratteristiche.\nTra le posizioni planetarie che danno luogo ad aspetti positivi (armonici) o negativi (dissonanti), il sestile \u00e8 armonico, ma \u00e8 ritenuto favorevole solo se gli astri coinvolti ed i segni in cui si trovano sono affini.\nAnche pianeti incompatibili possono tuttavia collaborare tra loro in un sestile: ad esempio Venere, pianeta dell'amore, che si trovi a 60 gradi da Saturno, pu\u00f2 ricevere da quest'ultimo seriet\u00e0 e stabilit\u00e0 affettiva.\nL'influsso armonico del sestile \u00e8 simile a quello del trigono, sebbene sia di minore intensit\u00e0."}
{"id": "2061266", "revid": "1872770", "url": "https://it.wikipedia.org/wiki?curid=2061266", "title": "Alfonso Bassave", "text": ""}
{"id": "2061274", "revid": "726373", "url": "https://it.wikipedia.org/wiki?curid=2061274", "title": "Helix test", "text": "L'Helix test \u00e8 una tecnica per controllare il corretto funzionamento di un'autoclave per sterilizzazione a vapor d'acqua; in particolare viene verificata la sua efficacia nel processo di sterilizzazione. Allo stato attuale dell'arte \u00e8 l'unico sistema per valutare la capacit\u00e0 dello sterilizzatore di far arrivare il vapore (e quindi sterilizzare) all'interno di piccole cavit\u00e0 (definite cavi di tipo A secondo la normativa EN 13060)\nMeccanismo di funzionamento.\nAlla base del test c'\u00e8 l'uso di una striscia di carta speciale che ha la caratteristica di virare, cio\u00e8 di cambiare colore, se esposta a vapore acqueo privo di aria (vapore saturo) ad una certa temperatura e per un certo periodo di tempo (le caratteristiche sono indicate dal produttore). La cartina viene posta in una provetta sigillata (capsula), messa in comunicazione con l'esterno tramite un tubo lungo 1,5 metri, con un foro circolare da 2\u00a0mm di diametro.\nPer simulare la condizione pi\u00f9 critica \u00e8 opportuno porre il test nel punto pi\u00f9 freddo della camera di sterilizzazione (generalmente in basso). Gli sterilizzatori pi\u00f9 avanzati hanno la possibilit\u00e0 di eseguire un ciclo apposito per l'Helix Test. La conferma del corretto funzionamento si ha se al termine del processo la cartina ha cambiato colore (\u00e8 il produttore del test che deve fornire le indicazioni per la sua valutazione). Se il test non viene superato, significa che il vapore non \u00e8 penetrato in modo ottimale nell'oggetto, senza sterilizzarlo. In questo caso \u00e8 opportuno ripetere il test, se possibile impiegando un PCD (Process Challenge Device, cio\u00e8 la spirale dell'Helix Test) diverso. Se ancora lo sterilizzatore fallisce il test \u00e8 necessario individuare e risolvere il problema tecnico alla base del cattivo funzionamento; bisogna inoltre risterilizzare preventivamente tutti gli oggetti trattati con questo apparecchio per i quali non \u00e8 certa la corretta sterilizzazione (in generale, si possono considerare sicuri i carichi sterilizzati tra 2 Helix Test superati).\n\u00c8 importante sottolineare che il superamento dell'Helix Test non sostituisce la qualifica periodica dello sterilizzatore, che certifica la correttezza dei parametri fisici (temperatura, pressione e tempo di esposizione) dei cicli di sterilizzazione eseguiti."}
{"id": "2061276", "revid": "3115", "url": "https://it.wikipedia.org/wiki?curid=2061276", "title": "Aurelio Bacciarini", "text": "Biografia.\nFiglio di Michele, mugnaio di Lavertezzo, e di Maria Sciarini, studi\u00f2 dapprima nel seminario minore di Barlassina, poi nei seminari maggiori di Lugano, Milano e Monza, addottorandosi in sacra teologia. Venne ordinato sacerdote il 12 giugno 1897 e assunse la cura della parrocchia di Arzo dal 1897 al 1903, successivamente fu designato quale assistente spirituale nel seminario minore di Pollegio fino al 1906.\nNello stesso anno entr\u00f2 nella congregazione di San Luigi Guanella. Chiamato a Roma divenne parroco della parrocchia di San Giuseppe al Trionfale nel 1912. Nel 1915 divent\u00f2 superiore \"ad interim\" e quindi superiore generale di questa congregazione dal 1921 al 1924. Il 12 gennaio 1917 viene nominato vescovo titolare di Daulia e amministratore apostolico del Ticino, il 21 gennaio dello stesso anno viene consacrato vescovo a Roma dal cardinale Basilio Pompilj e dal vescovo Paolo Tranquillo Silvestri.\nNel periodo di governo della diocesi di Lugano, si sforz\u00f2 di riorganizzare l'Azione Cattolica. Promosse l'insegnamento religioso e difese la presenza del crocifisso nei luoghi pubblici. Volle un quotidiano cattolico che venne istituito nel 1926 con la testata \"Giornale del Popolo\".\nLe sue spoglie riposano nella tomba nella cripta della Chiesa del Sacro Cuore in Lugano. Nel 1947 venne avviata la fase diocesana del suo processo di beatificazione, attualmente conclusa, per cui \u00e8 stata avviata la fase successiva a Roma. Nel 2008 \u00e8 stato dichiarato venerabile da papa Benedetto XVI.\nGenealogia episcopale.\nLa genealogia episcopale \u00e8:"}
{"id": "2061277", "revid": "188323", "url": "https://it.wikipedia.org/wiki?curid=2061277", "title": "Test di Helix", "text": ""}
{"id": "2061278", "revid": "262861", "url": "https://it.wikipedia.org/wiki?curid=2061278", "title": "Archeozoico", "text": ""}
{"id": "2061284", "revid": "339392", "url": "https://it.wikipedia.org/wiki?curid=2061284", "title": "Proposition 8", "text": ""}
{"id": "2061285", "revid": "112093894", "url": "https://it.wikipedia.org/wiki?curid=2061285", "title": "Howard Blackburn", "text": "Nativo della Nuova Scozia, Blackburn a 25 anni ebbe un grave incidente: allontanatosi con un compagno dalla nave \"Grace L. Fears\", su una barca al largo di Gloucester, dopo un'improvvisa tempesta di neve perse di vista la nave e riusc\u00ec a ritornare in terraferma solo dopo 5 giorni; perse le dita delle mani, e il compagno mor\u00ec. Dopo varie avventure nel 1879 si imbarc\u00f2 verso il Klondike alla ricerca dell'oro, e durante la traversata doppi\u00f2 Capo Horn.\nNel 1899 realizz\u00f2 in solitario la traversata atlantica in 62 giorni, con uno \"sloop\" da lui stesso costruito. Nel 1901 con uno \"schooner\" consegu\u00ec il record di 39 giorni di traversata atlantica in solitario, da Gloucester al Portogallo."}
{"id": "2061287", "revid": "61051", "url": "https://it.wikipedia.org/wiki?curid=2061287", "title": "Blohm und Voss BV 222", "text": ""}
{"id": "2061301", "revid": "117780636", "url": "https://it.wikipedia.org/wiki?curid=2061301", "title": "Laudatio funebris", "text": "La laudatio funebris (lett. lode funebre) era l'orazione che veniva pronunciata presso i Romani in memoria di un defunto illustre, durante la cerimonia funebre. \nNel rito funerario.\nIl rito del funerale prevedeva pi\u00f9 fasi, tra cui una processione durante la quale i familiari del defunto esponevano le \"imagines\" dei loro antenati, mentre le \"praeficae\", donne appositamente pagate, intonavano lamenti funebri detti \"neniae\".\nAl termine della processione, quando il corteo giungeva nel Foro, un membro della famiglia del defunto saliva sui rostri e pronunciava la \"laudatio\": raccontava brevemente la vita del defunto mettendone in particolare risalto gli aspetti principali, come le magistrature ricoperte, le vittorie riportate in battaglia, i trionfi festeggiati.\nOratoria.\nGeneralmente considerate come il primo esempio di oratoria latina, le \"laudationes funebres\", tra i primi tentativi di creazione di un archivio storico, erano espressione della cultura gentilizia: le \"gentes\" glorificavano, attraverso le orazioni funebri, i propri parenti defunti, esaltando le loro gloriose azioni e permettendo cos\u00ec che se ne perpetuasse la memoria. Le orazioni venivano infatti conservate e talvolta riutilizzate in pi\u00f9 occasioni. \nCon l'intento di glorificare la propria stirpe, inoltre, si tendeva spesso ad inserire all'interno della \"laudatio\" notizie inventate, come ascendenze e genealogie leggendarie, o ad alterare i dati storici tramite l'inserimento di magistrature che il defunto non aveva esercitato. Il carattere encomiastico della \"laudatio\", infatti, risulta evidente dal nome stesso del componimento, che si propone di tessere l'elogio del defunto. Simile era il ruolo svolto dalle iscrizioni riportate sulle lapidi tombali, gli \"elogia\".\nNella storiografia romana.\nSvetonio ad esempio ricorda che in occasione della morte dell'imperatore romano, Augusto, ebbe due orazioni funebri: una del figliastro, Tiberio, davanti al tempio del Divo Giulio, l'altra di Druso, il figlio di Tiberio, dall'alto dei rostri antichi. Subito dopo i senatori lo portarono a spalla fino al Campo Marzio, dove venne cremato. Un vecchio pretoriano giur\u00f2 di aver visto salire al cielo il fantasma di Augusto, subito dopo la sua cremazione. \nI personaggi pi\u00f9 influenti dell'ordine equestre, in tunica, senza cintura, a piedi nudi, deposero i suoi resti nel mausoleo a lui dedicato, fatto costruire tra la via Flaminia e la riva del Tevere durante il suo sesto consolato, avendo poi aperto al pubblico i boschetti e le passeggiate da cui era circondato. In seguito le ceneri dei suoi successori, della dinastia giulio-claudia, vennero qui deposte."}
{"id": "2061303", "revid": "61051", "url": "https://it.wikipedia.org/wiki?curid=2061303", "title": "Blohm und Voss Ha 139", "text": ""}
{"id": "2061309", "revid": "61051", "url": "https://it.wikipedia.org/wiki?curid=2061309", "title": "Blohm und Voss BV 144", "text": ""}
{"id": "2061311", "revid": "1318658", "url": "https://it.wikipedia.org/wiki?curid=2061311", "title": "Vallelonga (geografia)", "text": "La Vallelonga \u00e8 una delle valli longitudinali dell'Appennino abruzzese, nella Marsica, in provincia dell'Aquila. \u00c8 disposta in direzione sudest-nordovest, parallela alla valle Roveto da cui \u00e8 divisa dal gruppo montuoso della Serra Lunga e ad est con la valle del Giovenco, per un lungo tratto assume l'aspetto di un vasto altopiano carsico, con tratti di vistosi fenomeni erosivi nel polje della valle di Amplero e diversi inghiottitoi presenti nel territorio di Collelongo.\nToponimo.\nVallelonga in dialetto marsicano significa \"valle lunga\", ovvero valle longitudinale, \nIl toponimo d\u00e0 inoltre il nome anche al comune di Villavallelonga, anticamente chiamata semplicemente \"Villa\" o \"Villa Collelongo\", ed \u00e8 analogo a quelli di Collelongo e Serra Lunga (in dialetto locale \"S\u00e8rra L\u00f2nga\"), che presentano evidentemente la stessa etimologia.\nAnticamente era nota come \"valle Transaquana\", ovvero valle situata \"al di l\u00e0 delle acque\" del lago Fucino.\nGeografia.\nLa valle inizia dai monti del parco nazionale d'Abruzzo, Lazio e Molise, fra il monte Cornacchia, il monte Schiena di Cavallo e il monte Marcolano, nelle localit\u00e0 di Prati d'Angro e Aceretta, e termina presso Trasacco dove si apre l'ex alveo del Fucino, fino alla seconda met\u00e0 dell'Ottocento ricoperto dalle acque dell'omonimo lago.\nIdrografia.\nIl torrente Rosa, detto in passato Carnello, \u00e8 l'unico corso d'acqua che attraversa la valle, per lo pi\u00f9 asciutto durante tutto l'anno.\nAmbiente.\nNel suo territorio ricade in un'area di circa 110\u00a0ha, situata tra i 1200 e i 1900 , la faggeta della val Cervara, tra le pi\u00f9 antiche d'Europa, databile nel 2017 a oltre 500 anni ed ufficialmente dichiarata patrimonio mondiale dell'umanit\u00e0 da parte dell'UNESCO. L'area montuosa \u00e8 popolata da animali protetti come l'orso bruno marsicano, il lupo appenninico e il camoscio d'Abruzzo."}
{"id": "2061312", "revid": "151436", "url": "https://it.wikipedia.org/wiki?curid=2061312", "title": "Serra Longa", "text": ""}
{"id": "2061317", "revid": "110157", "url": "https://it.wikipedia.org/wiki?curid=2061317", "title": "Eagle (Alaska)", "text": "Eagle \u00e8 un comune dell'Alaska di 146 abitanti, posto sul confine col Canada."}
{"id": "2061319", "revid": "767487", "url": "https://it.wikipedia.org/wiki?curid=2061319", "title": "Eek (Alaska)", "text": "Eek \u00e8 un comune dell'Alaska di 311 (2014) abitanti."}
{"id": "2061320", "revid": "1543377", "url": "https://it.wikipedia.org/wiki?curid=2061320", "title": "I sogni di mio padre", "text": "I sogni di mio padre. Un racconto sulla razza e l'eredit\u00e0 \u00e8 una autobiografia di Barack Obama, scritta prima di divenire il 44\u00ba presidente degli Stati Uniti d'America. Essa venne pubblicata per la prima volta nel 1995 dopo che Obama venne eletto, primo afro-americano, presidente della Harvard Law Review ma prima dell'inizio della sua carriera politica. Il libro venne poi riedito nel 2004 con una nuova prefazione del senatore Obama contenente riferimenti al suo discorso tenuto alla Convenzione nazionale del Partito Democratico del 2004.\nSoggetto.\nIl libro autobiografico narra la sua storia dalla nascita al suo ingresso alla Harvard Law School.\nBarack Obama nacque al Kapi'olani Hospital di Honolulu da Barack Hussein Obama Sr., un keniota agnostico, ex pastore di capre ed all'epoca studente straniero, e da Ann Dunham, proveniente da Wichita, in Kansas; al momento della sua nascita entrambi i genitori erano giovani studenti universitari.\nRiguardo agli anni passati alle Hawaii, Obama ha scritto in seguito:\nNel 1963 i genitori si separarono e successivamente divorziarono; il padre and\u00f2 all'Universit\u00e0 Harvard per conseguire un dottorato, e infine torn\u00f2 in Kenya, dove mor\u00ec in un incidente stradale nel 1982: rivide il figlio solo in un'occasione. La madre invece si rispos\u00f2 con Lolo Soetoro, un altro suo ex collega universitario, da cui ebbe una figlia. Soetoro proveniva dall'Indonesia, si laure\u00f2 in geografia nel 1962, mor\u00ec poi il 2 marzo del 1993. Obama si trasfer\u00ec quindi con la famiglia a Giacarta, dove nacque la sorella di Obama, Maya Soetoro-Ng. A Giacarta, Obama frequent\u00f2 le scuole elementari da 6 a 10 anni.\nA dieci anni, Obama ritorn\u00f2 a Honolulu per ricevere un'istruzione migliore. Fu cresciuto prima dai nonni materni, Madelyn e Stanley Dunham, e poi dalla madre. Si iscrisse alla quinta elementare della scuola Punahou, dove si diplom\u00f2 con ottimi voti nel 1979. La madre di Obama mor\u00ec di cancro pochi mesi dopo la pubblicazione dell'autobiografia di Barack Obama \"Dreams From My Father\".\nRiconoscimenti.\nL'edizione audiolibro venne insignita nel 2006 del Grammy Award for Best Spoken Word Album.\nIl critico Joe Klein scrisse in un articolo su Obama sul \"Time\" che il libro \"penso sia l'autobiografia migliore mai scritta da un politico statunitense.\"\nLegami parentali.\nNel suo libro, Barack Obama sostiene di avere scoperto che uno degli antenati della madre era cugino di secondo grado di Jefferson Davis, il primo e unico presidente degli Stati Confederati d'America.\nAltri studi genealogici hanno evidenziato che \u00e8 cugino di ottavo grado di Dick Cheney, tramite Mareen Duvall. La scoperta della moglie Lynn Cheney, annunciata il 17 settembre 2007, \u00e8 stata confermata dal portavoce di Cheney e da quello di Obama, Bill Burton.\nLa notizia \u00e8 stata pubblicata per la prima volta il 9 settembre 2007 da un'editorialista del quotidiano locale \"Chicago Sun-Times\".\nL'articolo afferma che Bush junior e Obama sarebbero cugini di 11\u00ba grado tramite Samuel Hinckley and Sarah Soole, che vissero nel Massachusetts nel XVII secolo. Obama sarebbe imparentato con Dick Cheney, come cugino di 11\u00ba grado, tramite Mareen e Susannah Duval, emigrati dall Francia verso gli Stati Uniti nel XVII secolo. Entrambi i legami di parentela risalgono, quindi, al XVII secolo.\nLa notizia \u00e8 stata ripresa dal New York Post del 18 ottobre 2008. Secondo le nuove versioni, Cheney e Obama sarebbero cugini di 8\u00ba grado, mentre \u00e8 confermato il grado di parentela fra Bush senior e Obama."}
{"id": "2061324", "revid": "767487", "url": "https://it.wikipedia.org/wiki?curid=2061324", "title": "Port Lions", "text": "Port Lions \u00e8 un comune dell'Alaska di 233 abitanti."}
{"id": "2061325", "revid": "61051", "url": "https://it.wikipedia.org/wiki?curid=2061325", "title": "Blohm und Voss BV 142", "text": ""}
{"id": "2061327", "revid": "1457847", "url": "https://it.wikipedia.org/wiki?curid=2061327", "title": "Alvise Zichichi", "text": "Biografia.\nOltre che un forte giocatore \u00e8 stato arbitro internazionale, organizzatore di importanti eventi scacchistici (tra cui undici edizioni del torneo internazionale di Roma), nonch\u00e9 presidente della Federazione Scacchistica Italiana dal 1996 al 2002.\nFu fondatore dell'A.M.I.S. (Associazione maestri italiani di scacchi, ora sciolta) e direttore per molti anni della rivista \"Scacchitalia\", organo ufficiale della FSI, e di \"Mondoscacchi\", l'organo ufficiale dell'Associazione Maestri Italiani di Scacchi. \nFu autore di numerosi articoli giornalistici e pubblicazioni scacchistiche, tra cui \"Lezioni di scacchi\" (edito da Mursia).\nDopo aver ottenuto un impiego presso il Banco di Roma, si trasfer\u00ec a Roma, dove visse per il resto della sua vita.\nCarriera scacchistica.\nDivenne maestro nel 1963 dopo la partecipazione al 5\u00ba torneo di Reggio Emilia 1962/63. Nel 1977 ottenne il titolo di Maestro internazionale.\nNel 1956, a 18 anni, partecip\u00f2 per la prima volta alla finale del campionato italiano a Rovigo. Nel 1957 fece parte della squadra di Roma che affront\u00f2 una rappresentativa di Riga in tourn\u00e9e in Italia capeggiata dal futuro campione del mondo Michail Tal'. Nel 1959 a Roma sconfisse Stefano Tatai 3\u00bd-2\u00bd in un match.\nGioc\u00f2 quattordici edizioni del campionato italiano, vincendo la 44\u00aa ad Arcidosso (GR) nel 1985. Nella 45\u00aa, giocatasi sempre nel 1985 a Chianciano Terme, fu secondo.\nVinse per 11 volte il campionato italiano a squadre: in cinque edizioni (1962 a Lerici, 1963 a Imperia, 1964 a Genova, 1966 a Monticelli Terme, 1971 ad Asiago) con la squadra dei dipendenti comunali di Roma; nel 1973 a Tivoli con la squadra dell'Accademia di Roma; infine altre 5 volte (1974 a Milano, 1976 a Venezia, 1977 a Castelvecchio Pascoli, 1979 a San Marino, 1983 a Venezia) con la squadra del Banco di Roma.\nPartecip\u00f2 a sette edizioni delle Olimpiadi per la squadra italiana: 1966 L'Avana, 1968 a Lugano, 1970 a Siegen, 1974 a Nizza, 1980 a La Valletta, 1984 a Salonicco, 1986 a Dubai.\nRappresent\u00f2 l'Italia anche nei match contro la Svizzera a Como nel 1969 e a Lugano nel 1974 (la sua unica volta in prima scacchiera); nella Clare Benedict Cup a Gstaad nel 1973, al quadrangolare di Castelvecchio Pascoli nel 1975; ai Campionati a squadre della Comunit\u00e0 Europea a Ostenda nel 1975 e a Berlino nel 1980.\nVinse i tornei di La Spezia 1965, Roma 1971, Catanzaro 1971, Roma 1973, Reggio Emilia 1974, Catanzaro 1979, Mogliano Veneto 1983. All'estero vinse gli open di Cagnes-sur-Mer nel 1977 e di Benet\u00fasser nel 1978. Vinse anche per quattro volte la competizione scacchistica dei giochi Banesto riservati a dipendenti di istituzioni bancarie: nel 1967, 1969, 1971 e 1973, in ogni occasione a Madrid.\nNel 1996 fu eletto presidente della FSI durante il congresso tenutosi in giugno a Bologna. Tra le principali attivit\u00e0 del suo mandato figura la candidatura, poi accettata, di Torino per ospitare le Olimpiadi del 2006\nNel 2000 divenne campione italiano seniores a Ponte Arche.\nAlcune partite di Alvise Zichichi.\nDifesa ovest-indiana (E-12) 1. d4 Cf6 2. Cf3 e6 3. c4 b6 4. a3 Ab7 5. Cc3 g6 6. d5 Ag7 7. e4!? 0-08. Ae2 d6 9. 0-0 Cbd7 10. Cd4 Cc5 11. f3 a5 12. Ae3 a4 13. Cdb5 De7 14. Tb1 Tfd8 15. Ag5 h616. Ah4 Dd7 17. Dc2 c6 18. dxc6 Axc6 19. Tbd1 Axb5 20. Cxb5 Dc6 21. Cd4 Db7 22. Cb5 Dc623. Cd4 Dc7 24. Cb5 Db8 25. Ag3 Af8 26. Cc3 Db7 27. Cb5 \u00a0 \u00a0 \u00a0 \u00a0 \u00a0 \"(vedi diagramma)\"\nIl bianco propone la patta per ripetizione di mosse, ma il nero non \u00e8 d'accordo...\n27. ...d5? 28. cxd5 exd5 29. exd5 Cxd5 30. Ac4! Tac8 31. Cd6! Axd6 32. Axd5 Ce6 33. Axb7 Txc2 34. Axd6 Txb2 35. Tf2 Txf2 36. Rxf2 Cg7 37. Td2 (1-0). \u00a0 \u00a0Vedi la partita online"}
{"id": "2061330", "revid": "991694", "url": "https://it.wikipedia.org/wiki?curid=2061330", "title": "Yakutat City and Borough (Alaska)", "text": ""}
{"id": "2061335", "revid": "228587", "url": "https://it.wikipedia.org/wiki?curid=2061335", "title": "Videotelefonia", "text": "La videotelefonia \u00e8 la trasmissione, a distanza e in tempo reale, della voce e di immagini in movimento per mezzo di un impianto per telecomunicazioni.\nLa videotelefonia \u00e8 una delle varie applicazioni delle telecomunicazioni.\nStoria.\nUna delle prime dimostrazioni di questa tecnologia di telecomunicazione, atta a dimostrare come essa possa aiutare gli utenti nel linguaggio dei segni a comunicare tra di loro, si \u00e8 verificata quando videocitofono di AT&amp;T (marchio registrato come \"Picturephone\") \u00e8 stata presentata al pubblico nel 1964 a New York durante l'esposizione mondiale, due utenti non udenti (uno in fiera e l'altro in un'altra citt\u00e0) sono stati in grado di comunicare liberamente tra loro.\nVarie organizzazioni, inclusa la Martlesham British Telecom e molte universit\u00e0 hanno condotto ampie ricerche sulla firma tramite videotelefonia. L'uso del linguaggio dei segni via videotelefonia \u00e8 stato ostacolato per molti anni a causa della difficolt\u00e0 del suo utilizzo su linee telefoniche in rame dal segnale analogico lento, accoppiato con l'alto costo della migliore qualit\u00e0 ISDN (dati) delle linee telefoniche.\nQuesti fattori in gran parte scomparsi con l'introduzione dei codec video pi\u00f9 efficienti e l'avvento di un costo inferiore di dati ad alta velocit\u00e0 ISDN e IP (Internet) nel 1990.\nQuesta tecnologia riprese piede nel terzo millennio con le videochiamate da telefono cellulare.\nApplicazioni pratiche della videotelefonia.\nLa videotelefonia \u00e8 utilizzata principalmente per comunicare vocalmente e visivamente tra le persone. Tale tipologia di comunicazione \u00e8 uno dei servizi principali offerti dalla rete telefonica generale, la pi\u00f9 grande rete telefonica esistente al mondo, rete telefonica ad accesso pubblico che copre l'intero pianeta e che permette quindi di comunicare tra le persone di tutto il mondo.\nOccasionalmente la videotelefonia realizzata attraverso la rete telefonica generale, vista la grande diffusione territoriale di tale rete telefonica, pu\u00f2 anche essere utilizzata per la ripresa audiovisiva di particolari eventi sociali, ad esempio da un reporter per fornire in diretta ad un'emittente televisiva suono e immagini di un particolare evento di cronaca. Ci\u00f2 \u00e8 possibile per la possibilit\u00e0 della videotelefonia di trasmettere in tempo reale il suono e le immagini in movimento.\nApparecchi telefonici per l'utente finale.\nDi seguito sono elencate le tipologie di apparecchi telefonici per l'utente finale utilizzati nella videotelefonia:"}
{"id": "2061336", "revid": "599013", "url": "https://it.wikipedia.org/wiki?curid=2061336", "title": "Patricio Hurtado", "text": "Carriera.\nClub.\nHa giocato prevalentemente all'LDU Quito, al quale \u00e8 arrivato nel 1994 dall'El Nacional. Trasferitosi pi\u00f9 tardi al T\u00e9cnico Universitario, si ritira nel 2006 nella societ\u00e0 minore dell'Equinoccial.\nNazionale.\nDal 1991 al 2000 ha fatto parte della nazionale di calcio ecuadoriana, giocandovi dieci partite, e partecipando a due edizioni della Copa Am\u00e9rica"}
{"id": "2061338", "revid": "1385252", "url": "https://it.wikipedia.org/wiki?curid=2061338", "title": "Expo 1985 (Plovdiv)", "text": "L'Expo 1985 Plovdiv \u00e8 stata un'esposizione specializzata svoltasi a Plovdiv (Bulgaria) nel 1985 sul tema \"Le conquiste dei giovani inventori\", a cui hanno partecipato 86 paesi del mondo con un totale di 1 milione di visitatori."}
{"id": "2061345", "revid": "729019", "url": "https://it.wikipedia.org/wiki?curid=2061345", "title": "Coppa del Mondo di sci di fondo 2009", "text": "La Coppa del Mondo di sci di fondo 2009 fu la ventottesima edizione della manifestazione organizzata dalla Federazione Internazionale Sci; ebbe inizio il 22 novembre 2008 a G\u00e4llivare, in Svezia, e si concluse il 22 marzo 2009 a Falun, ancora in Svezia. Nel corso della stagione si tennero a Liberec i Campionati mondiali di sci nordico 2009, non validi ai fini della Coppa del Mondo, il cui calendario contempl\u00f2 dunque un'interruzione tra febbraio e marzo. Per la prima volta venne introdotta nel calendario di Coppa una seconda competizione intermedia, le Finali di Coppa del Mondo di sci di fondo.\nIn campo maschile furono disputate 21 delle 22 gare individuali previste (5 a tecnica classica, 4 a tecnica libera, 9 sprint, 1 a inseguimento, 2 competizioni intermedie a tappe) e le 4 a squadre (2 staffette, 2 sprint a squadre) previste, in 17 diverse localit\u00e0. Lo svizzero Dario Cologna si aggiudic\u00f2 la coppa di cristallo, il trofeo assegnato al vincitore della classifica generale; l'italiano Pietro Piller Cottrer vinse la Coppa di distanza, il norvegese Ola Vigen Hattestad la quella di sprint. Luk\u00e1\u0161 Bauer era il detentore uscente della Coppa generale.\nIn campo femminile furono disputate 21 delle 22 gare individuali previste (5 a tecnica classica, 4 a tecnica libera, 9 sprint, 1 a inseguimento, 2 competizioni intermedie a tappe) e le 4 a squadre (2 staffette, 2 sprint a squadre) previste, in 17 diverse localit\u00e0. La polacca Justyna Kowalczyk si aggiudic\u00f2 sia la coppa di cristallo, sia la Coppa di distanza; la slovena Petra Majdi\u010d vinse la Coppa di sprint. Virpi Kuitunen era la detentrice uscente della Coppa generale.\nUomini.\nRisultati.\nLegenda:\nTC = tecnica classica\nTL = tecnica libera\nSP = sprint\nTS = sprint a squadre\nPU = inseguimento\nMS = partenza in linea\nCompetizioni intermedie.\nLegenda:\nTC = tecnica classica\nTL = tecnica libera\nSP = sprint\nPU = inseguimento\nMS = partenza in linea\nHS = partenza a handicap\nDonne.\nRisultati.\nLegenda:\nTC = tecnica classica\nTL = tecnica libera\nSP = sprint\nTS = sprint a squadre\nPU = inseguimento\nMS = partenza in linea\nCompetizioni intermedie.\nLegenda:\nTC = tecnica classica\nTL = tecnica libera\nSP = sprint\nPU = inseguimento\nMS = partenza in linea\nHS = partenza a handicap"}
{"id": "2061346", "revid": "767487", "url": "https://it.wikipedia.org/wiki?curid=2061346", "title": "The Barbarians", "text": "The Barbarians \u00e8 un film del 1987 diretto da Ruggero Deodato.\nTrama.\nLa trib\u00f9 dei Ragnicks, composta da girovaghi e artisti di strada, in epoche antiche ha barattato enormi ricchezze per ottenere un magico rubino che racchiude il potere della musica, della gioia e della bont\u00e0. Il truce Kadar cerca di impossessarsi della pietra ma durante l'inseguimento la regina Canary la consegna al fido Greyschaft perch\u00e9 la nasconda in un luogo sicuro.\nUna volta catturata, la regina ottiene che la vita dei gemelli Kutchek e Gore, rei di aver ferito Kadar, venga risparmiata in cambio della sua totale obbedienza al malvagio tiranno, il quale non esita a rinchiuderla nel suo harem e a condannare i bambini a una vita di sofferenze e fatiche nelle cave di Talchet, sotto il controllo del Signore della polvere.\nMa una volta cresciuti, i due orfani che un tempo erano stati accolti dalla pacifica trib\u00f9 dei Ragnicks, si rivelano due barbari, uomini dal fisico forte ma dalla mente semplice, impavidi e sconsiderati in egual misura, capaci di ribellarsi al proprio destino di schiavit\u00f9 e lottare per riscattare i Ragnicks.\nFuggiti dalle cave, i due si ricongiungono alla loro trib\u00f9, momentaneamente guidata da Ibar, e assieme alla giovane Ismene si gettano all'avventura per cercare di liberare Canary e ritrovare il rubino perduto."}
{"id": "2061348", "revid": "416175", "url": "https://it.wikipedia.org/wiki?curid=2061348", "title": "Gran Premio del Belgio 1974", "text": "Il Gran Premio del Belgio 1974 \u00e8 stata la quinta prova della stagione 1974 del Campionato mondiale di Formula 1. Si \u00e8 corsa il 12 maggio 1975 sul circuito di Nivelles, presso Bruxelles. La gara \u00e8 stata vinta da Emerson Fittipaldi su McLaren-Ford Cosworth; per il vincitore si tratt\u00f2 dell'undicesimo successo nel mondiale. Ha preceduto sul traguardo l'austriaco Niki Lauda su Ferrari e il sudafricano Jody Scheckter su Tyrrell-Ford Cosworth. Per quest'ultimo pilota si tratt\u00f2 del primo podio nel mondiale di F1.\nVigilia.\nAspetti tecnici.\nLa Tyrrell affid\u00f2 il nuovo modello 007 anche a Patrick Depailler, dopo che, nella gara precedente, era stato utilizzato dal solo Jody Scheckter. Fece il suo esordio, nella gara belga, una nuova scuderia, la Token. La vettura, la RJ02, era stata concepita da Ray Jessop, su richiesta di Ron Dennis, manager della scuderia di Formula 2 Rondel. Dennis dovette poi abbandonare l'idea di debuttare in F1, ma la vettura, ormai costruita, venne acquistata da Tony Vlassopoulo e Ken Grob, che decisero di proseguire l'impegno nella massima formula fondando la Token. Nella gara avrebbe dovuto fare il suo esordio anche un altro costruttore, la Lyncar, che prefer\u00ec posticipare l'impegno. Sia Lyncar che Token avevano comunque gi\u00e0 partecipato al BRDC International Trophy, tradizionale gara fuori campionato, disputata sul tracciato di Silverstone, ad aprile.\nAspetti sportivi.\nIl Gran Premio del Belgio di disput\u00f2 per la seconda, e ultima volta, sul Circuito di Nivelles, localit\u00e0 posta a pochi chilometri dalla capitale Bruxelles. La gara ottenne il sostegno della Bang &amp; Olufsen, azienda danese specializzata nella produzione di apparecchi audio e televisori.\nLa Brabham ingaggi\u00f2 una terza vettura, una BT42, affidata al pilota esordiente locale Teddy Pilette, figlio d'arte, dell'ex pilota di F1 Andr\u00e9 Pilette. Pilette aveva per\u00f2 disputato varie gare non valide come prove di Campionato, al volante sempre di vetture di Formula 5000. Un'altra Brabham venne guidata da G\u00e9rard Larrousse, pilota francese, che prese il posto dell'infortunato Silvio Moser alla \"Scuderia Finotto\". Larrousse, anche lui all'esordio, era gi\u00e0 stato iscritto, senza prendere parte all'evento, al Gran Premio di Francia 1971, dalla Surtees.\nIl terzo esordiente, impegnato nelle qualifiche, fu il finlandese Leo Kinnunen. Iscritto dal team privato \"AAW Racing Team\", guidava una Surtees TS16. Kinnunen, che fu il primo pilota del suo Paese a tentare l'avventura nella massima formula, aveva una certa esperienza nella gare di durata. Kinnunen fu anche l'ultimo pilota a correre in F1 senza utilizzare un casco integrale. Anche la Token si affid\u00f2 a un esordiente, il gallese Tom Pryce, pilota di F2 del team Rondel.\nGijs van Lennep sostitu\u00ec Tom Bels\u00f8 alla Iso-Marlboro. L'olandese aveva gi\u00e0 disputato, nel 1973, tre gare con la scuderia anglo-italiana. L'Ensign, dopo aver saltato i tre precedenti gran premi rientr\u00f2 in campionato schierando Vern Schuppan. L'australiano non era partito nel Gran Premio del Belgio 1972, al volante di una BRM. Non partecip\u00f2 al gran premio invece la Amon. Denny Hulme, dopo aver utilizzato il numero 56 nella gara del Jarama, torn\u00f2 al suo tradizionale numero 6. Tim Schenken impieg\u00f2, invece, il numero 41, mentre in Spagna aveva utilizzato il 23.\nQualifiche.\nResoconto.\nLa prima giornata di prove fu caratterizzata dalla pioggia. Ci\u00f2 lasci\u00f2 ai piloti, nella prima sessione di libere, solo pochi minuti per provare la pista con condizioni meno difficili. Il pilota pi\u00f9 rapido fu Emerson Fittipaldi, uno dei pochi che ebbe la possibilit\u00e0 di montare gomme da asciutto.\nNella seconda sessione, con la pista che si stava asciugando per il vento, Niki Lauda, con gomme \"slick\", ottenne 1'14\"14, addirittura pi\u00f9 di un secondo meno di James Hunt, che era stato secondo anche nella sessione del mattino. Terzo si era classificato Jean-Pierre Jarier, a due secondi dall'austriaco. Clay Regazzoni, l'altro pilota della Ferrari, a causa di un testacoda dovuto al fatto che la vettura aveva toccato una zona di asfalto umida, non era riuscito a scalare la graduatoria.\nIl bel tempo del sabato permise ai piloti di migliorare i tempi della sessione del giorno precedente. Le Ferrari affrontarono la pista solo nei minuti finali, e Clay Regazzoni ottenne la \"pole position\" con 1'09\"82, precedendo Jody Scheckter, di un secondo, e l'altro ferrarista Niki Lauda. Il tempo dell'elvetico venne contestato, in quanto era rilevato dai soli cronometristi ufficiali. La stessa scuderia italiana segnal\u00f2 alla giuria che il tempo dello svizzero risultava di 1'11\"23, realizzato all'ultimo tentativo (tempo che avrebbe valso il quinto tempo nello schieramento). La giuria per\u00f2 non modific\u00f2 il suo risultato, e per Regazzoni fu la quarta partenza al palo nel mondiale.\nA parte il risultato di Regazzoni, le vetture degli altri team di punta erano molto vicine. Tra Scheckter (secondo) e Mike Hailwood (tredicesimo) il distacco era di poco pi\u00f9 di un secondo. Lauda, al termine delle prove, afferm\u00f2 che tutti i primi otto avevano ottime chance per conquistare la vittoria. Nel corso delle prove Peterson usc\u00ec di pista, senza conseguenze fisiche per il pilota.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nClay Regazzoni, Jody Scheckter e Emerson Fittipaldi furono protagonisti di un buon avvio. Alla prima curva Regazzoni e Scheckter arrivarono appaiati alla prima curva, con il ticinese che mantenne il comando della gara. Scheckter venne insidiato, con successo, sia da Emerson Fittipaldi che da Niki Lauda. Il brasiliano ebbe la meglio sul pilota della Tyrrell, che si difese dall'austriaco. Nel corso del primo giro Lauda venne passato anche da Ronnie Peterson. Seguivano poi James Hunt, Carlos Pace, Jean-Pierre Beltoise e Patrick Depailler.\nLauda, gi\u00e0 al terzo giro, riprese la posizione a Peterson, mentre all'ottavo pass\u00f2 anche Scheckter, per il terzo posto. La gara rimase congelata, almeno nelle prime posizioni, per diversi giri, mentre era pi\u00f9 intesa la lotta per le posizioni di rincalzo. Al dodicesimo giro Henri Pescarolo fu colpito da Guy Edwards, e fu costretto a una sosta per riparare la sua monoposto, senza per\u00f2 poter rientrare in gara. Carlos Reutemann, molto staccato, si ferm\u00f2 per dei problemi di vibrazione, e dopo un paio di giri, riprese il gran premio. Due giri di ferm\u00f2 anche Pace, per sostituire uno pneumatico danneggiato da una foratura.\nAl giro 30, Lauda, ostacolato da un doppiaggio, dovette cedere la terza piazza nuovamente a Jody Scheckter. Il pilota della Ferrari ripasso quello della Tyrrell al giro 38. Nello stesso giro Peterson, che era alle spalle proprio della coppia Scheckter-Lauda, dovette rientrare ai box per problemi di vibrazione della sua Lotus. Al trentanovesimo giro Clay Regazzoni, primo, effettu\u00f2 un'escursione di pista nel corso di un doppiaggio di G\u00e9rard Larrousse. Pur in grado di riprendere la pista, l'elvetico venne passato sia da Fittipaldi che da Lauda. Al termine della gara Regazzoni si lament\u00f2 per il comportamento di Larrousse. Anche la scelta di far partire ben 31 piloti su una pista molto corta venne criticata, per l'elevato numero di doppiaggi che imponeva ai piloti di testa.\nAl quarantaseiesimo giro James Hunt sub\u00ec la rottura di una sospensione posteriore: la sua Hesketh perse la ruota, part\u00ec in testacoda e l'inglese dovette abbandonare. Nello stesso passaggio Mike Hailwood pass\u00f2 Patrick Depailler, e si trov\u00f2 quinto. Hailwood, il giro seguente, commise un errore di guida, cedendo nuovamente a Depailler.\nFittipaldi comandava il gran premio, con un secondo di vantaggio su Lauda. Seguivano poi Clay Regazzoni, Jody Scheckter, Patrick Depailler, Jean-Pierre Beltoise e Denny Hulme. La gara di Depailler termin\u00f2 al cinquantaquattresimo giro. Gli pneumatici risultavano molto deteriorati e vi era un problema all'impianto frenante. Al giro 60 vi fu anche il ritiro definitivo per Peterson, ormai lontano dalla zona dei punti. Cinque giri anche Reutemann abbandon\u00f2 la gara.\nAl giro 66 Mike Hailwood pass\u00f2 Hulme, posizionandosi sesto. Il neozelandese, poco dopo, cedette anche a Jarier. Al sessantanovesimo giro Hailwood ebbe la meglio anche su Beltoise, passato poco dopo, anche lui da Jean-Pierre Jarier.\nScheckter, in attacco su Regazzoni, colp\u00ec la vettura di Tom Pryce, mandandola in testacoda. Il sudafricano pot\u00e9 continuare, mentre il gallese fu costretto al ritiro. Al settantanovesimo giro Jarier, che era senza benzina a causa di un problema al sistema di alimentazione, fu costretto ad effettuare un rabbocco di carburante, cosa che lo allontan\u00f2 dalla zona dei punti. Al giro 81 esplose, sul rettilineo d'arrivo, il motore di Brian Redman.\nAnche Mike Hailwood si ritrov\u00f2, nei giri finali, a corto di carburante e, dovendo rallentare il ritmo, si fece passare da Beltoise e Hulme. Nell'ultimo giro Lauda attacc\u00f2 Fittipaldi, proprio sul traguardo, ma senza successo. La vettura di Lauda aveva perso i pesi di bilanciamento delle ruote anteriori, cosa che provocava forti vibrazioni.\nRegazzoni si trov\u00f2 senza benzina, concluse la gara, ma alle spalle di Scheckter. Completarono la zone dei punti Jean-Pierre Beltoise e Denny Hulme. Per Emerson Fittipaldi fu l'undicesima vittoria iridata, mentre Jody Scheckter colse il suo primo arrivo a podio. Fu il primo pilota sudafricano a cogliere questo risultato, dal secondo posto di Tony Maggs nel Gran Premio di Francia 1963. Fu anche la settantesima vittoria per una vettura motorizzata dalla Ford Cosworth.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "2061349", "revid": "599013", "url": "https://it.wikipedia.org/wiki?curid=2061349", "title": "Nixon Carcel\u00e9n", "text": "Carriera.\nClub.\nDebutta nel Deportivo Quito, nel 1988, rimanendo nella societ\u00e0 fino al 1995. Nel 1996 passa all'LDU Quito, con i quali gioca fino al 2001. Ha chiuso la carriera nel 2004.\nNazionale.\nDal 1991 al 1999 ha fatto parte della nazionale di calcio ecuadoriana, giocandovi quaranta partite, e partecipando a tre edizioni della Copa Am\u00e9rica."}
{"id": "2061351", "revid": "339392", "url": "https://it.wikipedia.org/wiki?curid=2061351", "title": "Campionato del mondo di sci nordico 2009", "text": ""}
{"id": "2061354", "revid": "57342", "url": "https://it.wikipedia.org/wiki?curid=2061354", "title": "Peter Paul (1957)", "text": "Col fratello gemello David, entrambi caratterizzati da un fisico super muscoloso, fondano la coppia The Barbarian Brothers, che fra gli anni ottanta e i primi anni novanta interpretarono una decina di film, per lo pi\u00f9 commedie."}
{"id": "2061355", "revid": "256896", "url": "https://it.wikipedia.org/wiki?curid=2061355", "title": "Lord's Resistance Army", "text": ""}
{"id": "2061356", "revid": "57342", "url": "https://it.wikipedia.org/wiki?curid=2061356", "title": "David Paul", "text": "Col fratello gemello Peter, entrambi culturisti, fondano la coppia The Barbarian Brothers, che fra gli anni ottanta e i primi anni novanta interpretarono una decina di film, per lo pi\u00f9 commedie."}
{"id": "2061358", "revid": "118681786", "url": "https://it.wikipedia.org/wiki?curid=2061358", "title": "Aylar Lie", "text": "Biografia.\nDi origine iraniana, Aylar arriva in Norvegia all'et\u00e0 di tre anni, ma per problemi in famiglia viene tolta ai genitori e affidata a genitori adottivi. Data la sua origine e la sua storia parla fluentemente il persiano e il norvegese, oltre all'inglese.\nAll'et\u00e0 di 18 anni, nel 2002, entra nel mondo della pornografia, dove si specializza in scene di sesso orale con pi\u00f9 uomini. Inoltre \u00e8 stata una delle poche porno star a mantenere parte dei peli pubici.\nNell'estate 2004 si ritira dalla pornografia e comincia il lavoro di modella. Riesce ad ottenere un accordo con la catena di saloni di bellezza \"Nikita\" che prevede la sua partecipazione come testimonial per la loro nuova campagna pubblicitaria. Nello stesso anno Aylar Lie partecipa a \"Miss Norvegia\". \u00c8 tra le dieci finaliste del concorso ma viene squalificata a causa del suo passato coinvolgimento con l'industria del porno. Lo scandalo suscitato dalla notizia provoca l'annullamento della collaborazione con \"Nikita\" e trasforma la sua vicenda in un caso mediatico. Aylar decide di trarre vantaggio dallo scalpore provocato e intraprende la carriera di modella glamour.\nNel dicembre 2004 sostiene di aver avuto un rapporto a tre, assieme alla cantante e modella norvegese Lene Alexandra \u00d8ien, con Robbie Williams. Lo staff del cantante britannico nega la veridicit\u00e0 della storia.\nNel 2005 partecipa ad una puntata del reality show \"Big Brother\", il Grande Fratello svedese, poi vinto da Britt Goodwin.\nNel corso dello stesso anno rimuove le sue protesi al seno, partecipa ad un episodio del talk show musicale \"F\u00f8rst &amp; sist\" (\"Primo e ultimo\") e ad un episodio del talk show \"Senkveld med Thomas og Harald\".\nNel 2005 e nel 2007 partecipa a due episodi del talk show \"God kveld Norge\" (\"Buonasera Norvegia\").\nNell'autunno 2005 lancia un proprio gruppo di modelle glamour chiamato \"Team Aylar\". Le prime ad entrare a farne parte sono Elita L\u00f6fblad, Natacha Peyre, Marie Plosj\u00f6, Charlotte Fredriksen, Linn Irene Meister, Cathrine Aschim e Lisa Marie Winther.\nNel 2006 decide di pubblicare un singolo, la cover di Sabrina Salerno \"Boys (Summertime Love)\".\nDal 2008 collabora insieme a Basshunter cantando e apparendo nei video musicali (in ordine cronologico) \"Now You're Gone\", \"All I Ever Wanted\", \"Angel in the Night\", \"I Miss You\", \"Every Morning\", \"I Promised Myself\", e \"Northern Light\".\nInoltre \u00e8 presente nel video di \"Mamacita\", del cantante norvegese di origine etiope Youssef, e nel videoclip \"First Time\" dei Sunblock.\nNel 2008 afferma che non pu\u00f2 tornare in Iran a causa della repubblica Islamica per la sua ex attivit\u00e0 di pornostar.\nNel 2010 appare nel film norvegese \"Yohan \u2013 Barnevandrer\" (\"Yohan - Il bambino vagabondo\") di Grete Salomonsen nel ruolo di Raya, matrigna di Levi (Alexander Rybak).\nNel dicembre 2010 entra a far parte come cantante negli Erre-way.\nVita personale.\nAylar \u00e8 fidanzata con Ozan \u00d6zerk, multimilionario norvegese di origine turco-cipriota."}
{"id": "2061360", "revid": "1543377", "url": "https://it.wikipedia.org/wiki?curid=2061360", "title": "Campionato europeo dei piccoli stati di pallavolo femminile 2000", "text": "Il campionato europeo dei piccoli stati di pallavolo femminile 2000 si \u00e8 svolto dal 31 maggio al 4 giugno 2000 a La Valletta, a Malta: al torneo hanno partecipato otto squadre nazionali europee di stati con meno di un milione di abitanti e la vittoria finale \u00e8 andata per la prima volta a Cipro.\nRegolamento.\nLe squadre hanno disputato una prima fase a gironi con formula del girone all'italiana; al termine della prima fase:\nPodio.\nCampione.\nCipro(Primo titolo)\nSecondo posto.\nSan Marino\nTerzo posto.\nMalta"}
{"id": "2061362", "revid": "712828", "url": "https://it.wikipedia.org/wiki?curid=2061362", "title": "Teru Mikami", "text": ""}
{"id": "2061364", "revid": "466539", "url": "https://it.wikipedia.org/wiki?curid=2061364", "title": "Italia ai X Giochi olimpici invernali", "text": "L'Italia partecip\u00f2 ai X Giochi olimpici invernali, svoltisi a Grenoble, Francia, dal 6 al 18 febbraio 1968, con una delegazione di 47 atleti, 8 dei quali donne. L'Italia chiuse questa edizione al terzo posto con quattro medaglie d'oro."}
{"id": "2061366", "revid": "1543377", "url": "https://it.wikipedia.org/wiki?curid=2061366", "title": "Mythos (gioco di ruolo)", "text": "Mythos \u00e8 un gioco di ruolo ambientato su Hellas, la Grecia mitologica descritta da Omero ed Esiodo; dove il destino di tutto il mondo era deciso dal volere degli Dei e dalle imprese degli eroi.\nI personaggi che si possono interpretare giocando a Mythos sono eroi ed eroine, simili ad Eracle, Medea o Dedalo, che scegliendo di venerare una o pi\u00f9 divinit\u00e0 dell'Olimpo, entrano a far parte dei \"Culti Misterici\".\nGrazie ai poteri che questi culti concedono ai loro proseliti, che permettono di trascendere i normali limiti umani, i personaggi possono compiere gesta epiche.\nGli dei pagani sono per\u00f2 famosi per la loro volubilit\u00e0, dunque i personaggi devono badare che le loro azioni non facciano adirare gli Dei, i quali grazie ai loro poteri hanno il completo controllo dell'Hellas.\nGeografia dei luoghi.\nIl mondo di gioco \u00e8 chiamato Mondo Epico, ed ha una forma sferico-ovoidale.\nIn esso operano varie divinit\u00e0, chiamate Divinit\u00e0 Primigenie, che nel loro complesso danno vita e forma a tutto il creato, chiamato K\u00f2smos. \nAl centro del K\u00f2smos si trova Gaia, la Grande Madre Terra sotto forma di un disco piatto di terraferma. Al centro di Gaia si trova Hellas, la Terra degli Eroi, sormontata dal Monte Olimpo, la dimora degli Dei. \nTutt'intorno a Gaia scorre il fiume Oceano, origine di tutti i corsi d'acqua.\nUrano, il Cielo Stellato, sormonta Gaia ed Oceano con la sua volta celeste.\nNelle profondit\u00e0 di Gaia si cela il Regno di Ade, popolato dalle ombre dei defunti e riempito da Erebo, l'assoluta oscurit\u00e0.\nIl punto pi\u00f9 profondo del K\u00f2smos \u00e8 l'abisso del Tartaro, dove sono stati confinati i nemici degli Dei.\nI personaggi.\nGli dei.\nGli dei, dotati di poteri pressoch\u00e9 illimitati, risiedono in palazzi collocati sul Monte Olimpo e di l\u00ec osservano le gesta dei loro eroi. Zeus, dio del cielo e dei fulmini, \u00e8 il Signore di tutti gli dei ed assieme a lui risiedono le dodici divinit\u00e0 principali del Pantheon: Ade, Afrodite, Apollo, Ares, Artemide, Demetra, Dioniso, Efesto, Hera, Hermes e Poseidone. Ognuno degli Dei cerca di influenzare il Mondo Epico pi\u00f9 che pu\u00f2, sia con interventi diretti, sia infondendo i propri poteri nei loro eroi tramite i Culti Misterici. Gli Dei sono volubili, capricciosi e vendicativi: cos\u00ec come dispensano potere, gloria e fortuna possono distribuire miseria, infamia e sfortuna. Scendono spesso e volentieri dall'Olimpo per camminare su Hellas e gli eroi possono cercare di ingraziarseli compiendo ardue imprese oppure con sacrifici cospicui.\nGli eroi.\nIl giocatore, in Mythos, interpreta il ruolo di un Eroe o di un'Eroina, la sintesi delle massime virt\u00f9 degli Elleni, e si cimenter\u00e0 in varie imprese.\nIl sistema EPiX.\nIl sistema EPiX \u00e8 basato sul dado a 10 facce (il dado pi\u00f9 vicino al sistema decimale). La riuscita in una prova \u00e8 data dal superamento o meno di una certa \"difficolt\u00e0\", ovvero un fattore numerico tanto pi\u00f9 elevato quanto pi\u00f9 ardua \u00e8 l'impresa da compiere. Il raggiungimento di tale punteggio viene calcolato in base a delle semplici addizioni, fra il risultato del lancio di uno o pi\u00f9 dadi e dei valori decisi dai giocatori nell'atto di creazione della scheda. Ogni Personaggio, inoltre, ha a propria disposizione un numero limitato di Punti Fato, che consentono una certa possibilit\u00e0 di condizionare la riuscita di alcune azioni."}
{"id": "2061367", "revid": "599013", "url": "https://it.wikipedia.org/wiki?curid=2061367", "title": "Ra\u00fal Avil\u00e9s", "text": "Carriera.\nClub.\nHa giocato per il Barcelona Sporting Club e per l'Emelec per la maggior parte della sua carriera. Si \u00e8 ritirato nel 2001 con la maglia del Santa Rita Vinces. \nNazionale.\nDal 1991 al 1999 ha fatto parte della nazionale di calcio ecuadoriana, giocandovi cinquantacinque partite, segnando sedici reti e partecipando a quattro edizioni della Copa Am\u00e9rica"}
{"id": "2061372", "revid": "154326", "url": "https://it.wikipedia.org/wiki?curid=2061372", "title": "Konstantin Nicolaevi\u010d Romanov", "text": ""}
{"id": "2061375", "revid": "124763016", "url": "https://it.wikipedia.org/wiki?curid=2061375", "title": "Esercito di resistenza del Signore", "text": "LEsercito di resistenza del Signore (o LRA in lingua inglese \"Lord's Resistance Army\"), attivo dal 1987, \u00e8 un gruppo ribelle di guerriglia di matrice cristiana, che opera principalmente nel nord dell'Uganda, nel Sudan del Sud, nella Repubblica Democratica del Congo e nella Repubblica Centrafricana.\nIl movimento \u00e8 guidato da Joseph Kony, che si proclama portavoce di Dio e medium dello Spirito Santo. Il gruppo si enucle\u00f2 da un pi\u00f9 vasto movimento di resistenza armata sorto nell'Uganda settentrionale principalmente in seno al popolo Acholi, a seguito del rovesciamento del governo guidato dall'acholi Tito Okello da parte di Yoweri Museveni, fondatore del National Resistance Army, e dell'instaurazione di un governo maggiormente rappresentativo dei gruppi etnici dell'Uganda meridionale.\nIdeologicamente il gruppo si presenta animato da una miscela sincretica di misticismo tradizionale africano, nazionalismo Acholi e fondamentalismo cristiano radicale Il gruppo afferma di voler istituire uno stato teocratico sulla base dei dieci comandamenti e della tradizione Acholi.\nL'LRA ed i suoi dirigenti sono stati accusati dalla Corte penale internazionale di aver attuato numerose violazioni dei diritti umani, compresi l'omicidio, il rapimento, le mutilazioni, la riduzione in schiavit\u00f9 sessuale di donne e bambini, e l'impiego nelle ostilit\u00e0 di bambini-soldato arruolati a forza. L'LRA \u00e8 annoverato tra le organizzazioni considerate terroristiche dal Dipartimento di Stato degli Stati Uniti d'America"}
{"id": "2061378", "revid": "729019", "url": "https://it.wikipedia.org/wiki?curid=2061378", "title": "Julian Gardner", "text": "Biografia.\nAustraliano con ascendenze italiane (sua nonna era originaria di Zara), Gardner crebbe nei West Brisbane Bulldogs e tra il 1987 e il 1988 fu internazionale per l' in quattro incontri, due contro l', uno contro l' e uno contro la valido per la Bledisloe Cup.\nGiunto in Italia nel 1991 per giocare nel Rovigo, acquis\u00ec la cittadinanza per diritto in quanto discendente di un'italiana, e nel 1992 fu convocato dal C.T. dell' Bertrand Fourcade.\nNel 1994 al Rugby Roma, l'anno successivo prese parte con la Nazionale azzurra alla in Sudafrica.\nPassato dopo il torneo al Benetton Treviso, l\u00ec vinse il suo primo scudetto italiano nel 1997, dopo avere perso due finali, la prima con il Rovigo, la seconda ancora con il Benetton.\nFece anche parte della Nazionale che si laure\u00f2 campione d'Europa nella finale di Coppa FIRA 1995/97 a Grenoble, vinta battendo 40-32 la , mai sconfitta dall' prima di allora.\nDopo il ritiro da giocatore, si \u00e8 dedicato alla carriera tecnica: ha allenato l' Seven e, a seguire, la prima squadra dei Queensland Reds Academy."}
{"id": "2061382", "revid": "122929936", "url": "https://it.wikipedia.org/wiki?curid=2061382", "title": "Villa Regina", "text": "Villa Regina \u00e8 una villa rinascimentale di Napoli, situata in via Belvedere, nel quartiere Vomero.\nFu costruita nel 1579 per volont\u00e0 del duca Capece Galeota della Regina, come propria residenza in campagna, in cui si ritir\u00f2 dopo aver abbandonato ogni carica pubblica. Una lapide posta all'interno della villa afferma che il duca prese questa decisione per seguire le orme di Cincinnato.\nL'edificio \u00e8 caratterizzato da una pianta a \"U\" (con la parte frontale affiancata da due ali perpendicolari) al cui centro sorge una piccola cappella sormontata da una croce.\nAgli inizi del XX secolo l'ultimo discendente del duca, un legittimista borbonico, lasci\u00f2 la villa ad un istituto religioso per assistenza agli orfani. Oggi l'edificio, in forte degrado, ospita la \"Scuola Media Belvedere\"."}
{"id": "2061383", "revid": "135224", "url": "https://it.wikipedia.org/wiki?curid=2061383", "title": "John Paragon", "text": ""}
{"id": "2061387", "revid": "204012", "url": "https://it.wikipedia.org/wiki?curid=2061387", "title": "James McNeill Whistler", "text": ""}
{"id": "2061394", "revid": "200568", "url": "https://it.wikipedia.org/wiki?curid=2061394", "title": "Piedmont (Stati Uniti d'America)", "text": "La regione del Piedmont \u00e8 un altopiano situato nella costa orientale degli Stati Uniti, tra la pianura costiera dell'Atlantico e i monti Appalachi.\nSi estende dal New Jersey a nord, fino alle regioni centrali dell'Alabama a sud. La sua larghezza est-ovest varia da localit\u00e0 a localit\u00e0, ma tocca i 475 km nel Nord Carolina. Copre una superficie di circa 207.000 km\u00b2. Il nome della regione deriva dalla regione italiana del Piemonte, cio\u00e8 \"ai piedi delle montagne\"."}
{"id": "2061401", "revid": "39082", "url": "https://it.wikipedia.org/wiki?curid=2061401", "title": "Dal (fiume)", "text": ""}
{"id": "2061407", "revid": "1543377", "url": "https://it.wikipedia.org/wiki?curid=2061407", "title": "Malbolge", "text": "Malbolge \u00e8 un linguaggio di programmazione esoterico, creato da Ben Olmstead nel 1998, con lo scopo che fosse il codice pi\u00f9 difficile possibile da utilizzare. Andrew Cooke riusc\u00ec a scrivere il primo \"Hello, world!\" solo con l'aiuto di un programma in Lisp.\nEtimologia.\nIl nome Malbolge deriva dal nome dato all'ottavo cerchio dell'Inferno nella Divina Commedia di Dante Alighieri, dove si trovano i fraudolenti. Il nome modificato Malbolge fu poi anche utilizzato dai creatori del gioco di ruolo Dungeons and Dragons per il sesto inferno.\nCaratteristiche del linguaggio.\nMalbolge \u00e8 stato costruito per eseguire i programmi su una macchina virtuale basata su cifre ternarie (anche dette trit). Ogni dato (word) \u00e8 formato da 10 trit, con un intervallo di valori da 0 a 2222222222 in base 3, cio\u00e8 59048 in formato decimale. Anche ciascun indirizzo di memoria occupa una word. I dati e il codice del programma sono inseriti nella stessa memoria. Il programma \u00e8 posto nella memoria all'avvio a partire dalla locazione 0; ogni spazio bianco \u00e8 ignorato, cos\u00ec come ogni eventuale ritorno a capo. Le locazioni di memoria restanti vengono inizializzate applicando il risultato dell'istruzione \"pazza\", come spiegato sotto, all'ultima e alla penultima word prima della cella da inizializzare. Ci sono tre registri, ognuno dei quali di dimensione 1 word: il registro C, detto \"code register\" (registro del codice), punta all'istruzione che deve essere eseguita; il registro D, \"data register\", \u00e8 utilizzato per manipolare i dati; il registro A \u00e8 il registro accumulatore e viene usato da molte istruzioni come supporto per la manipolazione dei dati.\nIstruzioni.\nL'indirizzo dell'istruzione da eseguire \u00e8 contenuto nel registro C; se l'istruzione non \u00e8 nell'intervallo 33-126, il programma termina. Altrimenti, per determinare la vera istruzione da eseguire, il valore puntato da C viene aggiunto allo stesso C, e il risultato \u00e8 diviso per 94; il resto di questa divisione viene utilizzato per decidere l'operazione da eseguire:\nSe il risultato non \u00e8 nessuno di quelli elencati sopra, viene eseguita un'operazione nulla (NOP). In ogni caso nessuna NOP diversa da 68 viene accettata dal compilatore quando presente nel codice sorgente.\nLa \"crazy operation\" (operazione \"pazza\") opera su coppie di trits corrispondenti, considerando ciascun trit contenuto nelle due word sulle quali deve essere eseguita, secondo la seguente tabella:\nDopo l'esecuzione di ogni istruzione, se il valore puntato da C \u00e8 compreso tra 33 e 126 inclusi, \u00e8 modificato secondo la seguente tabella:\n !\"#$%&amp;'()*+,-./0123456789:;&lt;=&gt;?@ABCDEFGHIJKLMNO\n 5z]&amp;gqtyfr$(we4{WP)H-Zn,[%\\3dL+Q;&gt;U!pJS72FhOA1C\n PQRSTUVWXYZ[\\]^_`abcdefghijklmnopqrstuvwxyz{|}~\n B6v^=I_0/8|jsb9m&lt;.TVac`uY*MK'X~xDl}REokN:#?G\"i@\nDopo di ci\u00f2, sia C che D sono incrementati con modulo 310 (59049) e il ciclo viene ripetuto.\nProgrammi di esempio.\nVi sono pochissimi programmi scritti fino ad ora in Malbolge, data la difficolt\u00e0 di creare risultati accettabili.\nHello, World!\nQuesto fu il primo programma \"Hello, World!\" scritto in Malbolge. In realt\u00e0 il suo output non \u00e8 perfetto, in quanto non tiene conto delle maiuscole n\u00e9 della punteggiatura (stampa \"HEllO WORld\"); un programma in grado di scrivere \"Hello, World!\" correttamente \u00e8 molto pi\u00f9 difficile da creare.\n (=&lt;`$9]7&lt;5YXz7wT.3,+O/o'K%$H\"'~D|#z@b=`{^Lx8%$Xmrkpohm-kNi;gsedcba`_^]\\[ZYXWVUTSRQPONMLKJIHGFEDCBA@?&gt;=&lt;;:9876543s+O&lt;oLm\nHello, World! corretto.\nQuesto programma riesce a stampare \"Hello, world!\" con i caratteri e la punteggiatura corretti.\n ('&amp;%:9]!~}|z2Vxwv-,POqponl$Hjig%eB@@&gt;}=&lt;M:9wv6WsU2T|nm-,jcL(I&amp;%$#\"\n `CB]V?Tx&lt;uVtT`Rpo3NlF.Jh++FdbCBA@?]!~|4XzyTT43Qsqq(Lnmkj\"Fhg${z@&gt;\nProgramma CAT.\nQuesto programma legge una stringa in ingresso dallo standard input e la manda allo standard output:\n codice_1"}
{"id": "2061411", "revid": "19962578", "url": "https://it.wikipedia.org/wiki?curid=2061411", "title": "Pteranodonte", "text": ""}
{"id": "2061417", "revid": "125222255", "url": "https://it.wikipedia.org/wiki?curid=2061417", "title": "Casino de la Vall\u00e9e", "text": "Il Casino de la Vall\u00e9e, noto anche come \"Casin\u00f2 di Saint-Vincent\", \u00e8 una delle quattro case da gioco italiane, l'unica in Valle d'Aosta, a Saint-Vincent.\nPrimi anni.\nNel 1921, \u00c9lie Page, sindaco di Saint-Vincent, chiese al sottoprefetto di Aosta il permesso di aprire una roulette per i mesi estivi. Il permesso venne accordato. La roulette venne chiusa con l'entrata in guerra nel 1940.\nDopoguerra.\nNel 1945 il CLN nomin\u00f2 sindaco di Saint-Vincent di nuovo \u00c9lie Page, e il 6 novembre 1945 invi\u00f2 una lettera al Ministero dell'Interno per richiedere l'apertura di una casa da gioco a Saint-Vincent, ma non ricevette alcuna risposta.\nL'anno successivo, Federico Chabod, presidente della Valle d'Aosta, eman\u00f2 il d.r. del 3 aprile 1946 che concesse l'apertura del casin\u00f2.\nIl 13 maggio 1946 il Conseil de la Vall\u00e9e vot\u00f2 favorevolmente all'apertura. Il 17 maggio venne stabilito il riparto degli utili tra la Regione e il concessionario.\nIl 29 marzo 1947 venne inaugurato il casin\u00f2, inizialmente allestito nelle sale del Grand Hotel Billia; i primi clienti furono un industriale tessile biellese, un avvocato casalese e un commerciante torinese."}
{"id": "2061419", "revid": "599013", "url": "https://it.wikipedia.org/wiki?curid=2061419", "title": "Ra\u00fal Noriega", "text": "Carriera.\nClub.\nHa giocato per il Barcelona Sporting Club per quasi 400 partite, con due sole esperienze fuori dalla societ\u00e0 di Guayaquil; il Boca Juniors in Argentina e al Deportivo Cuenca.\nNazionale.\nDal 1988 al 1997 ha fatto parte della nazionale di calcio ecuadoriana, giocandovi ventisette partite e partecipando a quattro edizioni della Copa Am\u00e9rica"}
{"id": "2061425", "revid": "1381093", "url": "https://it.wikipedia.org/wiki?curid=2061425", "title": "Pel\u00e9 (disambigua)", "text": "Pel\u00e9 \u00e8 il soprannome con cui \u00e8 universalmente noto Edison Arantes do Nascimento (1940), ex calciatore brasiliano.\nPel\u00e9 si pu\u00f2 riferire anche a:"}
{"id": "2061434", "revid": "287204", "url": "https://it.wikipedia.org/wiki?curid=2061434", "title": "Kharar", "text": " \nKharar \u00e8 una suddivisione dell'India, classificata come \"municipality\", di 11.580 abitanti, situata nel distretto di Midnapore Ovest, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 41' 60 N e 87\u00b0 40' 60 E e ha un'altitudine di 5 .\nSociet\u00e0.\nEvoluzione demografica.\nAl censimento del 2001 la popolazione di Kharar assommava a 11.580 persone, delle quali 5.879 maschi e 5.701 femmine. I bambini di et\u00e0 inferiore o uguale ai sei anni assommavano a 1.320, dei quali 670 maschi e 650 femmine. Infine, coloro che erano in grado di saper almeno leggere e scrivere erano 8.613, dei quali 4.767 maschi e 3.846 femmine."}
{"id": "2061435", "revid": "599013", "url": "https://it.wikipedia.org/wiki?curid=2061435", "title": "H\u00e9ctor Carabal\u00ed", "text": "Carriera.\nClub.\nHa giocato per il Barcelona Sporting Club dal 1991 al 1999; trasferitosi al San Paolo, vi gioca per poco prima di tornare in Ecuador, al Deportivo Quito; dopo esperienze al Centro Deportivo Olmedo e al Manta, \u00e8 tornato al Deportivo.\nNazionale.\nDal 1988 al 1997 ha fatto parte della nazionale di calcio ecuadoriana, giocandovi cinquantotto partite e partecipando a quattro edizioni della Copa Am\u00e9rica."}
{"id": "2061439", "revid": "1543377", "url": "https://it.wikipedia.org/wiki?curid=2061439", "title": "Contratto fiduciario", "text": "Il contratto fiduciario, che trova alla sua base un patto fiduciario (anche detto \"pactum fiduciae\"), \u00e8 un accordo in cui un soggetto (fiduciante) aliena un diritto ad un altro (fiduciario) con l'accordo che il bene sar\u00e0 usato secondo le istruzioni impartite dall'alienante, attraverso la restituzione, il trasferimento ad altrui persona o l'uso determinato del bene.\nNel diritto italiano.\nIl contratto fiduciario, avendo alla base questo pactum fiduciae, si trova quindi ad avere un effetto reale, che \u00e8 rilevante per i terzi, ma limitato ad essere, nei rapporti interni, un patto obbligatorio.\nIl \"pactum fiduciae\" \u00e8 possibile usarlo \"cum amico\", allo scopo di investire un terzo dalla posizione in cui si trova il fiduciario o fornire una garanzia al creditore e, quindi, usarlo \"cum creditore\".\nLa legge non fa alcuna menzione del contratto fiduciario, ma \u00e8 riconosciuto come valido dalla dottrina e dalla giurisprudenza e, infatti, il fiduciante pu\u00f2 agire giudizialmente alla violazione del \"pactum fiduciae\":\nnel caso in cui il fiduciario si rifiuta di ritrasferire il bene come previsto dal patto, \u00e8 possibile ottenere una sentenza costitutiva in tal senso, con anche il risarcimento danni.\nInvece, se il bene viene trasferito a terzi, non \u00e8 possibile ottenere il recupero del bene, in quanto il patto non \u00e8 opponibile a terzi e ha valore obbligatorio e, perci\u00f2, il fiduciante pu\u00f2 solo ottenere il risarcimento.\nQuesto \u00e8 la caratteristica tipica della fiducia nel mondo italiano, che si rif\u00e0 alla fiducia romanistica, che impedisce di opporre a terzi il patto, a differenza invece del modello tedesco, dove \u00e8 possibile, in certuni casi, l'opponibilit\u00e0.\nNel diritto tedesco.\nNel diritto tedesco, la fiducia, che sta alla base del contratto fiduciario, ha caratteristiche diverse da quelle del diritto di derivazione romanistica: prevede una maggior tutela del fiduciante, visto che il fiduciario non riceve il diritto stesso, come accade nella fiducia romanistica, ma solo la legittimazione all'esercizio dello stesso.\nQuesto permette, al fiduciante, di utilizzare azioni reali di rivendicazione della propriet\u00e0 (o del diritto) in caso di violazione del patto fiduciario, visto che il fiduciario non pu\u00f2 vantare alcun diritto, ma soltanto agire nella sostanza in modo simile a un mandatario.\nNel diritto anglosassone.\nNel mondo anglosassone un istituto affine, seppur con sensibili differenze, \u00e8 il trust.\nIl trust, secondo l'art.2 della Convenzione de L'Aja 1\u00ba luglio 1985, \u00e8 un rapporto giuridico creato da un soggetto posto sotto il controllo di un trustee per un fine specifico o per un preciso beneficiario.\nI beni del suddetto trust non fanno parte del patrimonio del trustee, che ha per\u00f2 l'intestazione e l'obbligo di amministrare e disporre i beni secondo i dettami del trust.\nIl trust, a differenza del contratto fiduciario, \u00e8 opponibile ai terzi.\nNel diritto romano.\nGi\u00e0 nel diritto romano si poteva trovare l'utilizzo di un negozio giuridico simile al contratto fiduciario, ovvero il \"pactum fiduciae\", che, con alcune differenze rispetto a quello utilizzato attualmente, ha fatto da apripista al concetto moderno.\nInfatti, nel diritto romano repubblicano, il \"pactum fiduciae\" veniva utilizzato per tutelare processualmente il deposito, il comodato e il pegno, quando, questi istituti, non erano ancora stati creati."}
{"id": "2061440", "revid": "287204", "url": "https://it.wikipedia.org/wiki?curid=2061440", "title": "Khardaha", "text": " \nKhardaha (o Khardah) \u00e8 una suddivisione dell'India, classificata come \"municipality\", di 116.252 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 43' 7 N e 88\u00b0 22' 41 E e ha un'altitudine di 14 .\nSociet\u00e0.\nEvoluzione demografica.\nAl censimento del 2001 la popolazione di Khardaha assommava a 116.252 persone, delle quali 61.254 maschi e 54.998 femmine. I bambini di et\u00e0 inferiore o uguale ai sei anni assommavano a 9.416, dei quali 4.952 maschi e 4.464 femmine. Infine, coloro che erano in grado di saper almeno leggere e scrivere erano 94.164, dei quali 50.848 maschi e 43.316 femmine."}
{"id": "2061444", "revid": "547034", "url": "https://it.wikipedia.org/wiki?curid=2061444", "title": "Witte (moneta)", "text": "Witte (o anche \"Witten, Wittenpfennig, Veerling\") era il nome di una moneta, coniata su entrambi i lati, dal valore di quattro Pfennig.\nEtimologia.\nQuesto nome, colloquiale, deriva dalla parola \"witte\" (bianco in nederlandese), stessa radice dell'inglese \"white\" e dell'alto tedesco \"w\u00eez\".\nIl nome corrisponde alle monete denominate \"blanc\" o \"albus\" che appaiono verso la fine del Medioevo in diversi paesi europei. Si tratta in ogni caso di monete di biglione, che contenevano comunque un buon quantitativo di argento e che avevano subito un processo di sbiancamento.\nNei documenti il Witte era chiamato \"penningh van veer penninghen\" (Pfenning da quattro Pfenning).\nStoria.\nWitte furono coniati dopo il 1330, dapprima a Lubecca e poi nelle citt\u00e0 tedesche settentrionali di Amburgo e Wismar. Seguirono le citt\u00e0 di L\u00fcneburg, Rostock e Stralsund, che comunque facevano parte dell'unione monetaria Wendischer M\u00fcnzverein. Furono battuti con aspetto, peso e titolo secondo quanto previsto dagli accordi dell'unione monetaria. Al di fuori dell'unione monetaria, i Witte furono emessi anche da altre citt\u00e0 in Pomerania, Holstein, Meclemburgo, Frisia orientale e anche in Danimarca e Norvegia.\nIn Norvegia era anche chiamato \"hvid\" (bianco in norvegese). Furono battuti sotto Hans (1483-1513) nella zecca di Bergen ed anche in altre zecche. Un doppio \"hvid\" fu coniato ad Oslo nel periodo dell'interregno (1523-24) ed un \"hvid\" a Bergen da Federico I di Norvegia (1524-33); Federico II li coni\u00f2, sempre a Bergen dal 1574 al 1578. Monete con la stessa denominazione appaiono nelle monetazione arcivescovile, presente in Norvegia nel periodo 1474-1537: furono coniate nella zecca di Nidaros dagli arcivescovi Gaute Ivarsson (1747-1510) ed Erik Valkendorf (1510-1522) mentre l'arcivescovo Olav Engelbrektsson (1523-1537) che pure ha coniato, non \u00e8 emesso monete di questa denominazione.\nNel corso del XV secolo il Witte fu gradualmente sostituito da altri nominali, come Dreiling, Sechsling, Schilling e Doppelschilling.\nFurono emessi nuovamente, all'inizio del XVI secolo all'interno del Wendischer M\u00fcnzverein. Questi Witte furono imitati nella contea di Hoya, a Diepholz e Rietberg, nel vescovato di Verden e a Stade. Gli ultimi furono coniati verso il 1763 a Stralsund \nAnche i pezzi da tre Pfenning di Wismar (1854) e di Rostock (fino al 1865) erano popolarmente chiamati Witte."}
{"id": "2061446", "revid": "287204", "url": "https://it.wikipedia.org/wiki?curid=2061446", "title": "Pace di F\u00fcssen", "text": "La pace di F\u00fcssen concluse il 22 aprile 1745 in F\u00fcssen (Baviera) l'intervento bavarese nella guerra di successione austriaca (1741 \u2013 1748) e fu stipulata fra l'Elettorato di Baviera e l'Austria.\nGli antefatti.\nDopo che le truppe bavaresi insieme a quelle francesi avevano occupato Praga nel novembre del 1741 Carlo Alberto di Wittelsbach, principe elettore di Baviera, si fece nominare Re di Boemia. Poche settimane dopo, il 14 gennaio 1742 fu eletto imperatore del Sacro Romano Impero, titolo rimasto vacante da due anni, dopo la morte di Carlo VI d'Asburgo (1685 \u2013 1740) e il 7 febbraio del medesimo anno fu incoronato in Francoforte con il nome di Carlo VII. Tuttavia, nello stesso giorno della sua incoronazione, le truppe austriache invadevano la Baviera occupando Monaco e saccheggiandone la residenza del principe elettore, che non pot\u00e9 quindi pi\u00f9 rientrare in patria. Dopo alterne vicende della guerra, l'ingresso nel conflitto dell'Inghilterra dalla parte dell'Austria nel 1743 sembr\u00f2 volgere le fortune a favore di quest'ultima e della sua sovrana Maria Teresa. L'intervento di Federico II di Prussia, che apr\u00ec la seconda guerra di Slesia nell'agosto del 1744, sembr\u00f2 dare un po' di respiro alla Baviera, dalla quale le truppe austriache dovettero ritirarsi consentendo il rientro di Carlo Alberto. Tuttavia si tratt\u00f2 solo di una breve pausa, poich\u00e9 poco dopo gli austriaci occuparono la Baviera e Carlo Alberto si sottrasse a mala pena alla cattura da parte del nemico.\nAll'inizio del 1745 tuttavia, le truppe bavaresi, con l'appoggio francese, riuscirono a rientrare in Monaco ove per\u00f2 Carlo Alberto mor\u00ec dopo pochi giorni (20 gennaio 1745).\nIl suo successore Massimiliano Giuseppe (1717 \u2013 1777) inizi\u00f2 immediatamente le trattative di pace con l'Austria, giungendo rapidamente ad un trattato preliminare che fu poi presto ratificato e divenne definitivo.\nContenuto.\nIl trattato di pace consisteva in 17 articoli, due articoli a parte ed una clausola segreta aggiuntiva.\nLa Baviera rinunciava ai suoi diritti di successione al titolo di imperatore del Sacro Romano Impero e riconosceva la validit\u00e0 della Prammatica sanzione austriaca.\nL'Austria dal canto suo rinunciava alle richieste di risarcimenti di guerra, ritirava le sue truppe dalla Baviera e riconosceva postuma la dignit\u00e0 di imperatore del Sacro Romano Impero all'ormai defunto Carlo Alberto di Wittelsbach. Massimiliano Giuseppe inoltre prometteva di sostenere l'elezione del marito di Maria Teresa, Francesco Stefano, ad imperatore e di convincere i principi elettori del Palatinato e di Colonia, suoi parenti e membri del Casato di Wittelsbach, a fare altrettanto.\nIl trattato di pace fu firmato il 22 aprile 1745 a F\u00fcssen dal plenipotenziario bavarese principe Giuseppe di F\u00fcrstenberg e dal capo della delegazione austriaca per le trattative, conte Rodolfo di Colloredo.\nBibliografia.\nin tedesco:"}
{"id": "2061448", "revid": "834", "url": "https://it.wikipedia.org/wiki?curid=2061448", "title": "Sandalo citrino", "text": ""}
{"id": "2061450", "revid": "767487", "url": "https://it.wikipedia.org/wiki?curid=2061450", "title": "Ingo Schulze", "text": " Cresciuto nella ex Germania orientale, ha studiato Filologia classica presso l'Universit\u00e0 di Jena. Ha lavorato come consulente presso il Teatro di Stato di Altenburg, prima di trasferirsi per alcuni mesi a San Pietroburgo, base per il suo debutto di scrittore. Nel 1995 ha pubblicato una raccolta di trentatr\u00e9 racconti brevi intitolata \"33 Attimi di Felicit\u00e0\". Dal 1993 vive a Berlino. "}
{"id": "2061454", "revid": "287204", "url": "https://it.wikipedia.org/wiki?curid=2061454", "title": "Kharimala Khagrabari", "text": " \nKharimala Khagrabari \u00e8 una suddivisione dell'India, classificata come \"census town\", di 7.214 abitanti, situata nel distretto di Cooch Behar, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 19' 29 N e 89\u00b0 29' 05 E.\nSociet\u00e0.\nEvoluzione demografica.\nAl censimento del 2001 la popolazione di Kharimala Khagrabari assommava a 7.214 persone, delle quali 3.642 maschi e 3.572 femmine. I bambini di et\u00e0 inferiore o uguale ai sei anni assommavano a 722, dei quali 380 maschi e 342 femmine. Infine, coloro che erano in grado di saper almeno leggere e scrivere erano 5.536, dei quali 2.938 maschi e 2.598 femmine."}
{"id": "2061456", "revid": "69938527", "url": "https://it.wikipedia.org/wiki?curid=2061456", "title": "Satisficing", "text": "Satisficing \u00e8 un concetto di teoria delle decisioni che si riferisce alla strategia che cerca di soddisfare i criteri di adeguatezza, piuttosto che individuare una soluzione ottimale.\nLa parola \"satisficing\" \u00e8 un neologismo (pi\u00f9 precisamente, una parola macedonia) coniato da Herbert Simon composto dalle parole inglesi \"satisfy\"= soddisfazione e \"suffice\" =sufficienza. \nHerbert Simon aveva sottolineato che agli esseri umani mancano le risorse cognitive per massimizzare: di solito non conoscono con quale probabilit\u00e0 si ottengono i vari esiti, si possono raramente valutare tutti i risultati con sufficiente precisione, e la nostra memoria \u00e8 debole e non molto affidabile. \nUn approccio pi\u00f9 realistico alla razionalit\u00e0 tiene conto di queste limitazioni: la razionalit\u00e0 limitata."}
{"id": "2061465", "revid": "287204", "url": "https://it.wikipedia.org/wiki?curid=2061465", "title": "Kharsarai", "text": " \nKharsarai \u00e8 una suddivisione dell'India, classificata come \"census town\", di 5.850 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 44' 42 N e 88\u00b0 14' 51 E.\nSociet\u00e0.\nEvoluzione demografica.\nAl censimento del 2001 la popolazione di Kharsarai assommava a 5.850 persone, delle quali 3.008 maschi e 2.842 femmine. I bambini di et\u00e0 inferiore o uguale ai sei anni assommavano a 632, dei quali 319 maschi e 313 femmine. Infine, coloro che erano in grado di saper almeno leggere e scrivere erano 3.934, dei quali 2.185 maschi e 1.749 femmine."}
{"id": "2061467", "revid": "63727", "url": "https://it.wikipedia.org/wiki?curid=2061467", "title": "Mercedes-Benz M07", "text": "Il motore Mercedes-Benz M07 (o Daimler-Benz M07) era un motore a scoppio prodotto dal 1930 al 1938 dalla Casa automobilistica tedesca Daimler-Benz per il suo marchio automobilistico Mercedes-Benz.\nCaratteristiche.\nTale motore va a sostituire l'unit\u00e0 da 6.3 litri che equipaggiava il modello 630.&lt;br&gt;\nSi tratta quindi di un motore destinato ai modelli di lusso del marchio tedesco ed infatti and\u00f2 ad equipaggiare unicamente un solo modello, ossia la Mercedes-Benz 770, nota anche come \"Gr\u00f6\u00dfer Mercedes\", nella serie prodotta appunto dal 1930 al 1938. &lt;br&gt;\nLe caratteristiche di questo motore sono le seguenti:\nQuelle descritte erano le caratteristiche del propulsore base, ma ne \u00e8 esistita una versione sovralimentata mediante compressore volumetrico Roots, che si inseriva automaticamente non appena si premeva a fondo sull'acceleratore, e che portava la potenza massima a 200 CV 2800 giri/min.&lt;br&gt;\nQuesto motore ha le caratteristiche tipiche dei propulsori che girano a bassi regimi (basso rapporto di compressione, distribuzione OHV, ecc.), ed \u00e8 quindi un motore dalle eccezionali caratteristiche di robustezza.\nIl motore \"M07\" viene sostituito nel 1938 dal motore M150, apparentemente molto simile, ma in realt\u00e0 frutto di un nuovo progetto."}
{"id": "2061471", "revid": "729019", "url": "https://it.wikipedia.org/wiki?curid=2061471", "title": "Microtus multiplex", "text": "L'arvicola di Fatio (\"Microtus multiplex\" Fatio, 1905) \u00e8 un piccolo roditore della famiglia dei Cricetidi.\nDistribuzione e habitat.\nVive nelle zone alpine di Francia, Italia, Slovenia, Austria e Svizzera, fino ad una altitudine di circa 2000 m. In Italia \u00e8 diffuso anche sugli Appennini centro-settentrionali, ai margini di campi coltivati e boschi.\nBiologia.\nAlimentazione.\nSi nutre di radici e bulbi, occasionalmente anche di erba.\nSistematica.\nAppartiene al sottogenere \"Terricola\". In Italia sono presenti le seguenti sottospecie:\n\"M. m. liechtensteini\" \u00e8 considerata da alcuni come una specie a s\u00e9 stante.\nConservazione.\nLa \"IUCN red list\" classifica questa specie come a basso rischio (\"Least Concern\"). In alcuni luoghi questi animali sono considerati un pericolo per le coltivazioni e vengono quindi uccisi per avvelenamento."}
{"id": "2061472", "revid": "63727", "url": "https://it.wikipedia.org/wiki?curid=2061472", "title": "Mercedes-Benz M150", "text": "Il Mercedes-Benz M150 (o Daimler-Benz M150) \u00e8 stato un motore a scoppio prodotto dal 1938 al 1943 dalla Casa automobilistica tedesca Daimler-Benz per il suo marchio automobilistico Mercedes-Benz.\nCaratteristica.\nQuesto motore \u00e8 andato a sostituire l'unit\u00e0 motrice M07, della quale apparentemente sembra solo una evoluzione con poche modifiche di dettaglio. In realt\u00e0, pur essendo imparentato con quest'ultimo, il motore \"M150\" \u00e8 frutto di un progetto nuovo e le novit\u00e0 sono pi\u00f9 numerose di quanto sembri.&lt;br&gt;\nDi seguito vengono riportate le caratteristiche di questo nuovo motore:\nNovit\u00e0 assoluta \u00e8 quindi l'impiego di lega leggera per il motore. Cambia anche il rapporto di compressione, pi\u00f9 alto.&lt;br&gt;\nIl motore \"M150\" \u00e8 stato montato sotto il cofano delle Mercedes-Benz 770 prodotte dal 1938 al 1943.\nDi questo motore \u00e8 esistita una variante pi\u00f9 potente, con doppio compressore e rapporto di compressione portato a 7.2:1, il quale \u00e8 stato destinato alle versioni blindate della \"Mercedes-Benz 770K\". Tale propulsore raggiungeva una potenza massima di ben 400 CV."}
{"id": "2061478", "revid": "1543377", "url": "https://it.wikipedia.org/wiki?curid=2061478", "title": "Nazionale di rugby a 15 della Repubblica Ceca", "text": "La nazionale di rugby a 15 della Repubblica Ceca (\u010cesk\u00e1 ragbyov\u00e1 reprezentace) \u00e8 la squadra di rugby a 15 che rappresenta la Repubblica Ceca a livello internazionale ufficiale. La federazione ceca \u00e8 stata fondata nel 1993, dopo lo scioglimento della Cecoslovacchia, mentre la federazione slovacca \u00e8 nata solo alcuni anni dopo.\nLa nazionale ceca non si \u00e8 mai qualificata per la Coppa del Mondo, ma partecipa regolarmente al Campionato europeo, dove \u00e8 attualmente inserita nella 1\u00aa divisione poule B."}
{"id": "2061481", "revid": "124123", "url": "https://it.wikipedia.org/wiki?curid=2061481", "title": "Miguel Sousa Tavares", "text": ""}
{"id": "2061491", "revid": "19963724", "url": "https://it.wikipedia.org/wiki?curid=2061491", "title": "Opera Mobile", "text": ""}
{"id": "2061494", "revid": "1243", "url": "https://it.wikipedia.org/wiki?curid=2061494", "title": "Rivabahn", "text": ""}
{"id": "2061496", "revid": "1714743", "url": "https://it.wikipedia.org/wiki?curid=2061496", "title": "Edoardo di Norwich, II duca di York", "text": "Origine.\nFiglio primogenito del duca di York, Edmondo I, (figlio maschio quintogenito di Edoardo III d'Inghilterra) e di Isabella (1355 - 1392), terzogenita del re di Castiglia e Le\u00f3n, Pietro I e della moglie segreta Maria di Padilla. La sorella di Isabella, Costanza di Castiglia (1354 - 1394), aveva sposato Giovanni di Gand, primo duca di Lancaster, figlio maschio quartogenito di Edoardo III d'Inghilterra, quindi fratello di Edmondo di Langley.\nBiografia.\nEdoardo crebbe alla corte del cugino, il re, Riccardo II, che lo prese a benvolere e, nel 1390, lo cre\u00f2 conte di Rutland.Negli anni che seguirono Edoardo prese parte alle campagne di Riccardo II in Scozia ed Irlanda, guadagnandosi fama di buon militare.Nel 1397, re Riccardo lo fece duca di Arundel e quando Riccardo II, nel 1399, venne deposto da Enrico Boolimbroke, Edoardo si vide privare dei suoi titoli, per cui, nel 1400, prese parte ad una congiura per assassinare l'usurpatore, Enrico Boolimbroke, divenuto re, Enrico IV. La congiura fall\u00ec ed Edoardo, pentito, forse tradendo i cospiratori, riusc\u00ec a ottenere il perdono del re, grazie anche all'intercessione di suo padre Edmondo di Langley, ma il ducato di Arundel non gli venne restituito.\nNel 1402, alla morte del padre, Edoardo di Norwich gli succedette come secondo duca di York e secondo conte di Cambridge.\nDopo la morte di Riccardo II, nel 1400, Edmondo era rimasto fedele al Casato dei Lancaster, ma, nel 1405, si fece coinvolgere nel rapimento dei due giovani Mortimer, Edmondo, quinto conte di March, e Ruggero, da Windsor, dove il casato di Lancaster li teneva relegati. In un primo tempo, il duca di York, Edoardo, fu imprigionato e le sue terre confiscate, ma poi venne perdonato e rientr\u00f2 in possesso di titoli e terre.\nIn seguito Edoardo fu lealmente fedele alla casata di Lancaster e, nel 1413, alla morte di Enrico IV, si mise a disposizione del nuovo re, il figlio di Enrico IV, Enrico V, che, nel maggio del 1414, gli restitu\u00ec il ducato di Aumale e poi, nel 1415, lo volle tra i suoi comandanti, per l'invasione della Francia.Quando la partenza per la Normandia era gi\u00e0 stata programmata, il fratello di Edoardo, Riccardo di Conisburgh, nel luglio 1415, con altri nobili aveva organizzato una congiura, che si proponeva di porre il quinto conte di March, Edmondo sul trono al posto di Enrico V.\nEdoardo, non solo non partecip\u00f2 alla congiura, ma prese parte alla spedizione francese, e il 13 agosto 1415, con la flotta inglese arriv\u00f2 a Cap de la H\u00e8ve, alla foce della Senna, nei pressi di Le Havre. In ottobre, Enrico V, coi suoi 13.000 soldati, si avvi\u00f2 verso Calais, con l'intenzione di svernare, ma arrivato in Piccardia, l'esercito inglese si trov\u00f2 di fronte l'armata francese, composta da ben 50.000 uomini. Nonostante il parere negativo del duca di Berry, Giovanni, alle undici del 24 ottobre del 1415, si inizi\u00f2 ad Azincourt, una battaglia che alle quattro del pomeriggio era gi\u00e0 finita con un disastro francese ove morirono, combattendo per la Francia, circa 10.000 uomini tra cui i due fratelli di Giovanni Senza Paura, duca di Borgogna, Antonio, Duca del Brabante e Filippo, Conte di Nevers, mentre il duca d'Orleans, Carlo cadde prigioniero.Edoardo mor\u00ec combattendo nella battaglia di Azincourt guidando l'avanguardia dell'esercito inglese e con Michael de la Pole, 3\u00ba Conte di Suffolk, furono i soli nobili inglesi di primo piano che persero la vita nella battaglia.\nEssendo Edoardo senza figli il suo parente maschio pi\u00f9 prossimo, Riccardo di York, figlio di suo fratello, Riccardo di Conisburgh, gli subentr\u00f2 nel titolo, ereditandone le terre, nonostante qualche esitazione di Enrico V.\nMatrimonio e figli.\nDopo essere stato fidanzato, per due anni, dal 1380 al 1382, con la principessa portoghese, Beatrice del Portogallo (1372-1408), figlia del re del Portogallo, Ferdinando I, e di Eleonora Telles de Menezes, che sfum\u00f2 quando il Portogallo fece la pace con la Castiglia.\nTra il 1397 e il 1398, Edoardo spos\u00f2 la figlia di Giovanni di Mohun 2\u00ba signore di Mohun e di Joan di Burghersh, Filippa di Mohun (ca. 1375-1431), che era gi\u00e0 vedova di Walter FitzWalter (\u2020 1386) e John Golafre (\u2020 1396). Comunque Edoardo non ebbe figli da Filippa e di lui non si conoscono anche discendenti illegittimi.\nNella letteratura.\nWilliam Shakespeare mette Edoardo di Norwich tra i personaggi di due sue opere:"}
{"id": "2061497", "revid": "729019", "url": "https://it.wikipedia.org/wiki?curid=2061497", "title": "Biagio Guarnaccio", "text": "Ufficiale pilota della Regia Aeronautica e dell'Aeronautica Militare, fu decorato con la medaglia d'argento al valor militare nella seconda guerra mondiale\nBiografia.\nNacque a Rapolla il 7 giugno 1915, e si diplom\u00f2 all'istituto tecnico commerciale \"Guglielmo Gasparrini\" a Melfi. In seguito frequent\u00f2 la scuola di pilotaggio a Pescara, dove usc\u00ec con il brevetto di pilota. Successivamente, volendo completare la sua preparazione, si specializz\u00f2 in apparecchi da bombardamento a Udine. Subito dopo si arruol\u00f2 nella Regia Aeronautica italiana, dove raggiunse il grado di sottotenente di complemento nell'83\u00ba Stormo aeroplani da bombardamento, 33\u00ba gruppo, 46\u00aa squadriglia. Oper\u00f2 nella seconda guerra mondiale, combattendo nel 1940 in Africa settentrionale.\nPromosso tenente, fu quindi spedito nel Settore aereo Nord A.O.I. nei pressi di Cheren, combattendo a Culquaber e nell'Amba Alagi. Per l'abbattimento di due \"Hurricane\" britannici fu decorato nel marzo 1941 della medaglia d'argento al valor militare.\nPoco dopo fu catturato dagli inglesi e detenuto a Nairobi dove raccolse gli ultimi respiri del Duca Amedeo di Savoia-Aosta (1898-1942)., dove fu colpito dalla contraerea di Bari, riuscendo per\u00f2 ad atterrare indenne. Prosegu\u00ec a combattere con il Regno del Sud, nel 1\u00ba Stormo bombardieri Baltimore.\nNel dopoguerra consegu\u00ec il brevetto di pilota internazionale, pass\u00f2 nel 1946 in SPE e gli venne conferito il grado di Capitano. Prese parte nel 1948 alle manovre navali a Taranto come pilota dell'Aeronautica Militare per la nostra flotta. Negli anni successivi collaud\u00f2 caccia modello Lockheed P-38 Lightning, percorrendo la rotta passante per Bari e Roma. Nella parte pi\u00f9 antica del paese, si trova un orologio di quell'epoca .\nMor\u00ec il 7 aprile del 1949, mentre effettuava uno dei suoi collaudi con il P-38 nella zona del castello di Melfi: precipit\u00f2 e si schiant\u00f2 al suolo a causa di una avaria ai motori.\nIl suo ultimo messaggio lanciato dall'apparecchio fu: \"sono in pericolo\". In seguito giunsero nella zona squadre di ricerca aeree e terrestri da Bari. Queste, purtroppo, non poterono che constatare la sua morte. Il giorno seguente al ritrovamento, Guarnaccio ebbe i funerali di Stato celebrati in presenza di alti ufficiali dell'Aeronautica a Rapolla, dove \u00e8 tuttora sepolto in una cappella nella quale \u00e8 fissata al suolo una delle eliche dell'aereo su cui fece il volo fatale, ormai deformata."}
{"id": "2061498", "revid": "1516566", "url": "https://it.wikipedia.org/wiki?curid=2061498", "title": "Vladimir Kavrayskiy (nave da ricerca)", "text": "La Vladimir Kavrayskiy era una nave da ricerca oceanografica polare sovietica, il cui progetto era ampiamente basato su quello dei rompighiacci della classe Dobrynya Nikitich. Era intitolata al geodeta e cartografo Vladimir Vladimirovich Kavrayskiy (1884\u20131954). Entrata in servizio nel 1973, fu demolita nel 1995.\nTecnica.\nIl progetto era basato su quello dei rompighiacci classe Dobrynya Nikitich, ma la nave aveva delle dimensioni decisamente maggiori. Il dislocamento a pieno carico era infatti superiore di ben 1.000 tonnellate, ed anche lunghezza ed altezza erano di poco superiori. La maggiore differenza era costituita dalla presenza di grandi sovrastrutture, aggiunte per motivi di spazio. La nave, infatti, ospitava ben nove laboratori di ricerca, ed occorrevano anche alloggi adeguati per tutto il personale di bordo.\nL'autonomia era considerevole: infatti, si andava dalle 5.500 miglia a 12,5 nodi, alle 13.000 a 9,5 nodi. La nave era comunque in grado di rimanere in mare per 60 giorni.\nCollegamenti esterni.\nThe Naval Institute Guide to the Soviet Navy"}
{"id": "2061503", "revid": "380453", "url": "https://it.wikipedia.org/wiki?curid=2061503", "title": "Vak\u0131fBank Spor Kul\u00fcb\u00fc", "text": "Il Vak\u0131fBank Spor Kul\u00fcb\u00fc \u00e8 una societ\u00e0 pallavolistica femminile turca, con sede ad Istanbul e militante nel massimo campionato turco, la Sultanlar Ligi.\nStoria.\nI primi anni ad Ankara.\nIl Vak\u0131fBank Spor Kul\u00fcb\u00fc viene fondato nel 1986 ad Ankara e prende parte gi\u00e0 un anno dopo alla Voleybol 1. Ligi. Nella stagione 1991-92 vince il primo titolo della propria storia, aggiudicandosi il campionato turco. Nella stagione 1994-95 vince per la prima volta la Coppa di Turchia.\nNella stagione 1996-97 realizza una storica doppietta, vincendo campionato e coppa nazionale, impresa ripetuta anche la stagione successiva, nella quale disputa la sua prima finale europea, disputando la finale di Coppa dei Campioni, persa nettamente contro le croate dell'Odbojka\u0161ki Klub Dubrovnik. Nella stagione 1998-99 cede lo scettro all'Eczac\u0131ba\u015f\u0131 Spor Kul\u00fcb\u00fc nelle competizioni nazionali, ma raggiunge la seconda finale consecutiva di Coppa dei Campioni, sconfitta questa volta per mano del Volley Bergamo.\nLa fusione, Istanbul e le tre finali europee.\nNel 2000 il club accorpa il G\u00fcne\u015f Sigorta Spor Kul\u00fcb\u00fc, dal quale eredita la sede ad Istanbul, i colori sociali ed uno scudetto, dando vita al Vak\u0131fBank G\u00fcne\u015f Sigorta Spor Kul\u00fcb\u00fc. Nonostante gli sforzi della nuova societ\u00e0, in campionato arrivano tre finali consecutive perse contro il solito Eczac\u0131ba\u015f\u0131 Spor Kul\u00fcb\u00fc.\nNella stagione 2003-04 vince il primo titolo dopo la fusione, aggiudicandosi la Top Teams Cup con un netto 3-0 sulle tedesche dello Schwimm- und Sportverein Ulm 1846; segue poi la vittoria del quinto scudetto. La stagione successiva \u00e8 segnata dalla vittoria del sesto titolo nazionale. La stagione 2005-06 si rivela amara nelle competizioni domestiche, mentre in Champions League arriva la qualificazione alla Final-four di Cannes, dove il cammino si interrompe solo al quinto set contro le future vincitrici della Pallavolo Sirio Perugia.\nLa stagione 2007-08 \u00e8 quella del riscatto europeo, grazie alla vittoria della Challenge Cup dopo una battaglia di cinque set vinta ai danni del Vicenza Volley. La stagione successiva parte nel migliore dei modi, ma prima il cammino in Champions League viene interrotto ai play-off dalle eterne rivali dell'Eczac\u0131ba\u015f\u0131 Spor Kul\u00fcb\u00fc, poi in campionato, dopo aver dominato la regular season, la corsi si ferma ai quarti di finale dei play-off scudetto nel derby cittadino col Galatasaray Spor Kul\u00fcb\u00fc.\nNell'estate del 2009 il T\u00fcrk Telekom Gen\u00e7lik ve Spor Kul\u00fcb\u00fc si scioglie ed il colosso turco delle telecomunicazioni sceglie di investire nel VakifBank G\u00fcne\u015f Sigorta Spor Kul\u00fcb\u00fc. La stagione vede per\u00f2 il club uscire sconfitto in entrambe le competizioni nazionale contro il Fenerbah\u00e7e Spor Kul\u00fcb\u00fc.\nLa stagione 2010-11 vede il club trionfare in Champions League: durante la Final-four batte in semifinale la squadra padrona di casa del Fenerbah\u00e7e, favorita per la vittoria finale, e si aggiudica poi la competizione superando in finale il Rabit\u0259 Bak\u0131 Voleybol Klubu. Grazie a questo successo il VakifBank G\u00fcne\u015f Sigorta Spor Kul\u00fcb\u00fc diventa il primo club ad aver trionfato in tutte e tre le competizioni europee. In campionato per\u00f2 non si ripete l'impresa ed arriva un'altra finale perso contro il Fenerbah\u00e7e.\nL'era Vak\u0131fBank Istanbul.\nNel 2011, su decisione del consiglio d'amministrazione, il club torna all'antica denominazione di \"VakifBank Spor Kul\u00fcb\u00fc\". I colori sociali tornano ad essere il giallo-nero, la sede di Istanbul resta immutata, cos\u00ec come il palmar\u00e8s del club. La stagione 2011-12 vede il club non riuscire a difendere la Champions League ed uscire nettamente sconfitto nella finale del campionato mondiale per club, nella rivincita contro le azere del . In campionato elimina a sorpresa il alle semifinali dei play-off, ma in finale perde entrambe le gare al quinto set contro l'.\nNella stagione 2012-13 inizia il momento d'oro della squadra: con 47 vittorie a fronte di nessuna sconfitta, il club si aggiudica la coppa nazionale, la Champions League e il campionato. I successi continuano ad arrivare anche nella stagione successiva, con la vittoria della Supercoppa e del campionato mondiale per club. La striscia di vittorie consecutive si ferma a quota 73, quando la squadra viene sconfitta per 3-0 dal il 25 gennaio 2014, nell'anticipo della 3\u00aa giornata del girone di ritorno. Dopo la sconfitta nella finale di Champions League subita per mano della che gli impedisce di difendere il titolo conquistato l'anno precedente, si aggiudica per la quinta volta, la seconda consecutiva, la coppa nazionale, battendo nel round-robin finale il e l' per 3-0 e il per 3-2.\nNel corso del campionato 2014-15 il club si aggiudica nuovamente la Supercoppa turca, mentre nella stagione 2016-17 vince per la terza volta la Champions League, seguito dal successo nel campionato mondiale per club 2017. Nell'annata 2017-18 si aggiudica la Supercoppa, la Coppa di Turchia, lo scudetto e la Champions League, mentre nella annata 2018-19 conquista per la terza volta il campionato mondiale per club e lo scudetto. Nella stagione 2020-21 \u00e8 ancora campione sia nella Coppa nazionale che in campionato, per poi vincere la Supercoppa all'inizio dell'annata successiva. Nell'annata 2021-22 vince per la quarta volta il campionato mondiale per club."}
{"id": "2061504", "revid": "767487", "url": "https://it.wikipedia.org/wiki?curid=2061504", "title": "Pel\u00e9 eterno", "text": "Pel\u00e9 eterno \u00e8 un documentario brasiliano del 2004, diretto da Anibal Massaini Neto.\nScritto da Jos\u00e9 Roberto Torero con la collaborazione del giornalista Armando Nogueira, racconta la storia del calciatore Pel\u00e9.\nNel film si vede il certificato di nascita con riportato il nome \"Edison Arantes do Nascimento\" e la data di nascita 21 ottobre 1940, mentre la voce che narra (sia nella versione in portoghese che in quella in italiano) dice 23 ottobre 1940.\nHa ricevuto il Premio Citt\u00e0 di Roma Arcobaleno Latino al Festival di Cannes 2005."}
{"id": "2061506", "revid": "118034497", "url": "https://it.wikipedia.org/wiki?curid=2061506", "title": "A voce alta (miniserie televisiva)", "text": "A voce alta \u00e8 una miniserie televisiva italiana prodotta nel 2006 da Rai Fiction e Kios Film per Rai 1.\nDescrizione.\nQuesta fiction, diretta da Vincenzo Verdecchi, \u00e8 ispirata ad una storia vera. Gli interpreti principali sono Ugo Dighero e Lorenza Indovina: Dighero interpreta Emanuele Cirinn\u00e0, nome di fantasia di un vero operaio siciliano che negli anni '80 trov\u00f2 il coraggio di ribellarsi al dominio di Cosa nostra nei cantieri navali di Palermo; la Indovina interpreta Elena, moglie di Emanuele. La storia narrata inizia nell'anno 1982.\nRiconoscimenti.\nAll'International Detective Film Festival di Mosca, Ugo Dighero ha vinto il titolo di \"miglior attore protagonista\" per il ruolo di Emanuele Cirinn\u00e0 nella sezione \"Serial Detective\", nella quale la stessa fiction \"A voce alta\" ha ottenuto il titolo di \"miglior film\".\nPremio \"ANICA\" per la colonna sonora al Festival di Salerno 2006."}
{"id": "2061510", "revid": "21079", "url": "https://it.wikipedia.org/wiki?curid=2061510", "title": "Piano tangente", "text": ""}
{"id": "2061517", "revid": "112836569", "url": "https://it.wikipedia.org/wiki?curid=2061517", "title": "Pianura costiera dell'Atlantico", "text": "La Pianura costiera dell'Atlantico (inglese: \"Atlantic coastal plain\") \u00e8 una regione pianeggiante costiera che corre per circa 3.500\u00a0km lungo le coste dell'Oceano Atlantico (compreso il Golfo del Messico) dal New Jersey a nord, attraverso il sud-est degli Stati Uniti, fino a raggiungere in Messico la penisola dello Yucat\u00e1n. Laura costiera non supera i 200 metri sul livello del mare nei punti pi\u00f9 elevati, e penetra dalla costa per 50\u2013100\u00a0km verso l'entroterra. La sezione compresa tra la Florida e la penisola dello Yucat\u00e1n \u00e8 comunemente indicata separatamente come la pianura costiera del Golfo. \nNel territorio degli Stati Uniti il confine occidentale della pianura costiera \u00e8 definito dall'altopiano del Piedmont e quindi i Monti Appalachi. Il confine orientale \u00e8 la costa atlantica occidentale.\nGli stati USA attraversati da questa regione sono:"}
{"id": "2061534", "revid": "1714743", "url": "https://it.wikipedia.org/wiki?curid=2061534", "title": "Riccardo di Conisburgh", "text": "Origine.\nFiglio minore, terzogenito (secondo maschio) di Edmondo di Langley, primo duca di York (figlio maschio quintogenito di Edoardo III d'Inghilterra) e di Isabella (1355 - 1392), terzogenita del re di Castiglia e Le\u00f3n, Pietro I e della moglie segreta Maria di Padilla. La sorella di Isabella, Costanza di Castiglia (1354 - 1394), aveva sposato Giovanni di Gand, primo duca di Lancaster, figlio maschio quartogenito di Edoardo III d'Inghilterra, quindi fratello di Edmondo di Langley.\nBiografia.\nNel 1402, alla morte del padre, suo fratello maggiore, Edoardo di Norwich, gli succedette come secondo duca di York.\nRiccardo, nel maggio 1406, spos\u00f2 la cugina Anna Mortimer, figlia dell'erede al trono inglese, il conte di March, Ruggero Mortimer (1374-1398) e di Eleonora Holland (1373-1405), figlia di Tommaso Holland, 1\u00ba conte di Kent. Inoltre Anna era la sorella dell'attuale conte di March, Edmondo Mortimer, erede al trono inglese negli anni 1398 e 1399, che dopo l'ascesa al trono di Enrico di Lancaster (Enrico IV), era tenuto in custodia dalla famiglia Lancaster.Rimasto vedovo di Anna, morta in seguito al parto del secondogenito, Riccardo di York, nel 1411, in seguito Riccardo spos\u00f2, in seconde nozze, Maud (Matilde) Clifford, figlia di Thomas de Clifford 6\u00ba Barone Clifford e della moglie Elizabeth de Ros divorziata da John Neville 6\u00ba signore di Latimer, \nRiccardo, nel corso del 1414, era divenuto conte di Cambridge; la contea gli era stata assegnata da suo fratello, Edoardo di Norwich.\nDopo che, alla morte di Enrico IV, nel 1413, il figlio e successore, Enrico V, aveva fatto liberare il cognato di Riccardo, Edmondo, conte di March, restituendogli tutte le sue propriet\u00e0, Riccardo di Conisburgh, nel luglio 1415, con altri nobili aveva organizzato una congiura conosciuta come \"complotto di Southampton\", che si proponeva di porre Edmondo sul trono al posto di Enrico V. Edmondo fu messo a parte del piano, ma, colto da un grave senso di colpa, corse a riferire il tutto al re, Enrico V, che perdon\u00f2 Edmondo ma Riccardo di Conisburgh, assieme a Thomas Gray e Henry Scrope di Masham, venne condannato a morte per alto tradimento. Riccardo, privato di tutti i suoi titoli e beni, fu mandato al patibolo, il 5 agosto di quello stesso anno, a Southampton Green, Hampshire.\nIl suo figlio maschio, Riccardo di York, di circa quattro anni, pochi mesi dopo la decapitazione del padre, divenne il terzo duca di York, per l'avvenuta morte, nella battaglia di Azincourt, del fratello di Riccardo di Conisburgh, il secondo duca di York, Edoardo di Norwich, che non aveva lasciato eredi legittimi.Dopo la morte per peste, avvenuta in Irlanda, all'inizio del 1425, dell'altro zio, Edmondo Mortimer, anche lui senza eredi legittimi, il quattordicenne, Riccardo di York, l'unico figlio maschio di Riccardo e di Anna (l'unica dei fratelli di Edmondo ad avere avuto discendenza), divenne anche conte di March e conte dell'Ulster e in seguito (verso il 1450) avanz\u00f2 le sue pretese al trono inglese, che portarono alla guerra delle due rose.\nMatrimonio e figli.\nRiccardo da Anna Mortimer ebbe due figli: "}
{"id": "2061561", "revid": "169529", "url": "https://it.wikipedia.org/wiki?curid=2061561", "title": "Gamal Ghitani", "text": "Biografia.\nGamal Ahmed al-Ghitani nasce da povera famiglia nella piccola citt\u00e0 di Juhayna, nel Governatorato di Sohag, nel centro dell'Egitto. Si trasferisce da bambino al Cairo, dove giovanissimo inizia a scrivere i primi racconti, di cui solo quattordici saranno poi pubblicati. Completa gli studi nel 1962 e inizia a pubblicare articoli su alcuni giornali come opinionista.\nAvendo criticato in un articolo il Regime di Nasser, Presidente dell'Egitto dal 1956 al 1970, \u00e8 costretto in prigione dall'ottobre del 1966 al marzo del 1967. Nel 1969 diviene giornalista per il quotidiano \"Akhb\u0101r al-yawm\" (\u0623\u062e\u0628\u0627\u0631 \u0627\u0644\u064a\u0648\u0645, \"Notizie del giorno\"), del quale \u00e8 redattore capo dal 1993.\nAttualmente \u00e8 anche membro del consiglio scientifico della Fondazione Mediterraneo, un'organizzazione che cerca di favorire il dialogo tra le societ\u00e0 e le culture dei paesi che circondano il Mar Mediterraneo.\nHa partecipato alla fondazione del Partito dei Liberi Egiziani: una formazione laica liberale presentatasi senza grande successo alle elezioni legislative del novembre 2011.\nOpera, pensiero e riconoscimenti.\nOpera e pensiero.\nDopo essere diventato giornalista, Ghitani ha iniziato a scrivere prima racconti, poi veri e propri romanzi storici, che spesso sono ambientati al Cairo. Il suo contributo alla letteratura egiziana \u00e8 considerato oggi importantissimo ed \u00e8 anche uno degli autori di lingua araba pi\u00f9 conosciuti e apprezzati, in patria e all'estero.\nNei suoi articoli ha spesso criticato la censura egiziana, considerata troppo oppressiva, specie nei suoi confronti.\nRiconoscimenti e premi.\nNel 1980 ha ricevuto il Premio Nazionale Egiziano per la Letteratura e, dopo che le sue opere sono state tradotte in Francese, vari riconoscimenti e premi in Francia, tra i quali spiccano la carica di Cavaliere dell'Ordine delle Arti e delle Lettere nel 1987 e il Premio Laure Bataillon nel 2005 per il romanzo \"Libro delle Luminarie\"."}
{"id": "2061570", "revid": "729019", "url": "https://it.wikipedia.org/wiki?curid=2061570", "title": "Gran Premio motociclistico del Brasile 2004", "text": "Il Gran Premio motociclistico di Rio 2004 corso il 4 luglio, \u00e8 stato il settimo Gran Premio della stagione 2004 e ha visto vincere la Honda di Makoto Tamada in MotoGP, Manuel Poggiali nella classe 250 ed H\u00e9ctor Barber\u00e1 nella classe 125.\nDopo questa edizione il GP del Brasile \u00e8 uscito dal calendario delle gare del motomondiale.\nPer la Bridgestone si tratta della prima vittoria nella classe MotoGP, mentre per Makoto Tamada, il pilota che ha condotto la motocicletta equipaggiata da tali pneumatici, \u00e8 la prima vittoria nel motomondiale."}
{"id": "2061580", "revid": "830939", "url": "https://it.wikipedia.org/wiki?curid=2061580", "title": "Joan Haslip", "text": "Biografia.\nLondinese di nascita ma italiana per formazione (per i suoi studi scelse Firenze e Parigi, Joan Haslipd deve gran parte della sua carriera giornalistica all'incarico per la sede italiana della BBC negli anni della seconda guerra mondiale, dal 1940 al 1944. All'epoca la Haslip, che successivamente avrebbe lavorato anche per il \"London Mercury\", il \"Daily Mail\", l'\"Evening News\" e per l'\"Illustrated London News\", aveva gi\u00e0 pubblicato tre dei suoi libri: \"Out of Focus\" (1931), \"Lady Hester Stanhope\" (1934) e \"Parnell\" (1937).\nIl legame con l'Italia, per\u00f2, non era dovuto solo agli studi: la madre, amica di Mark Twain, possedeva infatti una casa del XVI secolo a Firenze. Qui, nel quartiere di Bellosguardo, mor\u00ec nel 1994."}
{"id": "2061590", "revid": "339392", "url": "https://it.wikipedia.org/wiki?curid=2061590", "title": "Emanuela d'Amico", "text": ""}
{"id": "2061593", "revid": "125192903", "url": "https://it.wikipedia.org/wiki?curid=2061593", "title": "Gap (azienda)", "text": "The Gap, Incorporated () \u00e8 un'azienda statunitense con sede a San Francisco che produce e vende al dettaglio abbigliamento ed accessori. Fondata nel 1969 dai coniugi Donald e Doris Fisher, \u00e8 la principale azienda di abbigliamento degli Stati Uniti ed una delle principali nel mondo. I prodotti sono suddivisi in cinque marchi principali: l'eponimo Gap, Banana Republic, Old Navy, Piperlime e Athleta, venduti principalmente in circa 3.500 negozi controllati in buona parte dall'azienda stessa.\nGap \u00e8 quotata alla Borsa di New York con il simbolo GPS. La famiglia Fisher rimane profondamente coinvolta nell'azienda, avendo una quota significativa del capitale. Donald Fisher \u00e8 stato presidente del Consiglio di amministrazione fino al 2004; il suo successore \u00e8 stato il figlio Robert. Sia Donald che Doris Fisher hanno continuato a far parte del Consiglio di amministrazione, Donald lo \u00e8 stato sino a quando non \u00e8 morto il 27 settembre 2009.\nDal marzo 2020 Sonia Syngal \u00e8 l'amministratore delegato. Suoi predecessori sono stati Millard Drexler (dimessosi ancora quando era vivo Donald Fisher), Paul Pressler sino al 2007, Glenn K. Murphy fino al 2014 e Art Peck sino al febbraio 2020.\nStoria.\nNel 1969, Don Fisher, un agente immobiliare commerciale della California, rimase colpito dall'improvviso successo di \"The Tower of Shoes\" che, situato in una zona industriale non commerciale di Sacramento, attirava la gente pubblicizzando che non importava quale marca, stile o misura di scarpe una donna potesse desiderare, ma che alla Torre avrebbe trovato quel che cercava. E sapendo che anche Macy's, il pi\u00f9 grande cliente dei jeans Levi's, era costantemente a corto di taglie e colori dei Levi's pi\u00f9 venduti, Fisher, che era amico di Walter \"Wally\" Haas Jr, presidente di Levi Strauss &amp; Co, gli chiese di fargli copiare il modello di business di \"The Tower of Shoes\" e di applicarlo ai prodotti Levi's. Haas indirizz\u00f2 Fisher a Bud Robinson, il suo direttore della pubblicit\u00e0. Ed insieme Robinson e Fisher elaborarono un progetto per quello che sarebbe diventato The Gap. Fisher accett\u00f2 di immagazzinare solo abbigliamento Levi's in ogni stile e taglia, Robinson si offr\u00ec di pagare in anticipo il 50% della pubblicit\u00e0 radiofonica di The Gap.\nIl nome, dovuto alla moglie di Don, Doris Fisher, nasce da \"the generation gap\", (il \"distacco generazionale\"), una frase assai diffusa dalla fine degli anni '60 per descrivere la distanza psicologica tra i giovani della generazione che negli Stati Uniti viene definita dei \"baby boomers\" (i nati tra il 1950 ed il 1960) ed i loro genitori.\n1969-1980.\nIl primo negozio Gap fu aperto da Donald Fisher in Ocean Avenue a San Francisco il 21 agosto 1969. I prodotti in vendita erano blue jeans della Levi's, dischi e nastri musicali; i prodotti audio furono in vendita tuttavia per soli tre mesi.\nNel (1970) apr\u00ec un secondo negozio a San Jose (sempre nella zona della Baia di San Francisco), mentre i primi uffici aziendali (dove lavoravano soltanto quattro persone) furono posti a Burlingame, in California. Gi\u00e0 quell'anno le vendite raggiunsero i due milioni di dollari. Gap continu\u00f2 a crescere rapidamente e nel 1972-1973 aveva superato i 25 negozi espandendosi al di fuori della California fino ad aprire il primo negozio sulla costa atlantica a Voorhees, New Jersey.\nNel 1974 Gap inizi\u00f2 a vendere capi con il proprio marchio. Il 1975 vide la creazione di una catena di negozi specializzati in abbigliamento scontato e l'acquisizione del marchio di abbigliamento casual \"You &amp; You\" originario del New England.\nIl 1976 fu l'anno dell'ingresso in Borsa, con la quotazione sia a New York sia alla Pacific Stock Exchange, con un'offerta iniziale di 1.200.000 azioni. Nel 1977 Gap introdusse i marchi \"Fashion Pioneers\", \"Eaton Hill\" e \"Foxtails\", e lanci\u00f2 due sottomarche, \"Logo\" in California e Missouri, e \"Brands\" a New York e nel New Jersey. Sempre nello stesso anno, Gap spost\u00f2 la propria sede da Burlingame a San Bruno, California.\nIl 1980 vide la fusione delle catene \"Brands\" e \"Pants %ff\" nella nuova \"Tagg's\".\n1981-2020.\nBanana Republic, precedentemente un'azienda minore specializzata in abbigliamento stile \"safari\", fu acquistata nel 1983, per poi essere riposizionata sulla fascia alta del mercato alla fine degli anni '80.\nNegli anni '90, Gap ha assunto un'identit\u00e0 di alto livello e ha rinnovato il proprio inventario sotto la direzione di Millard Drexler. [13] Tuttavia, Drexler \u00e8 stato rimosso dalla sua posizione dopo 19 anni di servizio nel 2002 dopo l'espansione eccessiva, un crollo delle vendite di 29 mesi e le tensioni con la famiglia Fisher. Drexler ha rifiutato di firmare un accordo di non concorrenza e alla fine \u00e8 diventato CEO di J. Crew . Un mese dopo la sua partenza, la merce che aveva ordinato \u00e8 stata responsabile di un forte rimbalzo delle vendite. [14] [15] [16] Robert J. Fisher ha reclutato Paul Pressler come nuovo CEO; gli \u00e8 stata attribuita la chiusura di sedi con prestazioni insufficienti e il pagamento del debito. Tuttavia, i suoi focus group non sono riusciti a recuperare la leadership dell'azienda nel suo mercato.\nIl marchio Old Navy fu lanciato nel 1994, per la clientela attenta al prezzo ma con una connotazione di qualit\u00e0.\nLa quarta catena \"tradizionale\", Forth &amp; Towne, fu aperta nel 2005 per rivolgersi alla clientela femminile dai 35 anni in avanti; all'inizio del 2007, tutti i 19 negozi furono chiusi ed il marchio abbandonato.\nIn seguito tutti i marchi secondari di abbigliamento sono stati chiusi, per mantenere soltanto le linee \"Gap\" (con le sfaccettature \"Baby Gap\" per il neonato, \"Gap Kids\" per il bimbo, ecc.), \"Banana Republic\" e \"Old Navy\", oltre che la recente acquisizione \"Athleta\".\nLa pi\u00f9 recente iniziativa \u00e8 quella di Piperlime, negozio online di calzature, creato nel 2006.\nNell'agosto 2020, la societ\u00e0 ha annunciato che, insieme al marchio Banana Republic, chiuder\u00e0 oltre 225 punti vendita a causa della pandemia COVID-19. La maggior parte saranno quelli ambientati nei centri commerciali. Il piano originario dell'azienda era quello di chiudere solo 90 negozi, ma ne hanno ampliato il numero in conseguenza degli effetti finanziari causati dalla pandemia.\nStrategia di marketing.\nI negozi a marchio Gap sono di tipo generalista; pi\u00f9 specializzati quelli a marchio Banana Republic, che cercano di dare un'immagine pi\u00f9 sofisticata, e quelli Old Navy, indirizzati per le famiglie e i giovani. La Gap, cos\u00ec come altre grandi catene di abbigliamento, \u00e8 stata criticata per l'uniformit\u00e0 dei suoi negozi, anche se l'azienda afferma di utilizzare diversi formati di negozio e diversi disegni degli articoli per i vari mercati locali.\nProdotti.\nQuando Gap fu fondata nel 1969, era unica e nuova. Il suo target di clientela erano i giovani. Il prodotto di punta all'epoca era il look \"basic\", che consisteva blu-jeans e t-shirt di cotone bianco. I fondatori di Gap si resero conto che i jeans stavano crescendo di popolarit\u00e0 tra i clienti pi\u00f9 giovani; ciononostante, non c'era sufficiente assortimento di questi capi nei negozi di abbigliamento. Sfruttando questo deficit furono in grado di espandersi: i Fisher pensavano che i jeans potessero essere venduti tramite una catena di piccoli negozi dedicati soltanto ad essi.\nQuesta idea imprenditoriale ha consentito nel tempo all'azienda di crescere.\nTramite i marchi Banana Republic e Old Navy la Gap affronta il mercato con linee posizionate a diversi livelli di valore. Tuttavia, questi sforzi di marketing, per riuscire a proporsi anche come fornitore per i consumatori del lusso, sono stati presi di mira per alcuni problemi nei risultati economici dell'azienda.\nLa Gap pubblicizza i propri prodotti attraverso numerose campagne sulla stampa ed in televisione, utilizzando spesso come testimonial volti famosi dello spettacolo; ma anche attraverso cataloghi postali o tessere regalo prepagate. Anche questa strategia \u00e8 stata criticata per la mancanza di un messaggio chiaro, e per aver perso contatto con i clienti primari, che l'azienda sta quindi cercando di recuperare.\nNegozi tradizionali.\nIl canale principale della Gap sono i negozi tradizionali. Gap gestisce direttamente i negozi negli Stati Uniti ed in Canada, Regno Unito, Italia, Francia, Irlanda, Corea del Sud e Giappone. Tramite accordi di franchising \u00e8 presente a Singapore, Malaysia, Emirati Arabi Uniti, Corea del Sud, Kuwait, Qatar, Bahrain, Oman, Arabia Saudita, Cambogia e Indonesia. Nel 2007 The Gap, Inc. disponeva di 3.131 negozi in varie parti del mondo, cos\u00ec suddivisi:\nOnline.\nGap \u00e8 l'unica azienda di distribuzione degli USA a spendere online pi\u00f9 del 2% del proprio budget di marketing.\nContenziosi sul marchio.\nIl nome dell'azienda, \"Gap\", \u00e8 un marchio depositato, ma \u00e8 anche una parola assai comune in inglese e dotata per di pi\u00f9 di vari significati (distanza, spazio, varco, passaggio, ecc.), situazione che ha reso possibili vari contenziosi con altre aziende.\nUno dei casi \u00e8 avvenuto con la Bootleg Gap, azienda di gestione di un campo da golf a Kimberley, British Columbia, cos\u00ec chiamata da un passo di montagna che si trova nelle vicine Bootleg Mountains. Dopo tre anni di negoziazioni, e non disponendo delle risorse per difendersi in tribunale, il circolo sportivo accett\u00f2 di rimuovere la parola \"Gap\" dal nome del ristorante e del percorso di golf, e di chiamare la propria linea di capi d'abbigliamento \"Bootleg Golf\". I costi legali sostenuti costrinsero inoltre il circolo a rimandare degli investimenti previsti sul campo da gioco.\nGovernance aziendale.\nI vertici aziendali della Gap, Inc. sono i seguenti."}
{"id": "2061599", "revid": "74801", "url": "https://it.wikipedia.org/wiki?curid=2061599", "title": "Raimund von Stillfried", "text": "Si arruol\u00f2 all\u2019Accademia navale imperiale di Trieste per poi inserirsi nella carriera militare; terminata l\u2019accademia, nel 1863 part\u00ec per diversi viaggi, tra cui Sud America, Cina e Giappone. Intanto, ebbe una formazione artistica prima a Trieste e poi a Nagasaki, dove arriv\u00f2 nel 1865 e dove lavor\u00f2 almeno per un anno per una compagnia, spostandosi successivamente nell\u2019area di Yokohama, centro della vita mercantile. Non si stabil\u00ec subito in Giappone; si registrano dei viaggi tra il 1865 e 1867 in Messico e Austria. Ritorn\u00f2 nell\u2019area di Nagasaki nel 1868 in veste di studente, interprete della delegazione della Germania del nord; risiedette anche a Tokyo e lavor\u00f2 come assistente per il console prussiano fino al 1870. A questo lavoro, per\u00f2, prefer\u00ec dedicarsi all\u2019importazione di materiali fotografici e in generale alla fotografia, grazie anche all\u2019aiuto di Felice Beato. Negli ultimi mesi del 1870, infatti, Stillfried viaggi\u00f2 verso la Dalmazia, la Bosnia e la Grecia, dove scatt\u00f2 numerose fotografie.\nNell\u2019agosto 1871 apr\u00ec, con il suo assistente William Willman, il suo studio \"Baron Stillfried\u2019s Studio\" nella strada principale di Yokohama; successivamente, il nome cambi\u00f2 in \"Messors Stillfried &amp; Co.\", e l'atelier rimase operativo fino al 1875. Nel 1875 Stillfried si un\u00ec a Hermann Andersen e i due rinominarono lo studio \"Stillfried &amp; Andersen\" (conosciuto anche come \"Japan Photographic Association\"). Questa volta lo studio rimase operativo fino al 1885. Nel 1877 Stillfried e Andersen acquisirono lo studio di Felice Beato, e vi si trasferirono a seguito di un incendio nel loro atelier, che distrusse molte delle attrezzature; inoltre, incorporarono nel loro catalogo alcune delle immagini di Beato.\nStillfried fu anche maestro di alcuni tra i primi fotografi giapponesi. Lasciato il Giappone nel 1881, nel 1886 il suo archivio fu incorporato nel catalogo di Kusakabe Kimbei, suo allievo prediletto."}
{"id": "2061601", "revid": "767487", "url": "https://it.wikipedia.org/wiki?curid=2061601", "title": "Kristin Asbj\u00f8rnsen", "text": ""}
{"id": "2061612", "revid": "1516566", "url": "https://it.wikipedia.org/wiki?curid=2061612", "title": "Berliner Maschinenbau", "text": "La Berliner Maschinenbau AG (acronimo BMAG), nota semplicemente come Schwartzkopff, era un'azienda tedesca costruttrice di materiale ferroviario e di meccanica pesante con sede a Berlino; in seguito al cambiamento degli obbiettivi produttivi dal 1966 ha cessata la sua attivit\u00e0 e si \u00e8 trasformata in \"DIAG\" (Deutsche Industrieanlagen Gesellschaft mbH).\nIl suo nome completo era \"Berliner Maschinenbau-Actien-Gesellschaft vormals L. Schwartzkopff\", cio\u00e8 fabbrica tedesca di locomotive Schwartzkopff di Berlino, ma in Italia era meglio conosciuta con il semplice nome del fondatore: Schwartzkopff.\nLa produzione meccanica dell'azienda ebbe inizio il 3 ottobre 1852 in seguito all'iniziativa del suo fondatore Louis Victor Robert Schwartzkopff (1825-1892). Qualche decennio dopo la societ\u00e0 allarg\u00f2 i suoi obbiettivi di produzione ai rotabili ferroviari; la sua prima locomotiva a vapore usc\u00ec di fabbrica il 1\u00ba febbraio 1867.\nAllo scopo di incrementare la produzione a partire dal 4 luglio 1907 entr\u00f2 in fase operativa un accordo di cooperazione con l'altra famosa fabbrica di locomotive e materiale rotabile Maffei di Monaco.\nDal 1910 inizi\u00f2 anche la costruzione di locomotive elettriche e dal 1924 vennero prodotte anche locomotive diesel.\nLa \"Schwartzkopff\", come tutte le industrie belliche germaniche sub\u00ec gravi danneggiamenti a causa della seconda guerra mondiale. Dopo le vicende belliche riprese la produzione ma dal 1966 la \"Berliner Maschinenbau AG\" si trasform\u00f2 in \"DIAG\" (Deutsche Industrieanlagen Gesellschaft mbH).\nLa \"Berliner Maschinenbau AG\" Schwartzkopff ha prodotto molte locomotive per varie amministrazioni ferroviarie europee tra cui quella italiana e, tra l'altro, alcune delle pi\u00f9 note locomotive tedesche come:\nUn silurificio a Venezia.\nNel 1885 il Governo italiano guidato da Agostino Depretis sottoscrisse un contratto con il Silurificio Berliner Maschinenbau per la fornitura di siluri in bronzo al fosforo ponendo la condizione che venissero costruiti in Italia.\nL'azienda berlinese scelse di investire la produzione a Venezia. Realizz\u00f2 lo stabilimento nell\"Imperial Regio Orto Botanico di Venezia\", realizzato nel 1810 di lato alla chiesa di San Giobbe e costru\u00ec il bacino di prova (il siluripedio) di circa 800 metri nella zona dell'attuale idroscalo, nell'isola di Sant'Andrea. \nIl 26 marzo 1887 gli operai sradicarono le piante dell'Orto Botanico e il 3 maggio 1887 fu posata la prima pietra dal re Umberto I accompagnato dalla moglie Margherita di Savoia. La loro presenza esalt\u00f2 l'importanza nazionale data dal Governo all'investimento tedesco.\nNel 1901, dopo dieci anni di attivit\u00e0 e la costruzione di soli 900 siluri per la Marina militare Italiana, il silurificio cess\u00f2 le attivit\u00e0 con il licenziamento di tutte le maestranze. Il 30 dicembre 1902 lo stabilimento fu acquistato dalla SIUFIV, la Societ\u00e0 Italiana per l'Utilizzazione delle Forze Idrauliche del Veneto, per una prima centrale termica da 1500 kW. Nello stesso sito ci fu tra il 1902-1905 la realizzazione della \u00abOfficina Ricevitrice\u00bb della societ\u00e0 Cellina, del gruppo SADE, della linea in alta tensione proveniente dalla centrale di Malnisio, frazione di Montereale Valcellina.\nIl complesso edilizio dell'ex silurificio ed ex centrale elettrica \u00e8 stato per circa un secolo riconvertito ad uso delle attivit\u00e0 dei servizi specialistici della SADE (il suo Laboratorio Ricerche) e dell'Enel (il Servizio Misure e Prove del Compartimento di Venezia)."}
{"id": "2061616", "revid": "119358828", "url": "https://it.wikipedia.org/wiki?curid=2061616", "title": "Michail Sem\u00ebnovi\u010d Cvet", "text": "Biografia.\nMichail Cvet nacque in Asti da madre italiana e da padre russo, ufficiale dell'esercito russo. Sua madre mor\u00ec poco tempo dopo averlo dato alla luce, cosicch\u00e9 il piccolo Michail crebbe a Ginevra, in Svizzera, dove ottenne il baccellierato al Dipartimento di Fisica e Matematica della locale universit\u00e0 nel 1893. Decise per\u00f2 di dedicarsi alla botanica e ricevette il titolo di dottore di ricerca nel 1896 per il suo lavoro sulla fisiologia cellulare. Nello stesso anno si trasfer\u00ec a Pietroburgo, perch\u00e9 suo padre era stato richiamato dal servizio all'estero, e inizi\u00f2 a lavorare nel laboratorio biologico dell'Accademia russa delle scienze. I titoli ottenuti a Ginevra non gli furono riconosciuti in Russia, e dovette conseguirne di nuovi. Nel 1897 divenne insegnante di un corso di botanica per donne. Nel 1902 divenne assistente di laboratorio all'istituto di fisiologia vegetale dell'Universit\u00e0 di Varsavia. Nel 1903 divenne professore associato e insegn\u00f2 anche in altre Universit\u00e0 di Varsavia. Dopo l'inizio della prima guerra mondiale, il Politecnico di Varsavia fu evacuato a Mosca e nel 1916 a Leninskij Gorkij vicino a Mosca. Nel 1917 divenne professore di botanica e direttore degli orti botanici dell'Universit\u00e0 di Tartu (Jurjev) in Estonia. Nel 1918, quando le truppe tedesche occuparono la citt\u00e0, l'universit\u00e0 fu evacuata a Vorone\u017e, nella Russia centromeridionale. Cvet mor\u00ec per un'infiammazione cronica alla gola il 26 giugno 1919, all'et\u00e0 di 47 anni.\nCromatografia.\nMichail Cvet \u00e8 ricordato come l'inventore della cromatografia, di cui gett\u00f2 le basi nel 1901 durante le sue ricerche sui pigmenti vegetali. Egli utilizz\u00f2 una colonna cromatografica per l'assorbimento liquido-solido con carbonato di calcio come adsorbente e miscele di etere di petrolio ed etanolo come eluenti per separare la clorofilla e i carotenoidi. Il metodo fu presentato il 30 dicembre 1901 all'XI Congresso dei Naturalisti e Fisici (XI \u0441\u044a\u0435\u0437\u0434 \u0435\u0441\u0442\u0435\u0441\u0442\u0432\u043e\u0438\u0441\u043f\u044b\u0442\u0430\u0442\u0435\u043b\u0435\u0439 \u0438 \u0432\u0440\u0430\u0447\u0435\u0439) a Pietroburgo. La prima descrizione a stampa usc\u00ec nel 1903, negli atti della Societ\u00e0 dei Naturalisti di Varsavia, sezione di biologia. Utilizz\u00f2 per la prima volta il termine \"cromatografia\" nel 1906 nei suoi due articoli sulla clorofilla sul giornale botanico tedesco \"Berichte der Deutschen botanischen Gesellschaft\". Nel 1907 dimostr\u00f2 il suo metodo alla Societ\u00e0 Botanica Tedesca.\nIl lavoro di Cvet fu ignorato per parecchi decenni per diverse ragioni: i tragici eventi in Russia all'inizio del XX secolo, il fatto che Cvet avesse pubblicato inizialmente solo in lingua russa (rendendo i suoi risultati largamente inaccessibili agli scienziati occidentali), ed un articolo che negava la scoperta di Cvet. Willstater e Stoll provarono a replicare gli esperimenti di Cvet ma poich\u00e9 essi utilizzavano un assorbente troppo aggressivo (che distruggeva la clorofilla), non ne furono capaci. Essi pubblicarono i loro risultati facendo cadere nell'oblio il metodo cromatografico di Cvet. Il metodo torn\u00f2 a rivivere, dieci anni dopo la morte dello scienziato, grazie al tedesco Edgar Lederer, al biochimico austriaco Richard Kuhn ed al lavoro di Martin e Synge.\nAbbreviazione come autore di botanica.\nL'abbrevazione standard applicata alle piante descritte dallo scienziato \u00e8 Tswett."}
{"id": "2061624", "revid": "287204", "url": "https://it.wikipedia.org/wiki?curid=2061624", "title": "Khodarampur", "text": " \nKhodarampur \u00e8 una suddivisione dell'India, classificata come \"census town\", di 5.109 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 28' 51 N e 88\u00b0 07' 38 E.\nSociet\u00e0.\nEvoluzione demografica.\nAl censimento del 2001 la popolazione di Khodarampur assommava a 5.109 persone, delle quali 2.506 maschi e 2.603 femmine. I bambini di et\u00e0 inferiore o uguale ai sei anni assommavano a 1.076, dei quali 540 maschi e 536 femmine. Infine, coloro che erano in grado di saper almeno leggere e scrivere erano 2.270, dei quali 1.284 maschi e 986 femmine."}
{"id": "2061636", "revid": "287204", "url": "https://it.wikipedia.org/wiki?curid=2061636", "title": "Konnagar", "text": " \nKonnagar \u00e8 una suddivisione dell'India, classificata come \"municipality\", di 72.211 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 41' 60 N e 88\u00b0 20' 51 E e ha un'altitudine di 13 .\nSociet\u00e0.\nEvoluzione demografica.\nAl censimento del 2001 la popolazione di Konnagar assommava a 72.211 persone, delle quali 37.875 maschi e 34.336 femmine. I bambini di et\u00e0 inferiore o uguale ai sei anni assommavano a 5.947, dei quali 3.102 maschi e 2.845 femmine. Infine, coloro che erano in grado di saper almeno leggere e scrivere erano 58.125, dei quali 31.766 maschi e 26.359 femmine."}
{"id": "2061642", "revid": "114047412", "url": "https://it.wikipedia.org/wiki?curid=2061642", "title": "Villa Ricciardi", "text": "Villa Ricciardi \u00e8 una villa neoclassica situata a Napoli, nel quartiere Vomero.\nSorse intorno al 1817 come residenza di Francesco Ricciardi, un avvocato di origine pistoiese, ministro di Gioacchino Murat, che gli aveva conferito il titolo di \"Conte dei Camaldoli\", sulle terre espropriate ai monaci camaldolesi e domenicani.\nConsiderata una delle pi\u00f9 belle e vaste propriet\u00e0 della collina, era circondata da enormi giardini (noti come \"Hortus Camaldulensis\") ricchi di piante rare, che si estendevano dai Camaldoli sino a Soccavo. In questi giardini, comprendenti un antico edificio detto Masseria Miniero, il celebre botanico Federico Dehnardt introdusse o cre\u00f2 nuove specie arboree. La villa ospit\u00f2 anche Cristiano VIII di Danimarca, Alexandre Dumas padre, Giacomo Leopardi ed il poeta Angelo Maria Ricci vi dedic\u00f2 un componimento.\nNegli anni precedenti la rivoluzione del 1848, il salotto della famiglia Ricciardi era fra i pi\u00f9 attivi ed in voga nel mondo culturale partenopeo. Ospitava incontri fra \"molte persone intelligenti di entrambi i sessi\", animati dagli sposi Ricciardi: Giuseppe Ricciardi, figlio del ministro, e Luisa Granito, oltre che dall'amico Raffaele Liberatore. Il salotto era in quella prima met\u00e0 del XIX secolo, un punto di riferimento per gli intellettuali della citt\u00e0 e per gli ospiti stranieri che vi passavano, fra cui Vittorio Imbriani, Basilio Puoti (che scrisse un elogio funebre per Luisa Granito), Cesare Dalbono, Giuseppina Guacci Nobili, Giuseppe Ferrigni, Carlo Troya, Angelo Maria Ricci. Dopo la morte di Luisa Granito ed il primo esilio di Giuseppe Ricciardi, sua sorella Elisabetta vive per lunghi periodi nella villa del Vomero, almeno fino al suo matrimonio nel 1854.\nIl 15 maggio 1848 i filoborbonici saccheggiarono la villa e diedero fuoco alla biblioteca, ricca di manoscritti e di ben 15.000 volumi. \nLa villa, agli inizi del XX secolo, era utilizzata come sede della villeggiatura estiva degli allievi del Convitto Vittorio Emanuele; mentre, dal 1956, ospita l\"'Istituto per non vedenti Domenico Martuscelli\".\nDal 1949 al 1952 fu dimora dello scrittore ungherese S\u00e1ndor M\u00e1rai, emigrato dopo l'avvento dei comunisti in patria.\nL'unica strada che un tempo conduceva alla villa era l'antica \"Via del Vomero\", oggi via Belvedere, che dal \"Villaggio Vomero\" raggiungeva la zona, detta \"Pascone\", costeggiando Villa Carafa di Belvedere, Villa Regina e la Masseria Pagliarone; dopo la creazione, nel 1949, di Via Cilea, Villa Ricciardi, il cui parco \u00e8 ormai di dimensioni molto ridotte rispetto al passato, risulta trovarsi all'incrocio finale tra questa via, via Santo Stefano e via San Domenico."}
{"id": "2061646", "revid": "1652635", "url": "https://it.wikipedia.org/wiki?curid=2061646", "title": "Romeo Santos", "text": " Fin dagli esordi nel gruppo, che dal 2011 come solista, ha ottenuto successo sia negli Stati Uniti che in America Latina, Spagna ed Italia, vendendo oltre 14 milioni di dischi e singoli, di cui oltre 4 milioni con gli Aventura.\nHa ottenuto numerosi premi e riconoscimenti sia come solista che come membro degli Aventura, tra cui una nomina ai Grammy Award e ai Latin Grammy, 43 Billboard Latin Music Awards, 34 premi Lo Nuestro, un MTV Video Music Awards e tre Latin American Music Awards e Billboard Music Award. ASCAP ha riconosciuto tre volte l'artista come \"Songwriter of the Year\" e nel 2017 gli \u00e8 stato conferito l\"'Excellence Award\" al Premio Lo Nuestro.\nDagli inizi degli anni 2000 come membro degli Aventura, Romeo \u00e8 stato una figura chiave nella divulgazione della bachata, pubblicando sette album, tra cui \"K.O.B. Live,\" nominato ai Latin Grammy Awards, e hit che raggiunsero la vetta delle classifiche Billboard Latin e delle classifiche in Europa, tra cui \"Obsesi\u00f3n\" e \"All Up 2 You\". Nel 2011 Romeo annunci\u00f2 lo scioglimento degli Aventura, riunitisi successivamente nel 2019 per un tour mondiale.\nDurante la carriera da solista, Romeo ha pubblicato quattro album in studio, raggiungendo i vertici della Billboard Top Latin Albums e tre volte la top10 della Billboard 200. Il primo album pubblicato, \"Formula, Vol. 1\", \u00e8 stato nominato ai Grammy Award come Best Traditional Tropical Latin Album. Ha raggiunto sette volte la prima posizione della US Latin Songs e sedici nella US Tropical Songs Chart grazie a singoli e collaborazioni di successo con numerosi artisti latinoamericani ed anglofoni, tra cui Ozuna, Nicky Jam, Daddy Yankee, Lil Wayne, Drake, Nicki Minaj e Usher, inoltre ha collaborato con grandi esponenti della Bachata come: Antony Santos, Zacarias Ferreira, Teodoro Reyes e molti altri.\nCarriera.\nRomeo Santos nasce nel Bronx da padre dominicano e madre portoricana. Si un\u00ec al coro della chiesa all'et\u00e0 di 12 anni. Simultaneamente, Romeo svilupp\u00f2 una grande affinit\u00e0 per la bachata (genere musicale proprio della Repubblica Dominicana) molto prima che questo genere musicale si espandesse per il mondo quando gi\u00e0 aveva 15 anni. Prima della formazione degli Aventura, Romeo cantava con tre suoi cugini, Henry, Lenny e Max Santos in un gruppo chiamato \"Los Tinellers\", i quali pubblicarono l'album \"Trampa de amor\" nel 1995. Verso la fine degli Anni Novanta, il gruppo cambi\u00f2 nome in Aventura, ottenendo largo successo negli Stati Uniti e America Latina vendendo nella loro carriera oltre 4 milioni di album e singoli e venendo riconosciuti in numerose premiazioni, inclusi i Latin Grammy Awards, Billboard Music Award, Premio Lo Nuestro e American Music Awards. Il gruppo ha preso una pausa dal 2011 al 2019, anno in cui annunciano un tour mondiale tra Stati Uniti e America Latina previsto nel 2020.\nIl suo album di debutto, \"Formula, Vol. 1\", fu pubblicato l'8 novembre 2011, cominciando cos\u00ec la carriera da solista in seguito allo scioglimento degli Aventura avvenuto agli inizi dello stesso anno; l'album contiene collaborazioni con Lil Wayne, La Mala Rodr\u00edguez, Tomatito, Mario Domm e Usher. Debutta alla prima posizione della US Top Latin Albums e nove della Billboard 200 con 65.000 copie vendute, divenendo il primo album con il maggior numero di copie vendute nella prima settimana dopo \"\" di Daddy Yankee del 2007. Nel 2012 viene certificato triplo disco di platino con oltre 300.000 copie vendute dalla RIAA Latin divenendo l'album latino pi\u00f9 venduto dell'anno. Vengono estratti alcuni singoli tra cui la collaborazione \"Promise\" con Usher, che raggiunge la prima posizione della U.S. Latin Songs, \"All Aboard\" con Lil Wayne e \"You\", vendendo in totale 2 milioni di copie. \"Formula, Vol. 1\" fa ottenere al cantante il primo Billboard Music Award come Top Latin Album, l'Album of the Year ai Billboard Latin Music Award e la prima nomina ai Grammy Award nella categoria Traditional Tropical Latin Album. Vince inoltre il Best Latino Artist agli MTV Video Music Awards.\nIl 25 febbraio 2014 fu pubblicato il suo secondo album, \"Formula, Vol. 2\", il quale contiene collaborazioni con Drake, Nicki Minaj, Marc Anthony, Carlos Santana, Tego Calder\u00f3n e Kevin Hart. Il progetto musicale raggiunge la prima posizione della US Top Latin Albums e quinta della Billboard 200, divenendo l'album latino pi\u00f9 venduto nel 2014 con 660.000 copie vendute negli Stati Uniti. Dall'album vengono estratti i singoli \"Odio\" con Drake, \"Propuesta Indecente\" ed \u00e8 presente nella hit \"Loco\" di Enrique Iglesias, raggiungendo con tutti i singoli la prima posizione della U.S. Latin Songs vendendo complessivamente 4 milioni di copie. Romeo vince come Artist of the Year ai Billboard Latin Music Award ed intraprende il Formula, Vol. 2 Tour mondiale tra il 2014 e 2016, comprendendo Nord America, Europa e Sud America. Nel 2015 e 2016 vince come Top Latin Artist ai Billboard Music Award.\nHa pubblicato un nuovo singolo \"H\u00e9roe Favorito\" nel febbraio 2017, il singolo principale per il suo prossimo album \"Golden.\" Ha pubblicato il suo terzo album il 21 luglio 2017, con collaborazioni con Swizz Beatz, Juan Luis Guerra, Ozuna, Nicky Jam, Daddy Yankee, Julio Iglesias e Jessie Reyez, debuttando per la terza volta ai vertici della Top Latin Albums e alla decima della Billboard 200, entrando inoltre nelle classifiche di Italia, Spagna e Messico. Il secondo estratto dall'album, \"Imitadora\", vende 420 mila copie ed entrando nella top10 di Paraguay, Costa Rica e US Hot Latin Songs e come terzo estratto \"Bella y Sensual\" con Daddy Yankee.\nNell'aprile 2019, pubblica il suo quarto album in studio, \"Utopia\", dove si unisce ai pionieri e alle leggende della bachata moderna tradizionale: Anthony Santos, El Chaval de la Bachata, Luis Vargas, Monchy &amp; Alexandra, Joe Veras, Teodoro Reyes, Zacarias Ferreira ed Elvis Martinez. Hanno tutti partecipato all'album per dimostrare che l'unificazione all'interno della bachata \u00e8 possibile. In questo album Romeo incide una nuova canzone con gli Aventura, \"Inmortal\".\nRisale a febbraio 2021 l'ultimo brano, in collaborazione con Nicky Jam, dal titolo \"Fan de tus fotos\". Il videoclip di questa canzone ha totalizzato pi\u00f9 di 10 milioni di visualizzazioni in una sola settimana."}
{"id": "2061647", "revid": "93436", "url": "https://it.wikipedia.org/wiki?curid=2061647", "title": "Mikhail Tsvet", "text": ""}
{"id": "2061648", "revid": "287204", "url": "https://it.wikipedia.org/wiki?curid=2061648", "title": "Konardihi", "text": " \nKonardihi \u00e8 una suddivisione dell'India, classificata come \"census town\", di 8.248 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 40' 20 N e 87\u00b0 15' 59 E.\nSociet\u00e0.\nEvoluzione demografica.\nAl censimento del 2001 la popolazione di Konardihi assommava a 8.248 persone, delle quali 4.697 maschi e 3.551 femmine. I bambini di et\u00e0 inferiore o uguale ai sei anni assommavano a 892, dei quali 445 maschi e 447 femmine. Infine, coloro che erano in grado di saper almeno leggere e scrivere erano 5.004, dei quali 3.214 maschi e 1.790 femmine."}
{"id": "2061651", "revid": "486946", "url": "https://it.wikipedia.org/wiki?curid=2061651", "title": "Anthony &quot;Romeo&quot; Santos", "text": ""}
{"id": "2061653", "revid": "93436", "url": "https://it.wikipedia.org/wiki?curid=2061653", "title": "Mikhail Tsvett", "text": ""}
{"id": "2061655", "revid": "93436", "url": "https://it.wikipedia.org/wiki?curid=2061655", "title": "Mikhail Tswett", "text": ""}
{"id": "2061657", "revid": "93436", "url": "https://it.wikipedia.org/wiki?curid=2061657", "title": "Michele Tsvett", "text": ""}
{"id": "2061658", "revid": "1305772", "url": "https://it.wikipedia.org/wiki?curid=2061658", "title": "7 Gold Sestarete", "text": "Sestarete, \u00e8 una emittente italiana a carattere regionale. Trasmette con il logo e i programmi di 7 Gold.\nStoria.\nL'emittente nasce nel 1977 a San Benedetto Val di Sambro, in provincia di Bologna, per iniziativa di Luigi Ferretti. Nel 1982, Sestarete aderisce a Euro TV, nel 1987 a Italia 7, mandando pertanto in onda il programma \"cult\" della syndication \"Colpo grosso\". Nel 1999 Ferretti con Giorgio Galante di Telepadova, e Giorgio Tacchino di Telecity creano Italia 7 Gold. Sestarete conserva la propria programmazione locale e propone anche la programmazione nazionale di 7 Gold. Insieme a Telecity, Telepadova e l'ultima arrivata TVR Teleitalia, Sestarete \u00e8 una delle maggiori emittenti di co-produzione di Italia 7 Gold.\nMultiplex Sestarete.\nSestarete trasmette tramite DVB-T in Emilia-Romagna sulla frequenza UHF 32.\nAscolti.\n7 Gold Sestarete da molti anni \u00e8 una delle emittenti dell'Emilia Romagna con pi\u00f9 ascolti in regione: \u00e8 prima tra le locali nel 2013, primato che rinnova anche nel 2014, 2015, 2016 e 2017, mentre si posiziona al secondo posto nel 2018."}
{"id": "2061659", "revid": "93436", "url": "https://it.wikipedia.org/wiki?curid=2061659", "title": "Michele Tswett", "text": ""}
{"id": "2061660", "revid": "63727", "url": "https://it.wikipedia.org/wiki?curid=2061660", "title": "Mercedes-Benz M08", "text": "Con la sigla Mercedes-Benz M08 (o Daimler-Benz M08) si intende una piccola famiglia di motori a scoppio prodotti dal 1928 al 1939 dalla Casa automobilistica tedesca Daimler-Benz per il suo marchio automobilistico Mercedes-Benz.\nCaratteristiche.\nSi tratta di una piccola famiglia di motori destinati a modelli di gran lusso prodotti dall'allora giovanissimo marchio di Stoccarda, nato dalla fusione tra Daimler e Benz. &lt;br&gt;\nSono motori strutturati secondo la configurazione ad 8 cilindri in linea, molto diffusa all'epoca nelle vetture di lusso.&lt;br&gt;\nDi questi motori sono esistite fondamentalmente tre versioni, tutte accomunate dalle seguenti caratteristiche:\nNon \u00e8 stata menzionata la misura dell'alesaggio, che infatti non \u00e8 la stessa per tutte e tre le versioni. &lt;br&gt;\nDi seguito vengono illustrate le caratteristiche ed applicazioni delle tre versioni dei motori \"M08\".\nM08.\nLa prima versione della famiglia \"M08\", denominata allo stesso modo, era caratterizzata da un alesaggio pari ad 80 mm, il quale, unito alla corsa di 115 mm, portava ad una cilindrata di 4624 cm\u00b3. Il rapporto di compressione era di 5:1 e l'alimentazione avveniva tramite un carburatore Zenith. La potenza massima era di 80 CV a 3200 giri/min, con una coppia massima di 237 Nm a 1200 giri/min.&lt;br&gt;\nQuesto motore \u00e8 stato montato sulle Mercedes-Benz 460, note anche come \"Mercedes-Benz N\u00fcrburg\" e prodotte dal 1928 al 1933.\nM08 II.\nLa seconda versione dei motori \"M08\" ha la sigla M08 II, \u00e8 stata introdotta nel 1931 e differisce dalla prima per la misura dell'alesaggio, portato ad 82.5 mm, per una cilindrata di 4918 cc. Il rapporto di compressione, inizialmente invariato, ha subito nel corso degli anni un continuo incremento, cos\u00ec riassumibile:\nMeno articolati i livelli di potenza massima, che erano solo due: fino al 1936 questa raggiungeva 100 CV a 3100 giri/min, con coppia massima di 254 N\u00b7m a 1250 giri/min. Questa versione non va confusa con il contemporaneo 5 litri M24, tutto un altro motore.&lt;br&gt;\nL'applicazione di questo motore include unicamente la \"Mercedes-Benz 500 N\u00fcrburg\" prodotta dal 1931 al 1936.\nM08 III.\nIl motore M08 III \u00e8 in pratica un'evoluzione del motore \"M08 II\". Stessa cilindrata, ha un rapporto di compressione pi\u00f9 alto e pari a 6.6:1. La potenza sale cos\u00ec a 110 CV a 3300 giri/min. \u00c8 stato montato sulle ultime \"Mercedes-Benz 500 N\u00fcrburg\", prodotte dal 1936 al 1939."}
{"id": "2061663", "revid": "19965264", "url": "https://it.wikipedia.org/wiki?curid=2061663", "title": "Captain Boomerang", "text": ""}
{"id": "2061664", "revid": "106456", "url": "https://it.wikipedia.org/wiki?curid=2061664", "title": "Trattato di F\u00fcssen", "text": ""}
{"id": "2061672", "revid": "729019", "url": "https://it.wikipedia.org/wiki?curid=2061672", "title": "Mario Gerosa", "text": "Biografia.\nCresciuto nel Club Atl\u00e9tico del Rosario, esord\u00ec nella Nazionale argentina nel 1987; con i \"Pumas\" vinse il campionato sudamericano di quell'anno.\nIn Italia dal 1991 al Piacenza, fu selezionato da Georges Coste per la Nazionale italiana, nella quale esord\u00ec nel 1994 nel corso di un \"tour\" di met\u00e0 anno in Australia.\nPrese anche parte alla , nel corso della quale fu schierato due volte, contro e , incontro, quest'ultimo, nel quale Gerosa e il suo connazionale Dom\u00ednguez segnarono 26 dei 31 punti con cui l' prevalse sui sudamericani.\nTornato in Argentina nel 2000, dopo avere giocato fino al 2010 e allenato il suo club originario, il Rosario, ne \u00e8 anche dirigente.\n\u00c8 titolare, insieme a sua moglie, di una ditta di cosmesi, La Pasionaria."}
{"id": "2061673", "revid": "466539", "url": "https://it.wikipedia.org/wiki?curid=2061673", "title": "Kolaghat", "text": " \nKolaghat \u00e8 una suddivisione dell'India, classificata come \"census town\", di 23.707 abitanti, situata nel distretto di Midnapore Est, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 25' 52 N e 87\u00b0 51' 34 E.\nSociet\u00e0.\nEvoluzione demografica.\nAl censimento del 2001 la popolazione di Kolaghat assommava a 23.707 persone, delle quali 12.087 maschi e 11.620 femmine. I bambini di et\u00e0 inferiore o uguale ai sei anni assommavano a 2.692, dei quali 1.343 maschi e 1.349 femmine. Infine, coloro che erano in grado di saper almeno leggere e scrivere erano 16.810, dei quali 9.370 maschi e 7.440 femmine."}
{"id": "2061674", "revid": "125730564", "url": "https://it.wikipedia.org/wiki?curid=2061674", "title": "Digimon Adventure", "text": " \u00e8 la prima stagione della serie anime del media franchise giapponese \"Digimon\", andata in onda nel 1999. La storia comincia con un gruppo di ragazzi e ragazze che viene improvvisamente trasportato in una dimensione parallela, di nome Digiworld, durante una vacanza in un campeggio estivo. Il gruppo, composto da cinque ragazzi e due ragazze, \u00e8 stato trasportato a Digiworld perch\u00e9 i sette sono stati scelti per diventare dei Digiprescelti (chiamati anche bambini prescelti), bambini speciali con il compito di salvare Digiworld dalle forze malvagie che minacciano di distruggerlo. Ad ogni bambino viene inizialmente assegnato un Digimon partner, i cui legami con il proprio partner umano esistono dalla nascita, cos\u00ec come un piccolo dispositivo chiamato Digivice. Con il potere dei Digivice, i Digimon partner dei Digiprescelti hanno la possibilit\u00e0 di assumere forme pi\u00f9 forti per combattere i nemici o salvare i loro partner dai pericoli.\nLa stagione continua con gli stessi personaggi (bench\u00e9 molti di essi diventino secondari e sostituiti da altri protagonisti) anche in \"Digimon Adventure 02\". Nel secondo seguito, \"Digimon Adventure tri.\", riprendono nuovamente il loro ruolo di protagonisti, proseguendo la storia a pochi anni dalla conclusione della precedente.\n\"Digimon Adventure\" doveva originariamente durare tredici episodi, poich\u00e9 la Toei Animation non era sicura di quanto popolare sarebbe diventata la serie. Con la crescita degli indici d'ascolto e della popolarit\u00e0, la serie fu estesa a cinquantaquattro episodi.\nLa serie \u00e8 andata in onda in Giappone a partire dal 7 marzo 1999, mentre in Italia a partire dal 4 settembre 2000 su Rai Due.\nDal 5 aprile 2020 \u00e8 trasmesso in Giappone il reboot di questa serie, chiamato chiamato \"\".\nTrama.\nEssere trasportati a Digiworld \u00e8 un'esperienza che lascia i bambini prescelti sconcertati. Avere a che fare con i loro Digimon partner, cos\u00ec come il concetto della Digievoluzione, un processo grazie al quale essi si trasformano in creature pi\u00f9 forti e riescono a respingere gli attacchi dei Digimon nemici, sono concetti a loro completamente estranei in principio. Cos\u00ec, i bambini sono costretti ad imparare come svolgere il loro ruolo di Digiprescelti nel corso dell'avventura.\nPresto i Digiprescelti vengono a conoscenza della triste condizione in cui si trova Digiworld: dei Digimon malvagi intendono infatti impadronirsi di Digiworld e governarlo a modo loro. I sette promettono di salvare Digiworld a costo di perdere la vita che si sono da poco lasciati alle spalle. I Digiprescelti decidono di fare questa promessa poich\u00e9 si accorgono che i Digimon, nonostante siano effettivamente fatti di dati, sono pur sempre esseri viventi intelligenti quanto gli umani. I ragazzi non vogliono vedere i Digimon soffrire; inoltre, viene dimostrato loro che nessun altro all'infuori di loro \u00e8 in grado di liberare Digiworld da questi nemici.\nIl loro primo nemico \u00e8 Devimon, un Digimon malvagio che spadroneggia sull'isola di File, posto dove i Digiprescelti sono stati inizialmente trasportati. I Digimon dei ragazzi vanno incontro alle loro prime Digievoluzioni per combattere lui ed i suoi scagnozzi controllati tramite gli Ingranaggi Neri, cosa che culmina in uno scontro finale sulla sommit\u00e0 dell'Isola. I Digimon dei ragazzi sono ancora troppo deboli per lui e vengono facilmente sconfitti: tuttavia all'ultimo momento, il Digimon pi\u00f9 piccolo, Patamon, l'unico dei Digimon partner a non essere ancora digievoluto al livello campione, riesce a digievolvere in Angemon, per l'appunto la sua forma campione, un Digimon angelo in grado di tenere testa a Devimon. Angemon distrugge Devimon, ma per fare ci\u00f2 \u00e8 costretto a fare ricorso a tutti i suoi poteri e a sacrificare la propria vita, anche se dai suoi dati si genera immediatamente un nuovo Digiuovo, dal quale poi successivamente nascer\u00e0 Poyomon, la forma al livello primario di Patamon. Dopo lo scontro con Devimon, la seconda tappa dei ragazzi \u00e8 il continente Server, dominato dal Digimon balocco Etemon, che viene per\u00f2 sconfitto da MetalGreymon, Superdigievoluzione di Agumon, alla sua prima apparizione.\nCon l'evolversi della trama, i bambini si trovano a dover fare i conti con diversi aspetti della maturit\u00e0: farsi degli amici, essere coraggiosi, battersi per dei principi e cos\u00ec via. Ad ogni bambino viene poi affidato un Digimedaglione, lasciando loro il compito di trovare ognuno la propria Digipietra, un oggetto particolare contraddistinto da un tratto della personalit\u00e0 che i sette devono dimostrare di possedere per permettere ai loro Digimon partner di digievolvere ad un livello pi\u00f9 alto. Tai Kamiya possiede i tratti distintivi del Coraggio, Matt Ishida quelli dell'Amicizia, Sora Takenouchi quelli dell'Amore, Mimi Tachikawa quelli della Purezza, Izzy Izumi quelli della Saggezza, Joe Kido quelli della Sincerit\u00e0 ed infine TK Takaishi quelli della Speranza. Viene successivamente rivelato che al tempo in cui vennero scelti per diventare i Digiprescelti (durante un combattimento avvenuto nel loro mondo tra un Greymon ed un Parrotmon, quando i ragazzi avevano solo un'et\u00e0 che variava dai quattro agli otto anni) questi tratti erano i pi\u00f9 forti pregi della loro personalit\u00e0. Tai era sempre stato coraggioso quando necessario, Matt era sempre stato un buon amico, Izzy possedeva anche allora la saggezza che lo contraddistingue, Joe era molto sincero, Sora era genuinamente amorevole ed affettuosa verso tutti (l'\"Amore\" della sua Digipietra \u00e8 inteso come amore al livello di compassione, ovvero l'essere capace di preoccuparsi incondizionatamente per gli altri), Mimi era una ragazza pura, T.K. guardava sempre avanti con speranza e non era mai disposto ad arrendersi.\nVerso la met\u00e0 della storia, i Digimon malvagi attraversano un passaggio dimensionale che li trasporta da Digiworld alla Terra e i Digiprescelti ed i loro partner li seguono con l'intento di fermarli. Dopo essere tornati indietro nel loro mondo, il gruppo fa ritorno a Odaiba, in Giappone, il quartiere di T\u014dky\u014d dal quale i bambini provengono. Mentre i Digiprescelti sono impegnati nella battaglia sulla Terra, al gruppo si unisce un ottavo membro, Kari Kamiya, sorella di Tai e portatrice dei tratti della Luce, in quanto la ragazza \u00e8 genuinamente buona e sempre volenterosa di fare ci\u00f2 che \u00e8 giusto (con il termine \"Luce\" che sta a rappresentare tutto ci\u00f2 che \u00e8 buono e giusto). Una volta insieme, gli otto Digiprescelti impediscono al Digimon vampiro Myotismon di conquistare la Terra: prima Myotismon viene ucciso da Angewomon, Superdigievoluzione di Gatomon; poi risorge come VenomMyotismon, sua forma pi\u00f9 potente, ma viene di nuovo eliminato da WarGreymon e MetalGarurumon, forme di livello mega di Agumon e Gabumon. Durante questi accadimenti nel mondo reale, un gruppo di quattro Digimon di livello mega, chiamati i Padroni delle Tenebre, si impadronisce di Digiworld, mutandolo completamente. Una volta sistemate le cose sulla Terra, gli otto Digiprescelti tornano a Digiworld ancora una volta per sconfiggere i Padroni delle Tenebre uno alla volta ed infine anche il loro nemico pi\u00f9 potente, Apokarimon, un Digimon composto da tutti i Digimon malvagi che i Digiprescelti avevano precedentemente distrutto (in realt\u00e0 lo stesso Apokarimon spiega di essere composto da Digimon mai riusciti a digievolvere, e che per questo aveva deciso di distruggere Digiworld creando Devimon, Etemon, Myotismon e i Padroni delle Tenebre). Quando Apokarimon viene infine sconfitto, i bambini sono costretti a tornare al mondo reale, lasciando i loro Digimon partner a Digiworld (nonostante Digiprescelti e Digimon partner verranno poi riuniti nel film \"Our War Game!\").\nCome anche altre future serie, \"Digimon Adventure\" affronta temi etici di alto rilievo, come l'amicizia, la fratellanza e il tema degli esclusi.\nDigiworld.\nDigiworld, anche detto \"mondo digitale\", \u00e8 una realt\u00e0 parallela composta di dati all'interno delle reti di telecomunicazione della Terra. \u00c8 il posto dove vivono tutti i Digimon e dove i Digiprescelti combattono la maggior parte delle loro battaglie.\nI dati di Digiworld si manifestarono in forma concreta grazie ai desideri dei bambini umani. I dati si riformarono insieme anche in un altro universo parallelo, una \"dimensione da sogno\" che ha il potere di trasformare i sogni in realt\u00e0. Gli estremi Nord, Sud, Est ed Ovest di Digiworld vengono sorvegliati individualmente da uno dei quattro Digimon Supremi, Digimon benevoli che si assicurano che tutto funzioni nel modo corretto a Digiworld.\nQuando un essere malvagio emerse dal Muro di Fuoco di Digiworld (curiosamente simile ad un firewall), la cronologia di Digiworld risult\u00f2 inevitabilmente alterata, risultando completamente diversa rispetto a quella della Terra, rendendo Digiworld molto pi\u00f9 datata di quanto sarebbe stata in circostanze normali - un minuto sulla Terra \u00e8 l'equivalente di un giorno a Digiworld. Una profezia racconta che ogni volta che Digiworld sar\u00e0 minacciato dal male, un nuovo gruppo di bambini per ogni generazione, chiamati Digiprescelti, giunger\u00e0 a Digiworld per salvarlo. Quindi, prima del gruppo di Digiprescelti di Digimon Adventure, ve ne fu un altro, che sconfisse la creatura che aveva attraversato il Muro di Fuoco di Digiworld. I Digiprescelti di ogni generazione vengono selezionati da un misterioso gruppo, incaricato della protezione del Mondo Digitale. Quando gli otto bambini della generazione presente furono testimoni di una battaglia tra un Greymon ed un Parrotmon, il gruppo li scelse perch\u00e9 un'altra creatura, Apokarimon, aveva attraversato il Muro di Fuoco e necessitava di essere fermata e quindi si impegn\u00f2 nella costruzione dei loro Digivice, Digimedaglioni e Digipietre. Tuttavia, un attacco brutale da parte dei Padroni delle Tenebre stermin\u00f2 l'intero gruppo, ad esclusione di Gennai, che riusc\u00ec a scappare e a nascondere i Digivice dei Digiprescelti e sette delle otto Digiuova (quello contenente YukimiBotamon cadde su Digiworld durante la fuga) finch\u00e9 non arriv\u00f2 il loro momento. Quando Devimon inizia ad impadronirsi dell'isola di File con gli Ingranaggi Neri, giunge il momento di convocare i Digiprescelti a Digiworld e vengono approntati i Digivice, trasportando poi sette bambini prescelti nel Mondo Digitale, dove poi si scontrano con il Digimon malvagio.\nMyotismon prova a conquistare sia Digiworld che la Terra uccidendo l'ottavo bambino, cio\u00e8 l'ottavo membro predestinato dei Digiprescelti. Il Digimon malvagio riesce ad aprire un portale per la Terra e conduce il suo esercito in un assalto a Odaiba alla ricerca del bambino, che si rivela infine essere Kari, sorellina del leader dei Digiprescelti Tai, inaspettatamente con Digimon partner Gatomon, che era stato fino a quel momento un servo fedele di Myotismon, il quale si ribella al suo padrone. Quando Myotismon viene finalmente fermato, si apre per i Digiprescelti un nuovo passaggio verso Digiworld - drammaticamente cambiato dall'ultima volta che i ragazzi erano stati l\u00ec. Nei pochi giorni che i Digiprescelti hanno trascorso sulla Terra, per la diversa sincronizzazione dei due mondi, a Digiworld in realt\u00e0 sono trascorsi anni. I Padroni delle Tenebre avevano conquistato completamente il mondo, riformattandolo nell'enorme Monte Spirale. Una volta sconfitti i Padroni delle Tenebre, i ragazzi si trovano a combattere la battaglia finale contro il Digimon che aveva creato le quattro mostruosit\u00e0 - Apokarimon. Apokarimon \u00e8 un concentrato di tristezza dei Digimon. Infatti, nonostante essi non si riproducano ed una volta che il loro ciclo vitale \u00e8 terminato ricomincia nella Citt\u00e0 della Rinascita, essi sono sottoposti alla legge dell'evoluzione. I Digimon sconfitti e la loro mente per\u00f2 non tornano in vita ed il loro rimpianto form\u00f2 Apokarimon. Il proposito di Apokarimon \u00e8 di costringere i Digiprescelti ed il resto dell'umanit\u00e0 a condividere le sue sofferenze, non dando peso nemmeno alla sua vita: il Digimon si disinteressa anche della sua eventuale morte a causa del suo proposito. Infatti, cerca addirittura di sottoporre Digiprescelti e Digimon partner ad un processo artificiale di eliminazione, diventando parte integrante di un programma come un Digimon sconfitto. Tuttavia, i Digiprescelti lo sconfiggono. Con la sua sconfitta, il mondo digitale inizia a riformattarsi nella sua forma originale, libera dal male, risincronizzandosi anche con lo scorrere del tempo sulla Terra, cos\u00ec che questo possa scorrere allo stesso modo in entrambi i mondi. Dopo la prima battaglia con Diaboromon, Gennai richiama ancora una volta i Digiprescelti a Digiworld, dove gli otto ragazzi rilasciano il potere delle loro Digipietre, formando uno scudo che riporta definitivamente la pace nel mondo digitale, espellendo tutto il male, ma ad un costo molto alto: da quel momento, i Digimon partner dei Digiprescelti non sono pi\u00f9 in grado di Digievolvere ad un livello pi\u00f9 alto di quello campione: ci\u00f2 rimane immutato fino a met\u00e0 di \"Digimon Adventure 02\".\nMedia.\nAnime.\n\"Digimon Adventure\" and\u00f2 in onda per 54 episodi alla Fuji Television, in Giappone, dal 7 marzo 1999 al 26 marzo 2000.\nNegli Stati Uniti la serie fu trasmessa da Fox Kids dal 14 agosto 1999 al 24 giugno 2000. Nel Regno Unito la messa in onda avvenne su Fox Kids e CITV.\nIn Germania, \"Adventure\" fu trasmesso su RTL II dal 14 agosto 2000 al 7 luglio 2001 e viene periodicamente ritrasmesso, cos\u00ec come accade in Brasile su Rede Globo dal 1999 fino ad oggi. Infine, in Italia la messa in onda avvenne dal 4 settembre al 16 novembre 2000 su Rai Due.\nSigle italiane.\nNella versione pubblicata su TIMvision nel 2016 e su Crunchyroll nel 2021 vennero ripristinate le sigle originali.\nFilm.\n\"Digimon Adventure\".\nLa prima storia si concentra su Tai e Kari Kamiya quattro anni prima della loro avventura a Digiworld. Racconta del loro primo incontro con i Digimon e cosa accadde loro (e agli altri Digiprescelti, visto che gli otto bambini che assistettero alla scena divennero tutti bambini prescelti) quando parteciparono al loro primo scontro tra Digimon dopo essersi occupati per un po' di un Botamon. Nella storia, il Digimon nasce da un Digiuovo e digievolve velocemente, fino a raggiungere il livello campione e divenire quindi Greymon, per combattere contro un Parrotmon improvvisamente apparso in citt\u00e0. Il film fu usato in alcuni episodi di \"Digimon Adventure\" per spiegare perch\u00e9 Tai e gli altri divennero Digiprescelti.\n\"Digimon Adventure: Our War Game!\".\n ha luogo qualche mese dopo la battaglia finale contro Apokarimon. Mostra diversi Digiprescelti, ma i protagonisti della storia sono Tai, Matt, Izzy e T.K., che finiscono per salvare ancora una volta il mondo dopo che un Digimon di tipo virus, sviluppatosi nella rete informatica, crea il panico in tutto il mondo attraverso Internet. I ragazzi devono fermare il Digimon malvagio velocemente, prima che questo riesca a provocare il lancio di un missile balistico intercontinentale puntato sul Giappone (patria dei bambini prescelti). Tai e Matt finiscono per preoccuparsi cos\u00ec tanto per i loro Digimon (nelle forme di WarGreymon e MetalGarurumon), i quali stanno subendo una pesante sconfitta dal Digimon malvagio Diaboromon, che riescono incredibilmente ad entrare fisicamente in Internet e a dare loro il potere di fermarlo.\nI due Digimon si uniscono insieme, dando luogo alla prima DNADigievoluzione, che d\u00e0 vita al potente Omnimon (\"Omegamon\"). Tuttavia, Diaboromon risulta ancora troppo veloce, finch\u00e9 ad Izzy non viene l'idea di inoltrare al Digimon le e-mail che sta ricevendo dai bambini che stanno guardando lo scontro in tutto il mondo via Internet, cos\u00ec da rallentare Diaboromon, permettendo ad Omnimon di finirlo un attimo prima che il missile colpisca. Alla fine, l'ICBM disattivato atterra senza arrecare danni nella Baia di Tokyo. \"Our War Game!\" sembra essere ispirato al film del 1983 Wargames - Giochi di guerra. Questo film \u00e8 considerato canonico, poich\u00e9 quando Izzy fa l'analisi della DNADigievoluzione di ExVeemon e Stingmon in Adventure 02, Izzy la paragona a quella tra WarGreymon e MetalGarurumon e parla di come questo ha portato il personaggio di \"Adventure 02\" Yolei Inoue a diventare un Digiprescelto. Parte della trama di questo film \u00e8 stata riscontrata all'interno del lungometraggio \"Summer Wars\", diretto nel 2009 dal medesimo regista Mamoru Hosoda.\n\"Digimon Adventure: Last Evolution Kizuna\".\n \u00e8 un film sequel della serie \"Digimon Adventure\", che nel 2019 celebra il 20\u00ba anniversario. Con alla regia Tomohisa Taguchi e alla sceneggiatura Akatsuki Yamatoya. Il film \u00e8 stato distribuito nei cinema giapponesi il 21 febbraio 2020. \u00c8 ambientato 5 anni dopo gli eventi di \"Digimon Adventure tri.\", che a sua volta si svolge 6 anni dopo la serie originale. Tai Kamiya ha 22 anni.\nRomanzo.\n \u00e8 un adattamento letterario dell'anime \"Digimon Adventure\". Questo romanzo \u00e8 una pubblicazione ufficiale, scritta dal regista di \"Adventure\" Hiroyuki Kakudou e da uno dei suoi sceneggiatori, Hiro Masaki, gi\u00e0 esperto in pubblicazioni di romanzi.\nIl romanzo \u00e8 suddiviso in tre parti, pubblicate in Giappone il 25 aprile, il 22 giugno ed il 25 luglio 2001 dalla Sh\u016beisha. Le pubblicazioni non sono state importate in altri Paesi. Ognuna delle tre parti \u00e8 strutturata principalmente con un prologo, tre capitoli e delle note finali degli scrittori, le quali servono ad illustrare e a commentare il romanzo. Inoltre, ogni parte possiede anche dei documenti riguardanti i vari Digimon che appaiono nel romanzo. Infine, al termine della terza parte, \u00e8 presente anche un epilogo.\nI personaggi che appaiono nell'anime vengono mantenuti anche nel romanzo; tuttavia, alcune situazioni relative alla trama variano in alcuni punti. Il romanzo fornisce dei dettagli pi\u00f9 accurati riguardo ai pensieri e alle origini dei protagonisti e a molto altro che nell'anime viene lasciato solo intuire. Vengono inoltre rivelati nuovi eventi non narrati n\u00e9 in \"Adventure\" n\u00e9 in \"Adventure 02\".\nDrama-CD.\nIn Giappone sono stati prodotti tre Drama-CD riguardanti \"Digimon Adventure\". Questi al momento sono una produzione esclusiva per il mercato giapponese, \n\"Digimon Adventure: Character Song - Mini Drama 1\".\nQuesto Drama-CD \u00e8 una compilation casuale i cui protagonisti sono Tai, Sora e Joe.\nIn \"\"SOS! Fifth Year Class A\", Tai e Sora hanno uno strano incontro con dei Digimon mentre stanno svolgendo le faccende di casa.\nIn \"Sora Takenouchi's Heart-Thumping Yellow Card\", Sora conduce un piccolo programma radiofonico, rispondendo a delle domande poste dagli altri Digiprescelti.\nIn \"Jyou's Debut as a Singer?!\", Joe fantastica su quale tipo di canzone potrebbe interpretare meglio in vista di un suo ipotetico debutto da cantante.\n\"Digimon Adventure: Character Song - Mini Drama 2\".\nQuesto Drama-CD \u00e8 incentrato su una lettera d'amore che sta scrivendo Izzy. Durante l'evolversi della vicenda, gli altri Digiprescelti ed i loro Digimon provano a capire a chi la stia scrivendo, mentre le ragazze del gruppo discutono, finendo per litigare, su chi di loro potrebbe essere il destinatario della lettera.\nIn \"Koushirou and the Missing Whereabouts of Love\", gli altri Digiprescelti scoprono Izzy a scrivere la lettera d'amore e provano a prenderlo per fargli confessare a chi la stia scrivendo. Ma Izzy fa digievolvere Tentomon in Kabuterimon e vola via su di lui prima che gli altri possano strappargli la risposta. I ragazzi decidono di cercarlo per saperne di pi\u00f9.\nIn \"Mimi's Overly Self-Conscious Plans for World Domination\", le ragazze del gruppo dei Digiprescelti (Kari, Mimi e Sora) si chiedono se Izzy stia scrivendo la lettera a una di loro tre e, in caso di risposta affermativa, a chi. Ne nasce una piccola discussione, seppure amichevole e comica, su chi sia la prescelta.\nIn \"Hikari's Weak Constitution\", i ragazzi provano a calmare le ragazze, ma finiscono per essere coinvolti nella lite. Kari alla fine risolve tutto. Il vero destinatario della lettera viene rivelato da Izzy, ma viene appositamente censurato per tenere gli ascoltatori all'oscuro della sua identit\u00e0.\n\"Digimon Adventure: Character Song - Mini Drama 3\".\nQuesto Drama-CD \u00e8 l'unico dedicato ai Digimon che celebra il nuovo anno.\nIn \"The Stolen First Dreams of the Year\", Matt e T.K. provano a scoprire chi stia rubando i sogni alle persone (prima parte), finendo poi intrappolati in un sogno di T.K. con i loro Digimon partner (seconda parte).\nIn \"The Digimon's New Year Performance\", i Digimon si esibiscono in alcune imitazioni al loro pubblico umano, con risultati esilaranti.\n\"Digimon Adventure Original Story 2nen han no Kyuuka\".\nQuesto Drama-CD si concentra sui due anni e mezzo tra la serie di \"Digimon Adventure\" e quella di \"Digimon Adventure 02\". \u00c8 uscito solo in giapponese ed il titolo si traduce come \"Original Story, 2-and-a-Half Year Break.\" Vi sono tracce separate per Tai (ha luogo nel novembre del 1999), Joe (maggio 2000), Sora (ottobre 2000), Izzy (aprile 2001), Mimi (settembre 2001) e Matt (marzo 2002).\nNella traccia di Tai, \"Whistle\", improvvisamente si apre un varco digitale che permette a Tai di comunicare brevemente con Agumon. Il suono del fischietto della sorella, lasciato a Gatomon al momento del congedo da Digiworld, lo aveva avvisato dell'apertura del varco.\nNella traccia di Joe, \"Telephone\", il ragazzo confida al fratello Shin che il suo nuovo desiderio \u00e8 diventare un dottore poich\u00e9 aveva sempre voluto fare qualcosa per le sofferenze che aveva visto provare a Digiworld.\nNella traccia di Sora, \"Letter to my Father\", la ragazza scrive al padre riguardo all'altro fratello di Joe, Shuu, il quale \u00e8 diventato suo studente in mitologia, che sua madre le sta insegnando a giocare a tennis e che la sua scuola si recher\u00e0 presto a Kyoto in gita.\nNella traccia di Izzy, \"Chat\"\", Izzy \u00e8 in contatto via e-mail con Gennai. Il ragazzo parla con Gennai del suo \"essere diventato pi\u00f9 giovane\" e della presenza nel mondo di sempre pi\u00f9 Digiprescelti. Inoltre, il ragazzo si interroga su quali possano essere state le cause che portarono alla battaglia Greymon/Parrotmon nel 1995.\nNella traccia di Mimi, \"\"Video Mail\", Mimi si \u00e8 recentemente trasferita a New York. La ragazza parla, con l'ausilio di immagini video, delle sue esperienze relative agli attacchi dell'11 settembre 2001 e di aver incontrato altri Digiprescelti che l'avevano aiutata a scavare tra le macerie. La ragazza si chiede se i Digimon appartenessero gi\u00e0 alla realt\u00e0 prima della creazione delle moderne reti di computer.\nNella traccia di Matt, \"As I Play the Bass\", Matt \u00e8 impegnato in una conversazione telefonica con suo padre mentre sta imparando a suonare il basso. Il ragazzo scopre che il padre una volta suonava in una band e dice inoltre che T.K. e sua madre si trasferiranno presto a Odaiba. Matt fa anche riferimento al fatto che gli eventi relativi ai Digimon accaduti sulla Terra sembrano essere stati cancellati dalle registrazioni video.\nNel complesso il Drama-CD, i cui eventi intercorrono tra \"Digimon Adventure\" e \"Digimon Adventure 02\", funge da ponte per l'intervallo tra le due stagioni, sia in termini di cambiamento delle personalit\u00e0 dei Digiprescelti originali, sia, in particolar modo nel caso di \"Chat\"\", per provvedere ad eliminare alcuni buchi nella trama.\nVideogioco.\n \u00e8 un videogioco di ruolo per PlayStation Portable sviluppato da Prope e pubblicato da Bandai in Giappone il 17 gennaio 2013. Il videogioco narra le vicende avvenute nella serie animata e nel film \"Our War Game!\"."}
{"id": "2061677", "revid": "309289", "url": "https://it.wikipedia.org/wiki?curid=2061677", "title": "Delin'ja", "text": "La Delin'ja () \u00e8 un fiume della Russia siberiana orientale, affluente di destra del Tompo (bacino idrografico dell'Aldan). Scorre nel Tomponskij ulus della Sacha-Jakuzia.\nNasce dai rilievi dell'altopiano dell'\u0116l'gi, fra l'estremit\u00e0 nordoccidentale dei monti Suntar-Chajata e il versante meridionale dei monti \u010cerskij; scorre dapprima con direzione occidentale, successivamente meridionale, in una zona montuosa ricca di laghi (circa 860 nel bacino); a poca distanza dalla sorgente attraversa il lago omonimo. La lunghezza del fiume \u00e8 di 357\u00a0km, il bacino imbrifero \u00e8 di 12\u00a0500\u00a0km\u00b2. Riceve, fra gli altri, gli affluenti Sin'gjami (82\u00a0km) dalla sinistra idrografica, Nolu\u010du (96\u00a0km) e Imnekan (92\u00a0km) dalla destra. Sfocia nel Tompo nel suo medio corso, a 286\u00a0km dalla foce, senza incontrare nessun centro urbano di rilievo.\nIl fiume \u00e8 ghiacciato, mediamente, dalla met\u00e0 di ottobre a fine maggio."}
{"id": "2061680", "revid": "287204", "url": "https://it.wikipedia.org/wiki?curid=2061680", "title": "Tyry", "text": "Il Tyry (; in lingua sacha: \u0422\u044b\u0440\u044b\u044b) \u00e8 un fiume della Russia siberiana orientale (Repubblica Autonoma della Sacha-Jacuzia), affluente di destra dell'Aldan (bacino idrografico della Lena).\nNasce dal versante occidentale dei monti Suntar-Chajata, scorrendo nel suo alto corso in una valle scavata nella catena dei monti Sette-Daban; entra, nel suo basso corso, nel bassopiano della Jacuzia centrale prima di sfociare nell'Aldan a 492\u00a0km dalla foce, alcune decine di chilometri a valle dell'insediamento di D\u017eebariki-Chaja. I suoi principali tributari sono Chalyja (185\u00a0km), Dolgu\u010dan (83\u00a0km) e Natal'ja (85\u00a0km) dalla sinistra idrografica, Dyby (79\u00a0km) dalla destra.\nIl Tyry, come tutti i fiumi della zona, \u00e8 interessato dal congelamento delle acque da ottobre a met\u00e0 maggio.\nNon incontra alcun centro urbano rilevante in tutto il suo corso."}
{"id": "2061681", "revid": "125019", "url": "https://it.wikipedia.org/wiki?curid=2061681", "title": "Esercito sceriffiano", "text": "L'esercito sceriffiano (o sceriffano) fu il nome dato a una formazione di ufficiali arabi che serv\u00ec nelle forze armate dell'Impero ottomano e che era il pi\u00f9 autorevole fautore della rivolta araba nella prima guerra mondiale. Esso gioc\u00f2 un ruolo politico di assoluta importanza nella politica irachena fino alla rivoluzione del 1958. \nMolti di questi ufficiali provenivano dalla societ\u00e0 segreta al-'Ahd, che - con la consorella organizzazione clandestina denominata al-Fatah (non a caso significava \"La giovane\") - aveva subito l'influenza del movimento dei Giovani Turchi, favorevoli a un nazionalismo secolarizzato e a una modernizzazione di stampo occidentale.\nEsso voleva l'indipendenza del mondo arabo e una profonda trasformazione sociale, che ritenevano dovesse essere guidata dall'esterno del mondo arabo. Molti di questi ufficiali erano arabi sunniti, appartenenti alla borghesia e alla piccola borghesia, mentre una piccola percentuale proveniva dalle classi pi\u00f9 povere.\nUn gran numero di \"ufficiali sceriffani\" combatt\u00e9 nella rivolta araba e pi\u00f9 tardi raggiunse Faysal in Siria e in Iraq. Una certa aliquota fra costoro occup\u00f2 ruoli politici e militari di rilievo in Iraq, inclusi Nuri al-Said, Ja'far al-Askari, Jamil al-Midfa'i, Ali Jawdat al-Ayyubi e Jamal Baban. Essi svolsero un ruolo fondamentale nel chiedere che Faysal diventasse Re dell'Iraq e ne formarono la base pi\u00f9 leale e affidabile di potere. Appoggiarono la richiesta di Faysal che il Mandato britannico fosse sostituito da un Trattato di amicizia e alleanza: una posizione che li avvicin\u00f2 molto agli oppositori nazionalisti e religioni dei britannici. Ricevettero consensi da parte della comunit\u00e0 sciita (maggioritaria in Iraq), che appoggi\u00f2 il loro sforzo di dotare il Paese di un forte apparato militare, tanto da far paragonare l'Iraq alla Prussia o al Piemonte da parte di alcuni studiosi, anche occidentali, dell'epoca.\nQuando Nuri al-Sa'id form\u00f2 nel 1930 il suo primo governo, cinque dei sei posti di ministro furono affidati a ufficiali del cosiddetto \"Esercito sceriffiano\". L'influenza di questi ufficiali si rafforz\u00f2 quando il ruolo del Palazzo nelle questioni politiche irachene declin\u00f2, come conseguenza della morte di Faysal nel 1933. Gli \"ufficiali sceriffani\" cominciarono a interferire sempre pi\u00f9 direttamente nella politica, avviando una deriva autoritaria che avrebbe preso piede in quasi tutto il mondo arabo nel corso dell'intero XX secolo. Erano sceriffaniBakr Sidqi e \u02bfAbd al-La\u012bf N\u016br\u012b, due degli ufficiali che condussero a buon fine il primo colpo di Stato militare in Iraq (e di tutto il mondo arabo) nel 1936, e i quattro ufficiali del cosiddetto \"quadrato d'oro\", che guid\u00f2 il colpo di Stato iracheno nel 1941.\nDopo che il Regno Unito stronc\u00f2 nel sangue la resistenza irachena e del Primo Ministro Rashid Ali al-Kaylani nella guerra anglo-irachena del 1941, molti degli \"ufficiali sceriffani\" intrecciarono stretti rapporti con il Regno Unito. Numerosi fra loro acquisirono cos\u00ec vasti latifondi, come pure sostanziose partecipazioni negli assetti dirigenziali di importanti societ\u00e0 e compagnie economiche e finanziarie che operavano in Iraq, ottenendo sempre maggior peso politico nel loro Paese fin quando la rivoluzione del 14 luglio del 1958 del generale \u02bfAbd al-Kar\u012bm Q\u0101sim (Kassem) abbatt\u00e9 nel sangue la monarchia hascemita, mettendo fine anche al loro potere."}
{"id": "2061682", "revid": "80339", "url": "https://it.wikipedia.org/wiki?curid=2061682", "title": "Delinja", "text": ""}
{"id": "2061686", "revid": "80339", "url": "https://it.wikipedia.org/wiki?curid=2061686", "title": "Delinya", "text": ""}
{"id": "2061687", "revid": "80339", "url": "https://it.wikipedia.org/wiki?curid=2061687", "title": "Delin'ya", "text": ""}
{"id": "2061688", "revid": "339392", "url": "https://it.wikipedia.org/wiki?curid=2061688", "title": "Classe Kuznetsov (portaerei)", "text": ""}
{"id": "2061689", "revid": "1819104", "url": "https://it.wikipedia.org/wiki?curid=2061689", "title": "Tai Kamiya", "text": " \u00e8 il protagonista della prima stagione dell'anime dedicato all'universo di \"Digimon\", \"Digimon Adventure\" ed un personaggio secondario della stagione sequel \"Digimon Adventure 02\". Nel manga \"Digimon Adventure V-Tamer 01\" il protagonista \u00e8 un personaggio chiamato anch'egli Taichi Yagami, ma mentre in Giappone i due sono la stessa persona, negli Stati Uniti, e di conseguenza anche in Italia, si \u00e8 deciso di cambiare il cognome del personaggio in Kamiya in modo da renderli due personaggi diversi.\nIl personaggio di Tai \u00e8 dipinto come quello di un ragazzo avventuroso, sempre allegro, spensierato ma un po' sprovveduto, con degli occhiali da aviatore sempre sul suo capo, una caratteristica che in \"Digimon\" si tramander\u00e0 spesso tra i leader dei vari gruppi di \"Digiprescelti\" o \"bambini prescelti\". Tuttavia, a differenza degli altri leader, indossa una fascia blu posta al di sotto degli occhiali. \u00c8 il fratello maggiore di Kari Kamiya (\"Hikari Yagami\").\nIn quanto leader, Tai si comporta sempre in modo avventato e ostinato, senza pensare alle conseguenze delle sue azioni. Il suo temperamento testardo e focoso lo porta spesso a non ascoltare gli altri quando c'\u00e8 bisogno di elaborare un piano. Ci\u00f2 lo ha portato a momenti di astio e risentimento nei confronti del suo amico/rivale Matt Ishida (\"Yamato Ishida\"), la sua amica di lunga data Sora Takenouchi ed il suo stesso Digimon partner Agumon. Tuttavia, il ragazzo ogni volta fa il necessario per riportare la situazione alla normalit\u00e0, salvando anche i suoi amici e la sua famiglia dalla rovina, quando ce n'\u00e8 bisogno. \u00c8 il possessore della Digipietra del Coraggio.\nTai \u00e8 doppiato in giapponese da Toshiko Fujita in quasi tutti i media, da Natsuki Hanae in \"Digimon Adventure tri.\" e ', da Y\u016bko Sanpei in ' e in italiano da Cinzia Villari in quasi tutti i media e da Federico Campaiola in \"\".\nPreludio a \"Digimon Adventure\".\nTai riceve un Digiuovo, dal quale poco dopo nasce Botamon. Botamon digievolve velocemente, divenendo prima Koromon e poi Agumon. Digievolve quindi in Greymon e combatte contro Parrotmon nel quartiere dei ragazzi, Hikarigaoka. La sorella di Tai, Kari soffr\u00ec di polmonite quando aveva quattro/cinque anni e Tai fu schiaffeggiato per l'incoscienza dimostrata nell'aver portato la sorella fuori a giocare (per evitare controversie in America, questo segmento fu eliminato; tuttavia, considerato il livido sul volto di Tai ed il modo in cui la mano della madre di Tai era posizionata, \u00e8 piuttosto ovvio che Tai venga schiaffeggiato). Tai rivive questi dolorosi ricordi quando Kari si ammala durante la saga dei Padroni delle Tenebre.\n\"Digimon Adventure\".\nNella prima serie Tai \u00e8 studente di quinta elementare, come Matt Ishida e Sora Takenouchi. Avventuroso leader e protagonista del gruppo, Tai \u00e8 sempre il primo ad entrare in azione, anche se ci\u00f2 spesso lo porta sul sentiero del pericolo. Agumon \u00e8 il primo Digimon a digievolvere al livello campione di Greymon. Tuttavia, la sua ambizione di fare digievolvere Greymon al livello evoluto frettolosamente, mista alla sua testardaggine, lo mette nei guai. Infatti, prima di un'importante battaglia, fa mangiare ad Agumon una quantit\u00e0 spropositata di cibo. Durante la battaglia, inoltre, Tai cerca di mettersi deliberatamente in pericolo, credendo che Greymon sarebbe digievoluto vedendolo nei guai. Tuttavia, Greymon digievolve invece in SkullGreymon, la sua forma evoluta di tipo virus, e causa disastri, scatenandosi in giro e mettendo fuori combattimento Garurumon, Kabuterimon e Birdramon prima di regredire e tornare ad essere un esausto Koromon. In seguito a questi avvenimenti entrambi perdono fiducia, finch\u00e9 Piximon giunge in loro aiuto. I due capiscono quanto sia importante essere forti e rialzarsi dopo essere stati sconfitti.\nNella battaglia finale contro Etemon, Tai vede la sua Digipietra del Coraggio (\u52c7\u6c17\u306e\u7d0b\u7ae0, \"Y\u016bki no Monsh\u014d\") brillare quando \u00e8 costretto a mettersi nuovamente in pericolo, poich\u00e9 Sora era stata rapita da Datamon per essere clonata ed usata da quest'ultimo per distruggere lo stesso Etemon. Questa volta, Greymon riconosce il vero coraggio di Tai e superdigievolve MetalGreymon, distruggendo Etemon (ma non per molto) e salvando Sora. Tai promette poi alla ragazza che non permetter\u00e0 che le accada mai qualcosa di brutto. In ogni caso, la distruzione di Etemon risulta in una sorta di distorsione dimensionale. Tai e MetalGreymon vengono risucchiati in questa distorsione, che li riporta al mondo reale e permette a Tai di andare a casa. Tai si riposa un po' e si rilassa, ma rimane sconvolto quando notizie di catastrofi naturali in televisione si rivelano essere attacchi di numerosi Digimon che, con sua grande sorpresa, Kari dice di vedere da tempo. Tai riceve uno strano messaggio da Izzy, che lo avverte di non tornare a Digiworld, ma il ragazzo sa di dover tornare per ripristinare l'equilibrio dei due mondi. Quando Tai vede Ogremon, Koromon digievolve Agumon e si apre un'altra distorsione dimensionale. Agumon e Tai la attraversano e tornano per la seconda volta a Digiworld.\nTornato a Digiworld, Tai lo trova immerso nel caos. Nel mondo digitale il tempo scorre pi\u00f9 velocemente che nel mondo reale e, mentre Tai ha passato meno di mezza giornata sulla Terra, a Digiworld sono passati diversi mesi. La squadra dei Digiprescelti si \u00e8 completamente divisa, principalmente per cercare lui, ed ognuno ha percorso una via diversa. Il primo ad essere trovato \u00e8 Tokomon, che ha litigato con TK ed i due si sono divisi per colpa di DemiDevimon. Con un grosso aiuto da parte di Sora e Biyomon, Tai riesce a far fare pace a TK e Tokomon e a capire quanto sia malvagio DemiDevimon. I due localizzano poco dopo Matt, Gabumon, Joe e Gomamon, che sono bloccati a lavorare nel ristorante di Digitamamon per pagare dei debiti. Anche questo \u00e8 un piano di DemiDevimon, che fa tuttavia un buco nell'acqua quando Garurumon superdigievolve WereGarurumon e salva la situazione. Quando il gruppo trova un bivio, si divide nuovamente: Tai, Agumon, Joe e Gomamon dovranno far capire a Mimi quanto sia importante la loro missione per riportare lei e Palmon in gruppo, mentre Matt, Gabumon, TK e Tokomon troveranno Izzy, appena scampato dal perfido Vademon grazie alla Superdigievoluzione di Kabuterimon in MegaKabuterimon. I due gruppi si riuniranno quindi alla ricerca di Sora e Biyomon, che, non vista, ha aiutato ognuno dei Digiprescelti nelle proprie vicende personali vissute durante il periodo di separazione. Questo perch\u00e9 DemiDevimon, ancora lui, aveva instillato in lei il seme del dubbio se lei fosse la persona adatta per la Digipietra dell'Amore. I dubbi di Sora svaniscono quando, durante un confronto con Myotismon, il loro nuovo grande nemico, in persona, la ragazza capisce cosa sia veramente l'amore e ci\u00f2 permette a Birdramon di superdigievolvere Garudamon e di portare il gruppo, ormai tornato insieme, in salvo.\nI Digiprescelti scoprono che esiste un ottavo bambino prescelto e che Myotismon lo sta cercando per eliminarlo. I Digiprescelti lo seguono quindi nel mondo reale. Wizardmon trova la Digipietra ed il Digivice e provvede ad unire Kari, la sorella di Tai, a Gatomon, fino a quel momento tirapiedi di Myotismon. Gatomon, per vendicare la morte del suo amico Wizardmon, ucciso da Myotismon per averlo tradito, superdigievolve Angewomon e sconfigge Myotismon, che per\u00f2 ricompare nelle sembianze di VenomMyotismon. I Digiprescelti credono che la chiave per sconfiggere VenomMyotismon sia far scagliare ad Angemon e Angewomon le loro frecce della Speranza e della Luce verso Tai e Matt. I due decidono di provarci e Gabumon ed Agumon megadigievolvono MetalGarurumon e WarGreymon, i quali riescono a sconfiggere VenomMyotismon. I Digiprescelti rimangono quindi scioccati quando vedono apparire Digiworld nel cielo. Gli otto ragazzi ed i loro Digimon aprono un nuovo varco e tornano a Digiworld per ripristinarne l'equilibrio.\nI Padroni delle Tenebre sono i nuovi nemici principali dei Digiprescelti e sono coloro che hanno deformato e ricostruito il mondo digitale. Durante questa saga, Tai e Matt vedono create diverse fratture nella loro amicizia, culminando infine in una grande battaglia in cui vengono coinvolti i loro Digimon di livello mega. Matt lascia quindi il gruppo per un po' per rivalutare il suo ruolo all'interno di esso. Dopo aver sconfitto tre dei quattro Padroni delle Tenebre, Tai cerca di riunire il gruppo insieme per combattere contro Piedmon, l'ultimo dei quattro. Mostrando grande previdenza, si rifiuta di lasciar digievolvere i Digimon degli altri nella battaglia contro LadyDevimon, la guardia del corpo di Piedmon, della quale si deve occupare la sola Angewomon, perch\u00e9 vuole che conservino le loro forze per la battaglia finale. Spedisce quindi Sora e TK a recuperare Matt, Mimi e Joe, che avevano tutti lasciato il gruppo per trovare loro stessi. Alla fine, il gruppo trionfa su Piedmon, ma ci vuole la Superdigievoluzione di Angemon in MagnaAngemon per farlo. Tai conduce il gruppo con fierezza contro Apokarimon e, una volta sconfitto il loro pi\u00f9 brutale e definitivo nemico, lui e gli altri ragazzi devono dire addio ai loro Digimon a causa del varco digitale che sta per chiudersi e potrebbe non aprirsi mai pi\u00f9.\n\"Our War Game!\".\nTai, indossando una versione a maniche lunghe e senza guanti del suo abbigliamento della prima stagione, \u00e8 impegnato a scrivere una e-mail di scuse a Sora riguardo ad una lite avuta in precedenza, firmandola accidentalmente con \"Ti voglio bene\". La lettera di Tai, tuttavia, non viene ricevuta, dopo che Kari la spedisce, a causa di uno strano Digimon apparso in internet. Izzy, indossando anche lui una versione sbottonata e senza guanti del suo abbigliamento della prima stagione, giunge a casa di Tai per dargli una mano. I due contattano Gennai, che spedisce Agumon e Tentomon nella rete per combattere il Digimon in rapida evoluzione. Durante il contatto tra i Digimon, Tai indossa i suoi tipici occhiali da aviatore e la sua fascia blu ancora una volta. Matt, con maglietta marrone e pantaloni neri, e TK, gi\u00e0 con l'abbigliamento che adotter\u00e0 in \"Digimon Adventure 02\", che si trovano in vacanza dai nonni, devono recarsi dal barbiere del paese, l'unico ad avere un computer, per connettersi ad Internet e presto Patamon e Gabumon vanno in soccorso di Agumon e Tentomon, impegnati a battersi con il Digimon, evoluto ormai fino al livello evoluto, Infermon, il quale batte Greymon e Kabuterimon.\nInfermon era passato infatti al livello evoluto saltando l'evoluzione in campione. Quando Izzy lo capisce, i due Digimon provano a superdigievolvere, ma Infermon \u00e8 troppo veloce e li mette entrambi fuori combattimento prima che abbiano finito. Agumon e Gabumon megadigievolvono quindi in WarGreymon e MetalGarurumon, ma questa volta Infermon digievolve in Diaboromon, riuscendo a difendersi bene contro i due. Tentomon e Patamon vengono velocemente estromessi dalla battaglia, quest'ultimo perdendo anche i sensi. Milioni di bambini intorno al mondo, i nuovi Digiprescelti, stanno guardando la battaglia e spedendo e-mail per incoraggiare Tai e Matt, ma cos\u00ec facendo rallentano solamente la velocit\u00e0 di elaborazione dei loro Digimon. Diaboromon si moltiplica all'infinito, infetta i sistemi missilistici del Pentagono e lancia due missili nucleari, uno diretto nel Colorado ed uno verso l'abitazione di Tai, per cercare di ucciderlo. Tai e Matt, preoccupati dal fatto che i loro Digimon stiano perdendo contro Diaboromon, riescono in qualche modo ad entrare nella rete per dare energia ai loro Digimon, dando il via ad un nuovo processo digievolutivo, la DNAdigievoluzione. I loro Digimon, infatti, usano il potere delle e-mail dei ragazzi di tutto il mondo e la forza dei loro partner Digiprescelti per digievolvere in un unico Digimon, Omnimon. Tai, Matt e Omnimon iniziano quindi a combattere Diaboromon nella rete, distruggendolo appena in tempo, usando le e-mail di Izzy e dei ragazzi per rallentarlo. La e-mail di Tai finalmente giunge a destinazione e lui e Sora fanno pace.\nNel maggio del 2000, Tai torna a Digiworld e rilascia il potere della Digipietra del Coraggio per liberare i Digimon Supremi. Conseguenza di questo \u00e8 l'impossibilit\u00e0 per Agumon di digievolvere oltre il livello campione di Greymon.\n\"Digimon Adventure 02\".\nIn questa serie Tai ha quattordici anni e frequenta la scuola media. Il leader dei primi Digiprescelti \u00e8 molto maturato nei tre anni intercorsi tra le due serie.\nTai gioca un ruolo fondamentale nel primo episodio, \"Ritorno a Digiworld\". Quando sente che Agumon \u00e8 in pericolo, indossa i suoi occhiali e la sua fascia blu ed entra a Digiworld, cercando di trovare un modo per dargli una mano. Insieme a Patamon e Gatomon, il ragazzo trova una caverna che al suo interno cela un Digiuovo con il simbolo del Coraggio posto su di esso. Tai prova a sollevarlo, ma non ci riesce, innescando tuttavia un processo per cui tre punti di luce fuoriescono dall'uovo e volano via. Sono tre nuovi Digivice, chiamati D-3, destinati a Davis, Yolei e Cody. Dopo la battaglia con Monochromon, Tai regala a Davis i suoi occhiali, poich\u00e9 quelli quadrati del ragazzo si sono rotti durante la battaglia.\nTai (insieme agli altri Digiprescelti originali) funge da mentore per tutta la seconda stagione, ma spesso d\u00e0 anche una mano alla nuova generazione di bambini prescelti. Nello speciale di Natale, si capisce che a Tai piace Sora, ma il ragazzo si fa da parte quando la ragazza ammette che si \u00e8 invaghita di Matt. Durante la seconda met\u00e0 di \"Adventure 02\", Tai torna ad indossare la sua fascia quando i dodici Digiprescelti girano il mondo per sconfiggere i Digimon penetrati nel mondo reale e distruggere gli Obelischi di Controllo. Quando BlackWarGreymon arriva sulla Terra, Tai e WarGreymon, supportati da Imperialdramon Fighter Mode, partecipano ad un'ultima battaglia, sfruttando il potere di uno dei dodici DigiCuori Iridescenti di Azulongmon. Anche se la battaglia finisce in pareggio, BlackWarGreymon ammette la sconfitta e va via, ricevendo anche un prezioso consiglio da Agumon.\n\"Digimon Adventure tri.\".\nTre anni dopo la sconfitta di Malomyotismon, Tai frequenta il liceo ed \u00e8, come al solito, compagno di classe di Sora (di cui ancora \u00e8 chiaramente innamorato, credendo per\u00f2 che la ragazza ormai abbia scelto il loro amico Matt). A differenza della maggior parte dei suoi compagni, non ha ancora ben chiaro cosa ne sar\u00e0 del suo futuro. Ancora appassionato di calcio, una domenica la partita della sua squadra viene improvvisamente interrotta dalla comparsa di un Kuwagamon che segna l'inizio di una nuova crisi Digimon e Tai, assieme agli altri prescelti, \u00e8 chiamato a contrastare la minaccia, con il supporto di una divisione speciale dei Servizi Segreti giapponesi.\nDesideroso in un primo momento di combattere come in passato, di fronte alla propria impotenza e alla vista di ci\u00f2 che un Digimon \u00e8 realmente in grado di fare in termini di potere distruttivo, si lascia tuttavia prendere dallo sconforto. Anche dopo il ritorno di Agumon, sente di non essere pi\u00f9 quello di una volta.\nAlla comparsa di Alphamon, Tai viene tuttavia riportato alla ragione da Matt, che dopo avergli fatto capire come la ricomparsa dei Digimon possa mettere in pericolo molti innocenti, indipendentemente dal fatto che lui decida di combattere o meno, lo convince a prendersi nuovamente le sue responsabilit\u00e0 di prescelto. A questo punto Agumon e Gabumon, nelle rispettive forme al livello Mega, si fondono nuovamente per dare vita a Omnimon, che riesce a costringere Alphamon ad una momentanea ritirata.\nEpilogo.\nNell'anno 2027, Tai \u00e8 diventato un diplomatico delle Nazioni Unite per Digiworld insieme ad Agumon. Ha un figlio, il cui Digimon partner \u00e8 un Koromon.\nNell'immaginario collettivo molti ipotizzano che finalmente Sora abbia scelto di stare insieme a Tai, divorziando da Matt dopo aver fatto chiarezza con i propri sentimenti.\nLa coppia composta da Tai e Sora \u00e8 conosciuta dai fan con il nome di Taiora.\n\"Digimon Hurricane Touchdown!!/Supreme Evolution!! The Golden Digimentals\".\nTai si sta allenando con una palla da calcio, quando il suo Digivice reagisce alla nebbia rosa che improvvisamente lo circonda. Viene quindi catturato con tutta la prima generazione di Digiprescelti e spedito in un'altra dimensione. Tai regredisce all'eta infantile a causa di Wendigomon. Viene poi riportato nel mondo reale grazie alla sconfitta di Wendigomon per mano di Magnamon e Rapidmon.\n\"Diaboromon Strikes Back!\".\nTai ha ancora quattordici anni. \u00c8 ora un leader con pi\u00f9 esperienza, tuttavia il suo temperamento lo porta ancora ad affrontare tutto ci\u00f2 che gli capita senza pensarci troppo su. Indossa una maglia a maniche lunghe e sbottonata su una versione arancione del suo abbigliamento della prima stagione. In questo film sembra essere il leader di entrambe le generazioni di Digiprescelti. Tuttavia, Izzy sembra sapere meglio cosa stia succedendo. Cos\u00ec, quando Tai viene a sapere di come Diaboromon sia in realt\u00e0 sopravvissuto al confronto con Omnimon di tre anni prima, \u00e8 pronto a tornare nella rete e farlo fuori una volta per tutte. Matt indossa gli stessi abiti vestiti in campeggio durante \"Adventure 02\".\nTai e Matt entrano quindi in internet tramite un Digivarco per combattere Diaboromon. I loro Digimon DNAdigievolvono Omnimon, ma il combattimento \u00e8 comunque impegnativo, cos\u00ec TK e Kari decidono di andare ad aiutare i loro fratelli a sconfiggere il Digimon di tipo virus. Angemon e Angewomon afferrano Diaboromon in modo che Omnimon possa usare la sua Spada Trascendente, trafiggendogli il cranio, proprio come la volta prima, ma questa volta usando anche il Cannone Supremo per distruggere il corpo del nemico. Dopo la vittoria nella rete, inizia per\u00f2 un'altra battaglia sulla Terra, poich\u00e9 Diaboromon si scompone in milioni di Kuramon che, approfittando dei Digivarchi aperti da Yolei, emergono nel mondo reale, fondendosi nuovamente insieme, ma formando stavolta Armageddemon, un Digimon di livello mega, forma alternativa a Diaboromon. Grazie ad Angewomon, Omnimon riesce ad uscire dalla rete, anche se il colpo manca il Digimon di pochi centimetri e Tai e Matt cadono alle spalle di Omnimon. I Digimon dei due si accorgono dell'avversario e nessuno pu\u00f2 credere a che terribile Digimon Omnimon sia costretto ad affrontare. Omnimon \u00e8 pronto e parte all'attacco, ma nemmeno lui, seppur dopo un feroce combattimento, \u00e8 abbastanza potente da sconfiggere Armageddemon e viene battuto.\nTai perde la speranza mentre guarda il suo Digimon sconfitto, che era, come tutti credevano, il pi\u00f9 forte Digimon a loro disposizione. Lui e Matt rimangono impietriti dopo un potentissimo colpo del loro avversario. Sora arriva in ritardo, ma tuttavia Tai sembra molto lieto di vederla. Solo quando Sora scuote i due Tai inizia a dare fiducia e speranza ad Imperialdramon, il secondo Digimon pi\u00f9 potente dopo Omnimon, che tuttavia viene sconfitto. Agumon e Gabumon (che costituiscono le braccia di Omnimon) usano i loro ultimi poteri e li conferiscono ad Imperialdramon, trasformando il corpo di Omnimon in una spada, che Imperialdramon afferra, diventando Imperialdramon Paladin Mode.\nDopo aver ottenuto l'Omni Sword, il Digimon paladino sconfigge Armageddemon trafiggendogli il cranio, come Omnimon aveva fatto con Diaboromon tre anni prima, ma milioni di Kuramon iniziano ad uscire dal corpo del Digimon sconfitto. Tai \u00e8 uno dei Digiprescelti, insieme a Sora e Matt, ad usare il proprio Digivice, insieme ai cellulari della gente comune, per cancellare i Kuramon.\nGiochi di Digimon per Wonderswan.\nTai \u00e8 l'ultimo Digiprescelto ad essere liberato da Ry\u014d Akiyama dalla prigionia impostagli dal malvagio Millenniummon nei giochi di Digimon per Wonderswan. Ricoprir\u00e0 invece un ruolo di supporto nei giochi seguenti. In \"\" (il penultimo gioco della serie Wonderswan), Tai \u00e8 uno dei tanti Digiprescelti reclutati dai Digimon Supremi per prendere parte ad un falso torneo che dovrebbe fungere da allenamento per Ryo. \u00c8 l'avversario finale del torneo, dopo il quale viene svelato l'inganno.\nCharacter song.\nTai dispone di quattro \"image song\" nelle due serie di \"Digimon Adventure\": \"Atarashii Taiyou\" (\"Sole nuovo\"), \"Towa ni Tsuzuke!!\" (\"Vai verso l'eternit\u00e0!!\"), \"Yuuki wo Tsubasa ni Shite\" (\"Trasformer\u00f2 il mio coraggio in ali\"), e \"Eikyuu ni Tsuzuke!\" (\"Continua verso l'eternit\u00e0!\"). Una quinta colonna sonora, cantata insieme ad Agumon (Chika Sakamoto), \u00e8 chiamata \"Team\" (\"Squadra\"). In \"Digimon Adventure Tri.\" ne dispone di una sesta, \"Eien no Puzzle\".\nAccoglienza.\nSage Ashford di CBR ha classificato lo scontro tra Tai e Matt in \"Adventure\" come il migliore svolto tra due migliori amici negli anime. Justin Carter di Twinfinite ha classificato Tai come il miglior Digiprescelto. Honey's Anime ha considerato Tai come il sesto personaggio pi\u00f9 adorabile della serie.\nSecondo un sondaggio condotto da Manga Entertainment, Tai \u00e8 risultato il personaggio preferito dagli utenti, ottenendo il 21% delle preferenze.\nTai \u00e8 apparso anche in vari prodotti legati al merchandising tra cui il gioco di carte."}
{"id": "2061693", "revid": "642594", "url": "https://it.wikipedia.org/wiki?curid=2061693", "title": "Off shoring", "text": ""}
{"id": "2061694", "revid": "1819104", "url": "https://it.wikipedia.org/wiki?curid=2061694", "title": "Matt Ishida", "text": " \u00e8 un personaggio immaginario delle prime due stagioni dell'anime dedicato all'universo di \"Digimon\", \"Digimon Adventure\" e \"Digimon Adventure 02\".\nMatt, uno dei Digiprescelti originali, appare inizialmente come un ragazzo solitario molto riservato il cui Digimon partner \u00e8 Gabumon. Suo fratello minore, TK Takaishi, \u00e8 anch'egli un Digiprescelto. Matt \u00e8 molto protettivo nei confronti di TK e si comporta spesso duramente quando lui \u00e8 in pericolo. I suoi genitori sono separati: infatti, Matt vive con suo padre, mentre TK e sua madre non abitano con loro. Matt \u00e8 il possessore della Digipietra dell'Amicizia. Ha undici anni e frequenta la quinta elementare. Nell'ultimo film del franchising \"Digimon\" insieme a Tai e Sora deve dire addio al suo partner Gabumon\nMatt \u00e8 doppiato in giapponese da Y\u016bto Kazama in quasi tutti i media, Yoshimasa Hosoya in \"Digimon Adventure tri.\" e ', da Daisuke Namikawa in ' e in italiano da Paola Majano in \"Digimon Adventure\", da Monica Ward in \"Digimon Adventure 02\" e da Fabrizio De Flaviis in \"\".\nI nomi originali di Matt e TK, Yamato e Takeru, sono un riferimento a Yamato Takeru, figura leggendaria giapponese.\nPreludio a \"Digimon Adventure\".\n\u00c8 stato testimone del combattimento Greymon/Parrotmon ed \u00e8 cos\u00ec divenuto un Digiprescelto.\nI genitori di Matt hanno divorziato quattro anni prima degli eventi di \"Digimon Adventure\". Suo padre ottenne il suo affidamento, mentre sua madre quello di TK. Lui e suo padre si trasferirono quindi ad Odaiba, dove suo padre lavora come consulente nell'edificio della rete televisiva Fuji TV.\nIl padre di Matt sar\u00e0 una figura importante per i Digiprescelti, perch\u00e9 sembrer\u00e0 essere l'unico di tutti i genitori pienamente a conoscenza delle attivit\u00e0 di suo figlio a Digiworld durante \"Adventure\" e \"Adventure 02\"; in alcune occasioni, servir\u00e0 anche da copertura per i ragazzi, come in occasione dell'organizzazione del campeggio in \"Adventure 02\".\n\"Digimon Adventure\".\nNella prima serie Matt \u00e8 studente di quinta elementare. Matt assume uno strano ruolo durante la prima stagione. \u00c8 uno dei migliori amici del leader del gruppo Tai Kamiya, ma ne \u00e8 anche il rivale, cosa che porta ad un grande conflitto interno durante la serie e che raggiunge il suo climax alla fine della stagione. Il conflitto si sviluppa principalmente su delle domande interiori di Matt: se Tai possa essere un fratello migliore per TK e se Tai sia una persona migliore di Matt. Matt \u00e8 molto pi\u00f9 protettivo e preoccupato per il gruppo nella sua interezza, causando divergenze con Tai e la sua strategia avventata e poco portata alla riflessione.\n\u00c8 il portatore della Digipietra dell'Amicizia (\u53cb\u60c5\u306e\u7d0b\u7ae0 \"Y\u016bjou no Monsh\u014d\"), che si attiva quando Joe mette a rischio la sua vita per salvare TK da un Vegiemon ed \u00e8 poi in pericolo di vita a sua volta. Matt ricorda come aveva trattato precedentemente Joe per il suo continuo combinare disastri che aveva costretto entrambi a lavorare in un ristorante per ripagare un pasto consumato da Joe; Matt ripensa in particolar modo alla sua accusa nei confronti dell'amico di combinare guai di proposito. Ripensando a tutto questo, Matt capisce che non pu\u00f2 vincere le sue battaglie da solo (una rivelazione che gli servir\u00e0 solamente molto pi\u00f9 tardi nella serie) e che ha bisogno dell'aiuto di tutti, compreso Joe.\nQuando i ragazzi si trovano nel mondo reale, uno dei momenti di svolta per Matt \u00e8 quando lui e TK incontrano Pumpkinmon e Gotsumon, la cui morte per mano di Myotismon colpisce Matt nel profondo, costringendo il ragazzo a sfogare la sua rabbia per un atto tanto crudele. Sempre durante la loro breve permanenza nel mondo reale, Matt si incontra con sua madre, non sembrando particolarmente contento. Anche se TK \u00e8 fuori di s\u00e9 dalla gioia di avere tutta la famiglia riunita (anche solo per un minuto), Matt si rifiuta di rivolgerle altro che non sia un saluto. Questo incontro rivela del risentimento latente in lui che si prolunga anche dopo il suo ritorno a Digiworld.\nDopo il ritorno a Digiworld, Matt diventa furioso quando capisce che TK non ha pi\u00f9 bisogno della sua protezione e decide di lasciare il gruppo per un po'. Viene persuaso da Cherrymon che Tai sia suo nemico e rappresenti una sua barriera psicologica, cosa che culmina in una lotta tra i due ed i loro Digimon al livello mega. Anche se la zuffa termina quando Kari viene posseduta da un essere sovrannaturale, Matt decide di lasciare nuovamente il gruppo per ritrovare se stesso. Fa una breve apparizione per salvare il gruppo da Puppetmon prima di sparire ancora. Verso la fine della serie, Matt finisce in una caverna creata dall'oscurit\u00e0 dei suoi dubbi personali, capendo che il divorzio dei suoi genitori gli ha spezzato il cuore e lo aveva spinto verso la solitudine. Si rifiuta di farsi vedere dagli altri mentre piange, cosa che lo ha spinto lontano da dei potenziali amici. Gabumon lo aiuta a capire che tutto andr\u00e0 per il verso giusto e che lui \u00e8 un ragazzo di valore. Matt torna quindi con gli altri Digiprescelti giusto in tempo per la battaglia finale.\n\"Our War Game!\".\nQuando Diaboromon inizia a fare danni in internet, Matt si trova in vacanza a casa di sua nonna. Lui e TK corrono in paese ed entrano in un negozio di barbiere, l'unico posto nelle vicinanze ad avere un computer, e si connettono alla rete. Insieme a Tai e Agumon e con l'aiuto di Izzy, i due si uniscono alla battaglia contro Diaboromon. TK \u00e8 al fianco di Matt, cos\u00ec anche Gabumon, nella sua forma al livello mega di MetalGarurumon. Lui e Tai entrano in internet senza volerlo, ma riescono ad infondere energia ai loro Digimon, che stavano uscendo sconfitti dalla battaglia, e con l'aiuto di tutti i Digiprescelti collegati alla rete WarGreymon e MetalGarurumon riescono a DNAdigievolvere in Omnimon. Omnimon riesce a sconfiggere Diaboromon e Matt e Tai tornano a casa.\nNel maggio del 2000, Matt torna a DIgiworld e rilascia il potere della sua Digipietra per liberare i Digimon Supremi. Conseguenza di ci\u00f2 \u00e8 l'impossibilit\u00e0 per Gabumon di digievolvere WereGarurumon e MetalGarurumon.\n\"Digimon Adventure Original Story Ninenhan no Kyuuka\".\nNell'\"\"Original Story Music and CD Drama\", la traccia sette \"Bass wo Hiki Nagara\"\" (\"Mentre suono il basso\"), che parla di fatti che avvengono nel marzo del 2002, \u00e8 uno dei brani che formano la colonna sonora di Matt e serve da storia breve riguardo alla creazione della band di cui Matt far\u00e0 parte in \"Adventure 02\". Matt si ritrova a parlare con suo padre, scoprendo che quando era giovane faceva parte di una band (tuttavia non ne era il cantante; suonava solamente il basso). Quando Matt cerca di imparare qualcosa sui generi musicali, il ragazzo inizia a suonare il basso del padre ed i due parlano del film \"I Was a Teenage Werewolf\" (\"Ero un lupo mannaro adolescente\"), con Matt che ricorda al padre le evoluzioni di Gabumon (Garurumon assomiglia ad un lupo e WereGarurumon assomiglia effettivamente ad un lupo mannaro).\nIl ragazzo informa il padre che sua madre sta scrivendo un articolo su ci\u00f2 che accadde nel 1999 ma che i Digiprescelti non sarebbero stati menzionati in esso.\nSuccessivamente, Matt ricorda quando i suoi genitori si separarono e di come non riuscissero a decidere su chi dei due figli dovesse stare con loro. Fu proprio Matt a decidere di andare con suo padre, cos\u00ec da permettere a suo fratello minore TK di stare con sua madre. Ripensa quindi a quanto gli sia sempre piaciuto decidere per s\u00e9 stesso, anche se ci\u00f2 avesse dovuto impedirgli di farsi delle amicizie. Alla fine il ragazzo conclude che, grazie a Gabumon, ha capito che non era nel giusto e che ormai non \u00e8 pi\u00f9 solo.\n\"Digimon Adventure 02\".\nDue anni e mezzo - tre anni dopo la fine della prima stagione, all'et\u00e0 di quattordici anni, Matt diviene cantante e bassista di una rock band chiamata \"Teenage Wolves\". \u00c8 molto popolare e molte ragazze impazziscono per lui e richiedono il suo autografo, con suo grande sgomento. Una delle sue pi\u00f9 grandi fan \u00e8 la sorella maggiore di Davis, Jun Motomiya, che lo perseguita costantemente durante la serie. Una volta, quando Matt ha il compito di dire ai genitori di Davis che quest'ultimo sarebbe stato via per un po', Jun gli dice che sa che sta mentendo, ricattandolo poi per avere un appuntamento. La ragazza cerca anche in tutti i modi di partire per il campeggio con lui, ma Matt le dice di chiudere gli occhi e la lascia indietro; Jun riuscir\u00e0 successivamente a rintracciare il luogo in cui i ragazzi si sono recati.\nLa sua amicizia con Tai \u00e8 maturata considerevolmente: anche se c'\u00e8 ancora un accenno di rivalit\u00e0 tra loro, si tratta di una rivalit\u00e0 basata sull'amicizia. Ad un certo punto, quando Tai \u00e8 scoraggiato dall'aver deluso Agumon, Matt lo colpisce in faccia per tirarlo fuori da quello stato. Al contrario di quanto avrebbe fatto nella stagione precedente, Tai ammette che \"ne aveva bisogno\".\nLa presenza di Matt in \"Adventure 02\" \u00e8 spesso discontinua e quasi mai fondamentale, al contrario di quella del suo amico/rivale, che si dimostra prezioso in pi\u00f9 occasioni. L'unico momento in cui Matt ha un ruolo principale \u00e8 nella succitata situazione in cui Agumon viene catturato dall'Imperatore Digimon. Matt partecipa attivamente alla battaglia contro MetalGreymon in groppa al fido Garurumon. L'intervento di Davis e dell'appena rinvenuto Digiuovo dell'Amicizia permettono a Veemon di armordigievolvere Raidramon e salvare la situazione.\n\"Digimon Adventure tri.\".\nNel 2005 Matt, che frequenta lo stesso liceo di Tai e Sora (per la quale ha iniziato a fare intuire un interesse amoroso, nonostante la ragazza sia ancora indecisa tra lui e Tai), viene chiamato assieme agli altri prescelti a contrastare una nuova crisi tra il mondo reale e quello digitale, con il supporto di una divisione speciale dei Servizi Segreti giapponesi.\nQuando Tai, scosso dalla presa di consapevolezza circa i pericoli per la citt\u00e0 e i suoi abitanti di uno scontro tra Digimon, perde il carisma e la determinazione di un tempo, Matt cerca di spronarlo. Alla comparsa di Alphamon, e grazie anche ad un incontro chiarificatore, Matt convince Tai a combattere nuovamente, permettendo a Gabumon di unirsi nuovamente ad Agumon (nelle rispettive forme al livello Mega) per creare Omnimon e affrontare il nemico, che sar\u00e0 costretto a una momentanea ritirata.\nEpilogo.\nNel 2027, Matt \u00e8 cresciuto ed \u00e8 diventato un astronauta (\u00e8 il primo a recarsi su Marte con al fianco la presenza di un Digimon, ovviamente Gabumon). \u00c8 sposato con Sora con la quale ha due figli che rispettivamente hanno come digimon partner un Yokomon (un bambino con i capelli rossi) e uno Tsunomon (una bambina con i capelli biondi). \nLa coppia composta da Matt (Yamato in giapponese) e Sora \u00e8 chiamata Sorato. \n\"Hurricane Touchdown!!/Supreme Evolution!! The Golden Digimentals\".\nMatt regredisce temporaneamente all'et\u00e0 infantile e viene portato in un'altra dimensione da Wendigomon. Tutto torna alla normalit\u00e0 quando Magnamon e Rapidmon sconfiggono il Digimon.\n\"Diaboromon Strikes Back!\".\nMatt e Tai sconfiggono Diaboromon/Armageddemon, con Gabumon e Agumon che digievolvono insieme per la seconda volta e formano Omnimon. Matt \u00e8 ancora molto amico di Tai e del resto dei Digiprescelti. All'inizio del film, una foto ritrae Matt e Sora durante un appuntamento. Matt e Tai prima tornano in internet e sconfiggono Diaboromon, ma quest'ultimo si rivela essere nient'altro che un'esca, e successivamente la battaglia si sposta sulla Terra quando milioni di Kuramon riescono a fuggire nel mondo reale. Successivamente, Matt, Tai e Sora alzano i loro Digivice per aiutare a dare potere ad Imperialdramon Paladin Mode, in modo che questi possa sconfiggere Armageddemon.\n\"Michi e no Armor Shinka\".\nDurante l'esecuzione di un piano per distrarre Boltmon ballando il tip-tap, Matt confessa di provare qualcosa per Sora.\n\"Ishida Yamato Tegami ~Letter~\".\nTutto inizia quando Matt riceve una cassetta da una ragazza. La ragazza dovr\u00e0 presto affrontare un'operazione ad alto rischio agli occhi ed ha paura perch\u00e9 potrebbe perdere la vista nel caso in cui l'operazione non abbia successo. Matt, che non sa cosa fare per tirarla su di morale, riceve aiuto e preziosi consigli da Gabumon, Sakurada (uno degli aiutanti di suo padre) ed un uomo anziano che conosce i confini del mare.\nQuindi Matt scrive la canzone \"\"Tobira~door\", per infonderle coraggio e darle il suo supporto, dicendole che lui sar\u00e0 comunque l\u00ec per lei, non importa cosa accada.\nAlla fine, Matt riceve un'altra cassetta dalla ragazza, che lo ringrazia per il supporto dimostratole e gli dice che l'operazione \u00e8 andata bene e che presto potr\u00e0 rimuovere le bende cos\u00ec da poter vedere il mare, posto in cui Matt aveva scritto la canzone, con lui.\nCharacter song.\nMatt ha due \"image song\" giapponesi personali, \"Walk on the Edge\"\" (\"Cammina sul bordo\") e \"Negai Kanaeru Kagi\" (\"La chiave per realizzare desideri\") ed una terza con Gabumon (Yamaguchi Mayumi) chiamata \"Oretachi no Melody\" (\"La nostra melodia\"). Inoltre, in Giappone \u00e8 stato commercializzato un singolo (il 4 aprile 2001), della canzone \"Tobira\" (\"Porta\"), che la band di Matt canta in concerto in due episodi (in inglese la canzone si chiama \"I Turn Around\", \"Mi giro dall'altra parte\") e che \u00e8 stata registrata da Michael Reisz. Inoltre, nel singolo c'\u00e8 una B-track chiamata \"Hitoribocchi no Seesaw\" (\"Altalena solitaria\"). In \"Digimon Adventure Tri\" la stessa band, ribattezzata KNIFE OF DAY ha una nuova canzone, \"\"Boku ni Totte\"\".\nAccoglienza.\nLaura Thornton di CBR ha classificato Matt e Gabumon come la migliore coppia della serie \"Adventure\". Sage Ashford dello stesso sito ha classificato lo scontro tra Tai e Matt in \"Adventure\" come il migliore svolto tra due migliori amici negli anime. Justin Carter di Twinfinite ha classificato Matt come l'ottavo miglior Digiprescelto. Honey's Anime ha considerato Matt come il settimo personaggio pi\u00f9 adorabile della serie.\nSecondo un sondaggio condotto da Manga Entertainment, Matt \u00e8 risultato il terzo personaggio preferito dagli utenti, ottenendo l'11% delle preferenze.\nMatt \u00e8 apparso anche in vari prodotti legati al merchandising tra cui il gioco di carte."}
{"id": "2061695", "revid": "1819104", "url": "https://it.wikipedia.org/wiki?curid=2061695", "title": "Davis Motomiya", "text": " \u00e8 il protagonista della seconda stagione dell'anime dedicato all'universo di \"Digimon\", \"Digimon Adventure 02\".\nIl suo Digimon partner \u00e8 Veemon. Ha una personalit\u00e0 estremamente testarda. Davis ha una sorella maggiore svampita e sempre allegra di nome Jun, che ha una cotta adolescenziale per Matt. \u00c8 costretta per\u00f2 a ritirarsi dalla \"competizione\" quando scopre che lui prova qualcosa per Sora, ripiegando su uno dei fratelli maggiori di Joe, Shuu.\n\u00c8 doppiato in giapponese da Reiko Kiuchi in quasi tutti i media e da Fukujur\u014d Katayama in ' e in italiano da Paola Majano, da Flavio Aquilone nel film e da Mos\u00e8 Singh in '.\nDigimon Adventure.\nIl 3 agosto 1999, Davis \u00e8 tra i bambini catturati dai tirapiedi di Myotismon. In seguito a questo avvenimento, Davis diviene un Digiprescelto tre anni dopo.\nDigimon Adventure 02 - Saga dell'Imperatore Digimon.\nDavis eredita la qualifica di leader dei Digiprescelti dal suo mentore Tai e riceve gli occhiali da aviatore del suo idolo, praticamente un passaggio di consegne, quando rompe i propri durante la prima battaglia a Digiworld contro Monochromon. Anche se spesso si precipita a capofitto nelle cose e commette degli errori, il suo coraggio quando si trova ad affrontare difficolt\u00e0 impressionanti non pu\u00f2 essere negato. Non importa quanto la situazione possa essere disperata, Davis \u00e8 sempre convinto che lui ed i suoi amici riusciranno a farcela in qualche modo. Non c'\u00e8 certamente nessuno pi\u00f9 adatto di Davis per ricevere il Digiuovo del Coraggio. Presto Davis ammette di non sapere cosa sia realmente l'amicizia, ma le sue successive azioni provano che in realt\u00e0 lui \u00e8 il solo meritevole del Digiuovo dell'Amicizia. Ha una certa somiglianza con Tai, cosa che TK nota la prima volta che lo vede.\nDavis si mette sempre nei guai per la sua intensa gelosia verso chiunque veda come un possibile rivale per le attenzioni di Kari, primo dei quali \u00e8 proprio TK, del quale inizialmente non ricorda nemmeno il nome, rivolgendoglisi in modo rude e ostile. Qualche tempo dopo, Davis gioca una partita di calcio contro il famoso Ken Ichijouji e gli infortuna la caviglia facendo una scivolata. Per vendicarsi, Ken (nei panni dell'Imperatore Digimon), lo costringe ad umiliarsi sotto la minaccia di far divorare gli altri Digiprescelti, tenuti in ostaggio da Deltamon. Tuttavia, i veri Digiprescelti (quelli \"catturati\" dall'Imperatore Digimon erano solo Bakemon travestiti) arrivano ad aiutare Davis, rivelando l'inganno. Ken giura di impossessarsi del mondo, ma Davis lo colpisce duramente in una colluttazione. Durante la lotta, il leader dei Digiprescelti riconosce un taglio familiare sulla gamba dell'Imperatore. Sconfitto, l'Imperatore rivela la sua vera identit\u00e0, lasciando Davis sconvolto, e vola via.\nDurante la battaglia finale contro Kimeramon, Davis prova a localizzare la sala motori della Fortezza dell'Imperatore e viene condotto l\u00ec da Wormmon, ugualmente determinato per salvare Ken da s\u00e9 stesso. Davis scopre che la fonte di potere della base \u00e8 il Digiuovo dei Miracoli, che il ragazzo usa per permettere a Veemon di armordigievolvere Magnamon. Quando Davis sblocca l'uovo, Veemon si accorge che al suo interno c'\u00e8 una Digipietra, che pi\u00f9 tardi si riveler\u00e0 essere la Digipietra della Bont\u00e0, di propriet\u00e0 dello stesso Ken. Anche se Magnamon \u00e8 molto potente, \u00e8 solo quando Wormmon si sacrifica, conferendo la propria energia vitale al Digimon, che questo trova la forza per sconfiggere Kimeramon. Davis e gli altri riescono a far capire a Ken che i Digimon sono reali, dei veri e propri esseri viventi, non solo dati dentro un computer.\nDigimon Hurricane Touchdown!!/Supreme Evolution!! The Golden Digimentals.\nQuando riceve un messaggio di aiuto da parte di Kari, Davis si reca negli Stati Uniti con gli altri Digiprescelti per aiutare lei e TK. Mentre si recano sul posto, i tre incontrano Willis, un Digiprescelto del Colorado, il cui corrotto Digimon partner Kokomon \u00e8 causa di molti problemi. Durante la battaglia con Kerpymon, Davis usa il Digiuovo dei Miracoli, ricreato temporaneamente da Seraphimon e Magnadramon insieme al Digiuovo del Destino, cos\u00ec da permettere a Magnamon di aiutare Terriermon a sconfiggere Kerpymon e a terminare il dolore di Kokomon.\nDigimon Adventure 02 - Saga di Myotismon.\nDavis \u00e8 il primo dei nuovi Digiprescelti a vedere il suo Digimon partner digievolvere naturalmente e a simpatizzare con Ken. Tramite un duro lavoro, Davis riesce a convincere gli altri a perdonare Ken, anche se Cody ci mette un po' a farlo e rende quasi la squadra esposta al pericolo di BlackWarGreymon a causa di ci\u00f2. Il giorno di Natale (nella versione giapponese Davis propone di giocare a strip poker alla festa a casa di Ken) Davis si reca a New York per aiutare Mimi, Michael e gli altri Digiprescelti americani a combattere un Cherrymon al Rockfeller Center.\nIl momento di gloria maggiore per Davis arriva nella battaglia finale contro MaloMyotismon. Davis \u00e8 l'unico che sembra aver voglia di combattere ed ExVeemon, caricato dal coraggio e dalla determinazione di Davis, attacca MaloMyotismon, procurandogli dei danni. Mentre gli altri bambini sono intrappolati nei loro sogni, incapaci di lasciar andare i loro desideri, Davis \u00e8 l'unico che sembra non risentirne. Al contrario, lui e le Digievoluzioni di Veemon si recano dai loro amici, riportandoli alla realt\u00e0. Ispirati dall'abilit\u00e0 di Davis di sfruttare il potere della dimensione in cui si trovano, i ragazzi si riprendono e sono nuovamente motivati a riprovare a battersi con il Digimon malvagio. Quando MaloMyotismon \u00e8 curioso di sapere come Davis abbia fatto a liberarsi della sua illusione, il ragazzo rivela che quello \u00e8 uno dei periodi pi\u00f9 felici della sua vita e non desidera nient'altro, se non una cosa: distruggere MaloMyotismon. Davis elimina anche la fonte di potere di MaloMyotismon quando dice ai bambini infettati dal Seme delle Tenebre del suo sogno di diventare cuoco ed aprire un ristorante.\nNell'anno 2027, Davis realizza il suo sogno di aprire un ristorante ed ha molto successo. Ci sono filiali dei suoi ristoranti \"Spaghetti, spaghetti, venite a prendere i vostri spaghetti\" in tutto il mondo. La sua impresa gli conferisce un posto sulle copertine di riviste di tutto il mondo, Time compreso. \u00c8 ricco, sposato ed ha un figlio, copia esatta del padre, che eredita gli occhiali di Tai e ha un DemiVeemon come Digimon partner.\nDiaboromon Strikes Back!\nTre anni dopo gli eventi di \"Our War Game!\", il malvagio Diaboromon riprende il suo regno del terrore su Internet. Davis si sta recando all'allenamento di calcio quando Izzy lo contatta per informarlo della situazione, ma sulla strada il ragazzo incontra dei bambini che lo confondono con discorsi sulle meduse, non sapendo che i Kuramon stanno bioemergendo via e-mail. Cos\u00ec, quando Tai, Matt ed i loro Digimon si recano nel cyberspazio per combattere nuovamente Diaboromon, gli altri si impegnano a rintracciare i Kuramon. Ma quando Davis viene a sapere che Kari, TK ed i loro Digimon sono andati ad aiutare i rispettivi fratelli maggiori ed Omnimon, il ragazzo chiede di andare a sua volta. Tuttavia, il suo bisogno di entrare in azione fa parte del piano di vendetta di Diaboromon - l'intero sciame di Kuramon emerge dal Digivarco aperto da Yolei prima di recarsi alla Baia di Tokyo per fondersi in Armageddemon. Dopo che Imperialdramon Paladin Mode riesce a sconfiggere il mostro, i Digiprescelti usano i loro Digivice - mentre gli spettatori i loro telefoni cellulari - per catturare i Kuramon. Una volta terminato il lavoro, Davis ammette di essere stanchissimo, tanto che nella sigla di chiusura lo si vede dormire appoggiato ad una cassa insieme a Veemon, Ken e Wormmon.\nMichi e no Armor Shinka.\nTentando di prendere della cioccolata dalle ragazze, Davis prova a cambiare la sua immagine per piacere loro di pi\u00f9. Prova prima ad impersonare Matt, ma non sa suonare il basso. Quindi imita Izzy, ma il suo modo di \"aggiustare\" i computer lascia Izzy sconvolto. Davis alla fine decide di usare la figura dell'Imperatore Digimon poich\u00e9 alle ragazze sembra piacere il \"ragazzaccio\". Il problema, come i Digimon delle ragazze fanno notare, \u00e8 che Davis \u00e8 solo parole, cos\u00ec Veemon lo sgrida per fargli prendere provvedimenti estremi e farlo diventare crudele. Serve l'opera di convincimento di Ken ed il potere di Pucchiemon per fermare Davis dall'attaccare con riluttanza Veemon per entrare nel personaggio. Quando successivamente Pukumon entra in scena con un Obelisco di Controllo, Joe va a sbattere contro i nuovi Digiprescelti, facendo cadere e mischiando i loro D-Terminal. Davis, in qualche modo, si ritrova con quello di TK, permettendo a Veemon di armordigievolvere Sagittarimon. Nonostante impari un'importante lezione dalla terribile esperienza, Davis prova ancora invidia poich\u00e9 non ha nessuna ragazza che impazzisca per lui. Davis, quindi, fa un patto con TK affinch\u00e9 quest'ultimo gli trovi una ragazza, a condizione che Davis faccia tutto ci\u00f2 che lui gli chiede.\nNatsu e no Tobira.\nSecondo Drama-CD, \"Natsu e no Tobira\" avviene nell'estate del 2003, quando Davis e Veemon si recano in America per fare visita a Mimi e Willis. I tre finiscono per\u00f2 in una strana dimensione, molto rassomigliante a New York in pieno inverno. Nel freddo pi\u00f9 totale, i tre incontrano una strana ragazza, che si affeziona immediatamente a Davis. Durante le presentazioni, la ragazza dice di non avere un nome e Davis la chiama \"Piccola Nat\".\nMa quando la Piccola Nat si rivela essere un Digimon, questa \u00e8 costretta dalle \"lucciole\" a trasformarsi in una grossa e minacciosa creatura. Gli altri provano a fermare Davis dall'andare da lei, ma Davis fa notare loro che la Piccola Nat \u00e8 solo molto sola e desidera un partner umano. La Piccola Nat quindi, si autodistrugge per evitare di fare del male a Davis. Davis \u00e8 un po' rattristato, ma DemiVeemon gli ricorda che \u00e8 lui il suo vero Digimon partner. Alla fine, il gruppo rinviene il Digiuovo della Piccola Nat.\nCome rivelano Willis e Mimi, l'inverno era il risultato della solitudine della Piccola Nat mista ai rimpianti di Davis per aver perso un campionato di calcio di quartiere e per il suo eterno amore non corrisposto per Kari. In qualche modo, la Piccola Nat stava prendendo il posto di Kari come oggetto delle attenzioni di Davis, anche se lei stessa sapeva che ci\u00f2 non sarebbe avvenuto.\nDigimon Adventure 02 Original Story 2003nen -Haru-.\nNella traccia di Davis di questo drama audio, \"Occhiali\", Davis riflette sul significato degli occhiali che Tai gli ha regalato, su ci\u00f2 che simboleggiano e su che cosa forgia un buon leader.\nDigimon Adventure V-Tamer 01.\nDurante una delle battaglie combattute da bambino, Davis e gli altri nuovi Digiprescelti incontrano Parallelmon, che assorbe Kari, Yolei, Cody e TK e spedisce inavvertitamente Davis nel mondo di V-Tamer 01. Una volta l\u00ec, Davis incontra Taichi Yagami e Zeromaru. Inizialmente, Davis considera il Tai di quella dimensione nient'altro che un falso prima di essere salvato dall'attacco di Parallelmon. Una volta chiaritisi, i due lavorano insieme per salvare gli altri e sconfiggere Parallelmon. Kari e gli altri, intanto, cercano di aiutare Davis dall'interno del mostro, ricreando il Digiuovo dei Miracoli. Con il mostro distrutto, Davis ed i suoi amici ritornano alla loro continuity, ma non prima che Davis abbia mostrato tutta la sua gratitudine a Tai.\nAccoglienza.\nSecondo un sondaggio condotto da Manga Entertainment, Davis \u00e8 risultato il nono personaggio preferito dagli utenti, ottenendo il 3% delle preferenze."}
{"id": "2061697", "revid": "287204", "url": "https://it.wikipedia.org/wiki?curid=2061697", "title": "Kodalia", "text": " \nKodalia \u00e8 una suddivisione dell'India, classificata come \"census town\", di 8.068 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 25' 52 N e 87\u00b0 51' 34 E.\nSociet\u00e0.\nEvoluzione demografica.\nAl censimento del 2001 la popolazione di Kodalia assommava a 8.068 persone, delle quali 4.177 maschi e 3.891 femmine. I bambini di et\u00e0 inferiore o uguale ai sei anni assommavano a 893, dei quali 497 maschi e 396 femmine. Infine, coloro che erano in grado di saper almeno leggere e scrivere erano 5.618, dei quali 3.137 maschi e 2.481 femmine."}
{"id": "2061698", "revid": "400694", "url": "https://it.wikipedia.org/wiki?curid=2061698", "title": "TK Takaishi", "text": ""}
{"id": "2061701", "revid": "124970696", "url": "https://it.wikipedia.org/wiki?curid=2061701", "title": "Sora Takenouchi", "text": " \u00e8 un personaggio immaginario delle prime due stagioni dell'anime dedicato all'universo di \"Digimon\", \"Digimon Adventure\" e \"Digimon Adventure 02\".\nIl suo Digimon partner \u00e8 Biyomon. Sora \u00e8 una persona molto affidabile che prova a prendersi cura come pu\u00f2 degli altri Digiprescelti. Suo padre, Haruhiko, lavora come professore all'Universit\u00e0 di Kyoto e, nella seconda stagione, Shuu Kido effettua delle ricerche all'Universit\u00e0 con il padre di Sora. La ragazza vive solo con sua madre, Toshiko, famosa per le sue composizioni floreali e che dirige anche un'accademia di ikebana. Sora \u00e8 colei che possiede la Digipietra dell'Amore.Nell' del franchising \"Digimon\" alcune scene fanno presupporre che anche lei come Taichi e Yamato abbia dovuto dire addio a Biyomon.\n\u00c8 doppiata in giapponese da Y\u016bko Mizutani in quasi tutti i media, da Suzuko Mimori in \"Digimon Adventure tri.\" e in ', e da Ry\u014dko Shiraishi in ' e in italiano da Valeria Vidali in quasi tutti i media e da Chiara Oliviero in \"\".\nPreludio a \"Digimon Adventure\".\n\u00c8 stata testimone del combattimento Greymon/Parrotmon ed \u00e8 cos\u00ec divenuta un Digiprescelto.\n\"Digimon Adventure\".\nUndici anni al momento del primo viaggio a Digiworld (la stessa et\u00e0 di Tai e Matt), Sora frequenta la quinta elementare alla scuola elementare di Odaiba. Possiede la Digipietra dell'Amore (\u611b\u60c5\u306e\u7d0b\u7ae0 \"Aijou no Monsh\u014d\"). Il suo ruolo \u00e8 spesso quello di figura materna per diversi personaggi, specialmente TK e Kari. In un episodio TK le chiede di non andarsene perch\u00e9 gli ricorda molto sua madre.\nSora ha un carattere molto da maschiaccio ed indossa un cappello, una maglietta gialla e dei jeans. Giocava nella stessa squadra di calcio di Tai. Ha alcune questioni aperte con la sua amorevole ma severa madre, che insisteva affinch\u00e9 Sora smettesse di giocare a calcio e studiasse l'arte della composizione floreale (), e con suo padre, spesso assente. \u00c8 grazie a Biyomon che Sora e sua madre appianano definitivamente le loro divergenze. Sora condivide con sua madre diversi aspetti del suo carattere, come la tendenza ad essere quasi iperprotettiva nei confronti di tutti.\nSora cerca di caricarsi sempre qualsiasi problema sulle spalle, anche quando non \u00e8 in grado di sopportarlo, cosa che la porta alla fine a rimanere intrappolata in una \"caverna oscura\" come Matt, il quale insieme a Joe alla fine la aiuta ad uscirne.\nDurante la saga di Etemon, Sora viene rapita da Datamon che vuole duplicarla per utilizzare il potere della sua digipietra, ma viene poco dopo raggiunta e salvata da Tai, che poco dopo scomparir\u00e0 dentro un buco nero. A quel punto Sora sar\u00e0 la prima a dividersi dal gruppo per andare a cercare una delle persone pi\u00f9 importante per lei. \nAll'inizio della saga di Myotismon, sollevata per il ritorno di Tai a Digiworld dopo settimane di ricerca, Sora rimane in disparte aiutando di nascosto i Digiprescelti e rovinando continuamente i piani di DemiDevimon. Quando DemiDevimon prova a far mangiare a Tai e TK alcuni funghi che gli farebbero perdere completamente la memoria, Sora sussurra ad Agumon che i funghi sono velenosi, cosa che il Digimon riferisce immediatamente a Tai e TK. Successivamente, DemiDevimon rimuove un mattone di supporto da un tavolo nel tentativo di far cadere un sacco pieno di patate fuori dal ristorante dove Matt e Joe sono intrappolati per pagare i debiti di quest'ultimo. DemiDevimon spera cos\u00ec di costringere i due Digiprescelti a lavorare ancora di pi\u00f9 e di tenere la squadra divisa. Tuttavia, Sora rimpiazza il mattone, impedendo al tavolo di collassare.\nQuando DemiDevimon complotta per assicurarsi che Mimi continui ad approfittare dell'ospitalit\u00e0 dei Gekomon, i quali hanno bisogno di lei per risvegliare il loro re, Sora appare alla ragazza dopo che quest'ultima si risveglia da un incubo e la consola, anche se Mimi crede che Sora possa essere solo il frutto della sua immaginazione dopo il terribile incubo di poco prima. Nonostante l'aiuto di Biyomon, la ragazza scoppia in lacrime quando DemiDevimon le dice che la sua Digipietra dell'Amore non si illuminer\u00e0 mai perch\u00e9 la ragazza non sa niente sull'amore e non \u00e8 in grado di provarlo. Tuttavia, quando Myotismon attacca i bambini prescelti a Digiworld, Biyomon digievolve Birdramon ed intrattiene il Digimon malvagio. Birdramon non riesce a contrastare Myotismon e proprio quando quest'ultimo sta per infliggere al Digimon un colpo mortale, Sora, sopraffatta dalle emozioni, grida a Birdramon di volerle bene, attivando la Digipietra dell'Amore e permettendo cos\u00ec a Birdramon di superdigievolvere Garudamon.\n\"Our War Game!\".\nPrima dell'inizio del film, ma dopo la fine della prima stagione, Sora si infuria con Tai dopo che lui le regala un fermaglio per capelli per il suo compleanno, prendendola come un'osservazione sconsiderata riguardo ai suoi capelli. Izzy prova a telefonarle per fare da paciere, ma la ragazza si rifiuta di rispondere dopo aver saputo che Izzy si trova a casa Kamiya. La ragazza controlla le e-mail per vedere se Tai le ha scritto, ma, a causa delle interferenze di Diaboromon nella rete, la ragazza non trova nuovi messaggi, cosa che le fa provare ancora pi\u00f9 fastidio; in un'occasione, durante un altro attacco, la ragazza si reca addirittura a casa Kamiya, apparentemente per scusarsi lei stessa, anche se alla fine si ferma prima di suonare il campanello e torna a casa. Dopo la distruzione di Diaboromon, Sora finalmente riceve l'e-mail di scuse che Tai le aveva mandato prima (Kari aveva premuto il pulsante di invio) e lo perdona. Alla fine del film, non visto nella versione americana di \"Digimon - Il film\", Sora risponde al messaggio di Tai, scusandosi a sua volta per aver iniziato la lite ed allegando una sua foto in cui indossa il nuovo fermaglio.\nNel maggio del 2000, Sora torna a Digiworld e rilascia il potere della sua Digipietra per liberare i Digimon Supremi. Conseguenza di ci\u00f2 \u00e8 l'impossibilit\u00e0 per Biyomon di divenire nuovamente Garudamon.\n\"Digimon Adventure 02\".\nLa seconda stagione si svolge due anni e mezzo - tre anni dopo la prima serie. Durante questo periodo, Sora ha smesso di comportarsi da maschiaccio ed \u00e8 ora impegnata ad imparare l'arte della composizione floreale da sua madre. Indossa ora un fuku alla marinara. Anche se non gioca pi\u00f9 a calcio, la ragazza frequenta ora il club del tennis e si unisce ai Digiprescelti quando pu\u00f2. Ci sono eventi che mostrano Sora sviluppare dei chiari sentimenti per Matt, come quando Sora va nel backstage di un suo concerto per dargli dei biscotti fatti in casa durante la puntata speciale di Natale.\nNell'anno 2027, Sora \u00e8 diventata una rinomata stilista. \u00c8 sposata con Matt e hanno due figli che rispettivamente hanno come digimon partner un Yokomon (bambino con i capelli rossi) e uno Tsunomon (bambino con i capelli biondi). \nLa coppia composta da Matt (Yamato in giapponese) e Sora viene chiamata Sorato. \n\"Hurricane Touchdown!!/Supreme Evolution!! The Golden Digimentals\".\nSora \u00e8 a casa, intenta a fare pratica con l'ikebana, quando improvvisamente il suo Digivice ha una strana reazione e la ragazza svanisce nel nulla.\n\"Diaboromon Strikes Back!\".\nSora \u00e8 impegnata con il suo club di tennis quando Diaboromon torna a colpire. Inoltre, la ragazza pu\u00f2 usare solo mezzi di trasporto di fortuna per tornare dai suoi amici a causa dell'interruzione delle linee causata dagli attacchi del Digimon. Tuttavia, la ragazza riesce a raggiungere Tai e Matt poco dopo la sconfitta di Omnimon e l'arrivo di Imperialdramon.\n\"Michi e no Armor Shinka\".\nLa ragazza si trova in un negozio con Mimi e Kari, intenta a comprare gli ingredienti per preparare dei biscotti al cioccolato per Matt. Le tre vengono per\u00f2 prese in ostaggio da Boltmon.\n\"Digimon Adventure tri.\".\nNel 2005 Sora, che frequenta lo stesso liceo di Tai e Matt (per i quali nutre un interesse amoroso, nonostante sia ancora indecisa tra i due), viene chiamata assieme agli altri prescelti a contrastare una nuova crisi tra il mondo reale e quello digitale, con il supporto di una divisione speciale dei Servizi Segreti giapponesi.\nCharacter song.\nSora dispone di tre \"image song\", \"Ashita wa Motto\" (\"Domani sar\u00f2 migliore\"), \"Shiny Days\" (\"Giorni lucenti\") e \"Sora Iro no Kaze\" (\"Il vento dal colore del cielo\"). In pi\u00f9 ne ha una in comune con Biyomon (Shigematsu Katori) chiamata \"Futari de Habatakeba\" (\"Se voliamo insieme\"). In \"Digimon Adventure Tri.\" ne possiede una quarta, \"Yume no Kanau Basho\".\nAccoglienza.\nHoney's Anime ha considerato Sora come il secondo personaggio pi\u00f9 adorabile della serie.\nSecondo un sondaggio condotto da Manga Entertainment, Sora \u00e8 risultata il quinto personaggio preferito dagli utenti, ottenendo l'8% delle preferenze, posizione e percentuale condivise con Izzy e Ken."}
{"id": "2061706", "revid": "20525755", "url": "https://it.wikipedia.org/wiki?curid=2061706", "title": "Tele Radio City", "text": ""}
{"id": "2061709", "revid": "46291", "url": "https://it.wikipedia.org/wiki?curid=2061709", "title": "Lathyrus", "text": "Lathyrus \u00e8 un genere di piante spermatofite dicotiledoni appartenenti alla famiglia delle Fabaceae (o Leguminose), dall'aspetto di piccole erbacee annuali o perenni dal tipico fiore papilionaceo.\nEtimologia.\nSi dice che il creatore della denominazione del genere sia il botanico francese Joseph Pitton de Tournefort (1656 \u2013 1708). Sembra che, pensando alle presunte propriet\u00e0 afrodisiache di alcune piante del genere, abbia accostato due termini: la particella intensiva \"la\" e il verbo greco \"thero\" (= io riscaldo) e abbia quindi creato il nome del genere \"lathyrus\". In realt\u00e0 tale nome era conosciuto gi\u00e0 nei tempi antichi: Teofrasto lo aveva usato per alcune non meglio identificate leguminose.\nLe specie di \"Lathyrus\" presenti in Italia sono molto numerose e conosciute da lungo tempo, cos\u00ec si sono formati, nel volgare, diversi nomi per queste piante. Ad esempio la \"Lathyrus apacha\" viene chiamata \u201ccicerchia bastarda\u201d, \u201cmajorella\u201d, \u201cfior-galletto\u201d, \u201cafaga\u201d, \u201cmullagera\u201d o \u201cvetriolo\u201d; mentre la \"Lathyrus palustris\" viene chiamata \u201ccicerchia palustre\u201d o \u201cpisello delle paludi\u201d. \nIn Francia il nome comune per questo genere \u00e8 \"Gesse\"; mentre i tedeschi le chiamano \"Platterbse\" e gli inglesi \"Sweet Pea\" (Pisello dolce).\nDescrizione.\nIl portamento di queste piante pu\u00f2 essere rampicante o di tipo erbaceo; a ciclo biologico annuale o perenne. Questo genere, essendo molto vasto, non ha una forma biologica prevalente : possiamo trovare sia geofite (G), sia emicriptofite (H) che terofite (T).\nRadici.\nLe radici possono essere a tubero o secondarie da rizoma.\nFusto.\nI fusti sono normalmente erbacei e di consistenza gracile; ma in alcuni casi possono essere alati o a sezione piatta; spesso \u00e8 presente un rizoma sotterraneo.\nFoglie.\nLe foglie sono quasi sempre pennato-composte con segmenti poco numerosi e grandi; mentre il rachide fogliare facilmente termina in un cirro apicale (semplice o a volte ramificato). I lobi fogliari sono da ovali a lanceolati a lineari, a volte con l'apice astato. Facilmente alla base del picciolo sono presenti delle copie di stipole (anche di cospicue dimensioni) che spesso sono semisagittate.\nInfiorescenza.\nNormalmente l'infiorescenza \u00e8 un racemo pi\u00f9 o meno lasso su lunghi peduncoli. A volte i fiori sono penduli. Il colore varia da rosso vinoso, roseo, porpora, violetto, blu, bianchi e gialli. \nFiori.\nI fiori sono ermafroditi, pentameri (calice e corolla a 5 parti) e zigomorfi.\nFrutti.\nIl frutto \u00e8 un legume dalla forma lineare e piatta; all'interno sono contenuti diversi semi (frutto polispermatico). Si apre in due valve (\u00e8 un frutto deiscente).\nSistematica.\nIl genere \"Lathyrus\" \u00e8 abbastanza corposo: comprende da 100 a 200 specie a seconda delle varie classificazioni di cui almeno 40 vivono spontaneamente in Italia. Attualmente il numero delle specie di \"Lathyrus\" nelle varie parti del mondo vengono cos\u00ec suddivise:\nNelle classificazioni pi\u00f9 vecchie la famiglia di questa specie (Fabaceae) \u00e8 chiamata Leguminosae ma anche Papilionaceae.\nQuesto genere \u00e8 polimorfo e ogni specie \u00e8 dotata di diverse sottospecie. In effetti Linneo inizialmente aveva sistemato alcune delle sue specie in un genere a parte: \"Orobus\" (L.). Ora divenuto una sezione del genere \"Lathyrus\" caratterizzata da piante perenni con foglie pennato-composte senza cirri ma con una breve seta filiforme all'apice del rachide fogliare. Nelle altre sezioni si assiste ad una minore progressiva importanza delle foglie a favore delle stipole.\nPer le specie italiane un buon studio \u00e8 quello fatto dal botanico toscano Adriano Fiori (1865 \u2013 1950) che divide il genere in sei sezioni:\nLe piante delle prossime sezioni sono tutte annue (o quasi) con foglie pennato-composte, e non hanno il vessillo di tipo calloso-gibboso.\nI giardinieri invece dividono le specie in base ad altri parametri (pi\u00f9 visibili):\nQui di seguito \u00e8 indicata la classificazione di questo genere:\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nSEZIONE A : il rachide fogliare termina con un cirro che pu\u00f2 essere semplice o ramificato; \nSEZIONE B : le foglie sono prive di cirri (eventualmente il rachide fogliare termina con una breve resta);\nGeneri simili.\nDue sono i generi che si avvicinano per varie caratteristiche a quello di questa scheda : \"Pisum\" e \"Vicia\".\nCon questi due generi \"Lathyrus\" ha in comune il legume deiscente, ma anche le stipole non amplessicauli; mentre si differenzia per alcuni particolari del fiore come la forma del vessillo, o nell'androceo (il tubo staminale) o nel gineceo (lo stilo).\nDistribuzione e habitat.\nLe specie presenti in Italia occupano quasi tutte le fasce vegetazionali, sia in pianura che in montagna, dai 0 delle zone costiere fino e oltre i 2000 al limite della vegetazione arborea. Gli habitat sono i pi\u00f9 vari : boschi o campi, terreni freschi ed umidi oppure argillosi e perfino aridi, sulle rive dei corsi d'acqua o ai margini delle strade o sentieri, ma anche zone boschive di faggi, abeti, querce e carpino. \nFuori dall'Italia, le piante di questo genere occupano gran parte dell'Europa (a parte le zone fredde pi\u00f9 a nord); si trovano nell'Asia temperata e America boreale; ma anche nell'Africa del Nord (zone montane); infine alcune specie si sono trovate anche nell'America australe.\nLa seguente tabella mette in relazione alcuni dati caratteristici di 22 specie alpine del genere \"Lathyrus\".\nLegenda e note alla tabella.\nVengono considerate solo le specie base (non le varianti); per il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); per il \u201cGrado di umidit\u00e0\u201d (HO) \u201carido\u201d \u00e8 pi\u00f9 di \u201csecco\u201d, mentre \u201cbagnato\u201d \u00e8 pi\u00f9 di \u201cumido\u201d; inoltre vengono prese in considerazione solo le zone alpine del territorio italiano (sono indicate le sigle delle province).\nUsi.\nCucina.\nAlcune specie sono utilizzate come alimento; ad esempio le trib\u00f9 Chippewa o Ojibway di amerindi consumano i semi della specie \"Lathyrus ochroleucus\"; mentre alcune trib\u00f9 del Nebraska consumano per intero il legume della specie \"Lathyrus ornatus\" come anche alcune popolazioni del Nuovo Messico che consumano il baccello di \"Lathyrus polymorphus\".\nIn Europa \u00e8 la specie \"Lathyrus sativus\" che viene coltivata in Italia, Spagna e Turchia come pianta edule. Pianta che viene consumata in forma minore anche in Francia e in Inghilterra. Tuttavia il seme di queste piante pu\u00f2 contenere un amminoacido tossico che in quantit\u00e0 rilevanti e prolungate causa danni al sistema nervoso. Questa malattia neurologica \u00e8 chiamata latirismo.\nAltre piante di questo genere hanno un utilizzo alimentare come la \"Lathyrus vestitus\" dai cui semi gli eschimesi ricavano un surrogato del caff\u00e8; oppure la specie \"Lathyrus tuberosus\" per le sue radici contenenti amidi commestibili.\nGiardinaggio.\nIl primo uso che viene fatto di questo genere (e forse il pi\u00f9 importante) \u00e8 quello del giardinaggio. Ci\u00f2 \u00e8 giustificato dalla vivacit\u00e0 dei colori e dalla delicata forma \u201ca farfalla\u201d dei suoi fiori. Le prime importazioni documentate si riferiscono alla specie \"Lathyrus tingitanus\" importata da Tangeri nel 1680. Del 1744 \u00e8 la notizia di una importazione dalle zone dello Stretto di Magellano della specie \"Lathyrus magellanicus\". La diffusione di una delle piante pi\u00f9 conosciute di questo genere, il \u201cPisello odoroso\u201d (\"Lathyrus odoratus\") sembra che abbia avuto origine verso il 1700 dalla Sicilia.\n\u00c8 comunque verso la met\u00e0 dell'Ottocento che, grazie alle competenze acquisite dai giardinieri botanici inglesi, queste specie iniziano a diffondersi rapidamente in tutti i giardini d'Europa. \u00c8 la specie \"Lathyrus odoratus\" che grazie ad abili ibridazioni viene di pi\u00f9 usata dal 1900 in poi nel giardinaggio. Le sue variet\u00e0 (o cultivar) vanno dal tipo \u201cIncurvato\u201d, alla \u201cContessa Spencer\u201d a petali ondulati e al tipo \u201cA fiori di orchidea\u201d.\nAgricoltura.\nBuona parte delle piante di questo genere, per l'agricoltura sono considerate invasive e infestanti. Altre per\u00f2 sono ben accettate dal bestiame; \u00e8 il caso delle specie \"Lathyrus apacha\", \"Lathyrus palustris\" e \"Lathyrus pratensis\" quando queste crescono nei prati a pascolo o ai limiti del bosco. Anche falciate ed essiccate producono un buon foraggio per il bestiame.\nIndustria.\nL'utilizzo di queste piante nell'industria non \u00e8 molto cospicuo; qui ricordiamo la \"Lathyrus odoratus\" dalla quale si estrae un olio essenziale usato dall'industria profumiera."}
{"id": "2061712", "revid": "767487", "url": "https://it.wikipedia.org/wiki?curid=2061712", "title": "Pork Dukes", "text": "I Pork Dukes sono un gruppo punk rock formatosi nel 1976 a Londra, durante la prima ondata di punk britannico.\nStoria.\nLa band era originariamente formata dai due fratelli ed ex dei Gnidrolog, band progressive, Colin Goldring (voce/chitarra) e Stewart Goldring (chitarra/voce) con gli pseudonimi Vilos e Horrendus Styles e da Scabs (basso), Germun LePig (batteria, poi sostituito da Bonk) e Mack E. Valley (tastiere, poi rimpiazzato da Guardian Angel).\nI Pork Dukes combinavano il pop punk dei Buzzcocks con testi molto volgari, irriverenti e in generale tipici del rock demenziale. \nLe vere identit\u00e0 dei componenti furono inizialmente tenute nascoste e la band suonava ai concerti sempre con maschere per coprire i volti, tanto che ci furono voci secondo le quali i Pork Dukes erano in realt\u00e0 i Led Zeppelin, Steeleye Span, The Rezillos, Fairport Convention, Tenpole Tudor travestiti.\nDopo aver pubblicato dell'album Pink Pork e di tre singoli su Wood Records, la band si sciolse nel 1979, con l'album Pig Out of Hell che fu pubblicato postumo nel 1980. Bonk suon\u00f2 poi per i Rezillos, Tenpole Tudor e Phantom Chords, band di Dave Vanian, frontman dei The Damned.\nNel 2001 i Pork Dukes si sono riformati, ricominciando tour e registrazioni."}
{"id": "2061715", "revid": "339392", "url": "https://it.wikipedia.org/wiki?curid=2061715", "title": "Classe Komsomolec Ukrainy (cacciatorpediniere)", "text": ""}
{"id": "2061730", "revid": "1819104", "url": "https://it.wikipedia.org/wiki?curid=2061730", "title": "Cody Hida", "text": " \u00e8 un personaggio immaginario della seconda stagione dell'anime dedicato all'universo di \"Digimon\", \"Digimon Adventure 02\".\nIl suo Digimon partner \u00e8 Armadillomon. Nonostante sia il pi\u00f9 giovane dei Digiprescelti, \u00e8 tuttavia il pi\u00f9 serio. Molta della sua maturit\u00e0 e della sua seriet\u00e0 gli \u00e8 stata insegnata da suo nonno, Chikara Hida, che \u00e8 anche l'insegnante di kend\u014d di Cody.\n\u00c8 doppiato in giapponese da Megumi Urawa in quasi tutti i media e da Yoshitaka Yamaya in ' e in italiano da Alessia La Monica in \"Adventure 02\" e da Lorenzo Crisci in ' .\nDigimon Adventure.\nNell'agosto 1999, Cody si trova all'interno di un aeroplano che viene attaccato da un Kuwagamon e salvato da Kabuterimon e Garudamon. Conseguentemente, Cody diviene un Digiprescelto.\nDigimon Adventure 02 - Saga dell'Imperatore Digimon.\nCody ottiene il suo Digivice D-3, Armadillomon ed il Digiuovo della Conoscenza nella prima settimana del suo terzo anno di scuola elementare. Successivamente, Cody inizia ad avere paura di stare deludendo la squadra, ma suo nonno lo convince che tutto ci\u00f2 che deve fare \u00e8 impegnarsi al massimo; finch\u00e9 lo far\u00e0, non potr\u00e0 mai deludere qualcuno. Quando Cody e gli altri Digiprescelti vengono intrappolati in una piattaforma petrolifera di terra da un MegaSeadramon costretto al volere di una Spirale del Male, Cody \u00e8 il prescelto per andare a chiedere aiuto a Joe ed Ikkakumon, ma \u00e8 costretto a dire una bugia a suo nonno ed un'altra per far uscire Joe da scuola. Giunti al salvataggio anche grazie a Whamon, i due devono prendere il Digiuovo dell'Affidabilit\u00e0 trovato dagli altri ragazzi. Cody si rifiuta, in quanto non si ritiene affidabile poich\u00e9 ha dovuto dire due bugie. Joe spiega al ragazzo che esistono anche bugie a fin di bene e che in certi casi salvano la vita. \u00c8 il caso della bugia di Cody, che ha salvato ben nove vite: quelle dei suoi compagni di squadra. Cody si convince a prendere il Digiuovo e ne attiva il potere, permettendo ad Armadillomon di armordigievolvere Submarimon e di aiutarlo a sconfiggere MegaSeadramon.\nHurricane Touchdown/Supreme Evolution! The Golden Digimentals.\nDopo aver ricevuto un messaggio di pericolo da Kari, Cody parte per gli Stati Uniti con Davis e Yolei per aiutare la ragazza e TK. Ma sulla strada i tre incontrano Willis, un Digiprescelto del Colorado, il cui corrotto Digimon partner Kokomon \u00e8 causa di molti problemi.\nDigimon Adventure 02 - Saga di Myotismon.\nAnche dopo che Ken inizia a rimediare agli errori commessi in passato, Cody non pu\u00f2 ancora perdonarlo, cosa che mette l'intera squadra in pericolo quando compare BlackWarGreymon. Dopo l'entrata in scena di Paildramon e Silphymon, Cody constata che lui e TK dovranno attivare la DNAdigievoluzione tra i loro Digimon. TK inizia a comportarsi stranamente in modo violento ed astioso nei confronti di BlackWarGreymon; Cody ne capisce la ragione dopo aver parlato con Matt e decide di fare il possibile affinch\u00e9 Ankylomon e Angemon DNAdigievolvano. Nel mese di dicembre Cody finalmente perdona Ken, accettando il suo invito ad una festa di Natale. Il giorno di Natale, Cody, Joe ed i loro Digimon si recano in Australia per aiutare i Digiprescelti delle isole del Pacifico a radunare i Digimon selvaggi apparsi sulla Terra per colpa di Arakenimon che apre tutti i Digivarchi del pianeta. Quando torna in Giappone, Cody affronta un importante momento della verit\u00e0 la notte successiva, quando MarineDevimon sta per distruggere un ospedale e lui e TK aiutano una ragazza disabile a salvarsi. L'unica opzione di Shakkoumon \u00e8 distruggere MarineDevimon, cosa che sciocca e fa infuriare Cody, che per\u00f2 deve accettare l'esito dello scontro.\nCody quindi incontra Yukio Oikawa e viene a sapere della connessione comune con suo padre Hiroki. Nella Dimensione da Sogno, Cody \u00e8 soggetto alle illusioni di MaloMyotismon. Il desiderio di Cody \u00e8 di essere ancora con suo padre e di mostrargli Digiworld, che da ragazzo suo padre aveva tanto voluto vedere. Armadillomon spiega che ci\u00f2 che vede non \u00e8 reale, facendo capire a Cody che non pu\u00f2 pi\u00f9 far vedere Digiworld a suo padre, ma pu\u00f2 sempre mostrarlo a sua madre. Cody usa il potere della Dimensione da Sogno contro MaloMyotismon, realizzando il suo desiderio di giustizia, facendo comparire Ankylomon, Digmon, Submarimon e Shakkoumon contemporaneamente. Dopo la distruzione finale di MaloMyotismon, Cody torna nella Dimensione da Sogno per aiutare Oikawa, senza forze, portandolo al confine con il portale per Digiworld. Tuttavia, Oikawa, vicino alla morte, usa la Dimensione da Sogno per realizzare un suo desiderio. Con esso, il corpo di Oikawa si decompone e si trasforma in particelle digitali, sotto forma di uno stormo di farfalle, che si sparpagliano su Digiworld, riportando pace e bellezza in esso.\nNell'anno 2027, Cody diventa un importante avvocato difensore. \u00c8 sposato, bench\u00e9 sua moglie non venga mai menzionata, ed ha una figlia il cui Digimon partner \u00e8 un Upamon.\nDiaboromon Strikes Back!\nTre anni dopo gli eventi di \"Our War Game!\", il malvagio Diaboromon riprende il suo regno del terrore su Internet. Cody sta tenendo un allenamento di kendo quando viene chiamato da Izzy ed informato della situazione: i Kuramon stanno emergendo nel mondo reale tramite televisioni ed e-mail. Cos\u00ec, quando Tai, Matt ed i loro Digimon si recano nel cyberspazio per combattere nuovamente Diaboromon, gli altri si impegnano a rintracciare i Kuramon. Cody e TK ne trovano uno su una palla da calcio e lo catturano, cos\u00ec che Izzy possa esaminarlo. Cody \u00e8 costretto ad assistere alla battaglia seguente contro Armageddemon, generatosi dalla fusione tra tutti i Kuramon emersi nel mondo reale, finch\u00e9 Imperialdramon Paladin Mode non distrugge il mostro. Tuttavia, l'aiuto di Cody \u00e8 prezioso perch\u00e9, al termine della battaglia, \u00e8 la sua intuizione di usare i Digivice ed i cellulari di tutti coloro che hanno assistito allo scontro che permette di catturare i Kuramon nei quali Armageddemon si era nuovamente diviso dopo la sconfitta. I Kuramon vengono rimandati in blocco a Izzy, che li elimina tutti.\nMichi e no Armor Shinka.\nQuando Pukumon fa la sua entrata in scena con un Obelisco di Controllo, Joe si scontra con i nuovi Digiprescelti, facendo cadere ed inevitabilmente mischiano i loro D-Terminal. Cody finisce per avere quello di Yolei, permettendo ad Armadillomon di armordigievolvere Pteramon grazie al Digiuovo dell'Amore.\nDigimon Adventure 02 Original Story 2003nen -Haru-.\nNella traccia di Cody di questo drama audio, \"Una visita alla tomba\", Cody porta Armadillomon a visitare la tomba di suo padre. I due parlano dei sacrifici fatti da Oikawa e dagli altri. Cody quindi fa una promessa di provare a cominciare a capire perch\u00e9 il male si impossessa di certe persone e di provare a fare il possibile per evitare che ci\u00f2 accada in futuro.\nDigimon Adventure V-Tamer 01.\nDurante una delle battaglie combattute da bambino, Cody e gli altri nuovi Digiprescelti incontrano Parallelmon, che assorbe lui, Kari, Yolei e TK e spedisce inavvertitamente Davis nel mondo di \"V-Tamer 01\". Una volta l\u00ec, Davis incontra Taichi Yagami e Zeromaru, mentre Cody e gli altri cercano di aiutare Davis dall'interno del mostro, ricreando il Digiuovo dei Miracoli. Con il mostro distrutto, Davis ed i suoi amici ritornano alla loro continuity.\nAccoglienza.\nJustin Carter di Twinfinite ha classificato Cody come il decimo miglior Digiprescelto.\nSecondo un sondaggio condotto da Manga Entertainment, Cody \u00e8 risultato il decimo personaggio preferito dagli utenti, posizione condivisa con Yolei."}
{"id": "2061731", "revid": "1543377", "url": "https://it.wikipedia.org/wiki?curid=2061731", "title": "Apomorfia", "text": "Una apomorfia (dal greco \u1f00\u03c0\u03cc, \"da\", nel senso di modificazione, differenziazione, e \u03bc\u03bf\u03c1\u03c6\u03ae, \"forma\"), o carattere derivato, \u00e8 un carattere morfologico nuovo, risultato della modificazione di un carattere \"ancestrale\" nel corso dell'evoluzione.\nL'apomorfia \u00e8 quindi un carattere presente nell'antenato comune pi\u00f9 prossimo quando si considera un clade. Pu\u00f2 indicare un carattere sviluppato anticamente per un gruppo esteso, ma anche una recente mutazione per un gruppo di specie vicine. Inoltre lo stesso carattere pu\u00f2 avere significati diversi: ad esempio, la ali degli insetti sono un'apomorfia per i pterigoti, ma sono invece una plesiomorfia per i lepidotteri. Se un carattere \u00e8 esclusivo di una linea filetica, viene definito autapomorfo."}
{"id": "2061733", "revid": "729019", "url": "https://it.wikipedia.org/wiki?curid=2061733", "title": "Richard Church", "text": "Biografia.\nFormazione.\nFiglio secondogenito del quacchero Matthew Church, un mercante seguace della \"Societ\u00e0 degli Amici\", all'et\u00e0 di sedici anni fugg\u00ec di casa per arruolarsi nell'esercito britannico. Per questa violazione dei principi pacifisti del movimento religioso di cui era seguace fu disconosciuto dai suoi correligionari, ma non dai suoi familiari: il 3 luglio 1800 infatti suo padre gli acquist\u00f2 un brevetto di ufficiale nel 13\u00ba reggimento di fanteria leggera (\"Somerset Light Infantry\") del British Army.\nDurante le guerre napoleoniche.\nNel 1801 fu a Ferrol e in Egitto con Sir Ralph Abercromby. Ritorn\u00f2 in patria dopo la capitolazione francese in Egitto (agosto 1801). Ritorn\u00f2 nel Mediterraneo nell'aprile 1805 con le truppe britanniche spedite in Sicilia nell'ambito della Terza coalizione. Partecip\u00f2 alla spedizione in Calabria e alla vittoriosa Battaglia di Maida (4 luglio 1806); in quest'occasione ricevette un encomio solenne dal generale Stuart. Poco dopo fu promosso capitano dei Cacciatori corsi (\"Royal Corsican Rangers\") alla testa dei quali nell'ottobre 1806 partecip\u00f2 alla presa di Capri. Rimase nel fortino di Anacapri per due anni, fino al 4 ottobre 1808, quando le truppe di Murat attaccarono l'isola; la guarnigione di Church riusc\u00ec a sfuggire alla cattura e a rifugiarsi in Sicilia, dove Church divenne aiuto quartiermastro generale di Sir Henry Bunbury.\nNell'estate 1809 guid\u00f2 lo sbarco a Zante e a Itaca nel corso della spedizione inglese per la conquista delle Isole Ionie, possesso francese dal 1807. Church rimase nelle isole Ionie cinque anni, dedicandosi soprattutto alla formazione di reggimenti composti esclusivamente da greci. Alla guida della \"fanteria leggera greca del Duca di York\", un reggimento di indigeni, nel 1811 conquist\u00f2 l'isola di Santa Maura; in quell'occasione tuttavia venne ferito gravemente al braccio sinistro. Durante la lunga convalescenza si rec\u00f2 a Costantinopoli, ospite dell'ambasciata inglese, dopo aver attraversato a cavallo la Grecia settentrionale, la Tessaglia e la Macedonia. Per alcuni anni la sua principale attivit\u00e0 fu quella di mantenere i contatti con i principali eserciti degli alleati. Nel 1813, a Vienna, conobbe Laval Nugent, il generale austriaco nato anch'egli in Irlanda, la cui amicizia ebbe grande importanza sulla carriera militare di Church in Italia.\nNel Regno delle Due Sicilie.\nNel 1817 Church col permesso del comando supremo dell'esercito inglese, entr\u00f2 al servizio di Ferdinando I delle Due Sicilie col grado di maresciallo di campo e l'ufficio di \"ispettore comandante le truppe estere\". Capitano generale e comandante in capo di Napoli era Laval Nugent. Nell'ottobre 1817 Church ottenne anche il comando della sesta divisione militare, che comprendeva le province di Bari e di Lecce, per combattere il brigantaggio fiorente nelle Puglie, spesso in associazione a societ\u00e0 segrete, come quella di \"Papa Ciro\". A Church furono dati ampi poteri, sulla falsariga di quanto era stato fatto nel periodo napoleonico nei confronti di Manh\u00e8s. L'azione di Church fu dura ma efficace. Commenta Pietro Colletta:\nI brillanti risultati ottenuti da Church nelle Puglie spinsero il governo de' Medici a nominarlo comandante supremo militare in Sicilia al servizio del luogotenente generale (posto equivalente a quello di vicer\u00e9) Diego Naselli. Church e Naselli furono tuttavia travolti dalla rivolta iniziata il 1\u00ba luglio 1820 a Napoli dalla Carboneria e diffusasi in Sicilia dove si fece veicolo di rivendicazioni di tipo autonomistico. Church venne scacciato dalla Sicilia. Il 23 luglio 1820 giunse a Napoli dove venne imprigionato a Castel dell'Ovo; verr\u00e0 liberato nel gennaio 1821 grazie all'intervento diplomatico della Gran Bretagna sul governo costituzionale napoletano. Tornato in patria nel marzo 1821, fu nominato da Giorgio IV cavaliere dell'Ordine del Bagno.\nIn Grecia.\nNel 1827 accett\u00f2 l'incarico di comandante in capo dell'esercito greco. Il periodo trascorso nelle isole Ionie durante il periodo napoleonico e l'esperienza maturata in quel periodo alla guida di corpi formati esclusivamente da greci, gli avevano fatto nascere l'idea di poter aiutare i Greci nella lotta per l'indipendenza. Giunse ad Atene il 15 aprile 1827 e organizz\u00f2 la sfortunata difesa dell'acropoli di Atene assediata dai turchi; con la caduta dell'acropoli, Church si diede alla guerra partigiana nella Grecia occidentale. La sua attivit\u00e0 port\u00f2 nel 1832 a una rettifica, favorevole alla Grecia, della frontiera concordata nel congresso di Londra del 1830. Il 25 agosto 1829 Church si dimise dall'incarico di comandante in capo greco per protesta contro il governo di Giovanni Capodistria. Trascorse tuttavia in Grecia il resto della sua vita. Nel 1854 fu creato generale dell'esercito greco, e mor\u00ec quasi novantenne ad Atene nel 20 marzo 1873 (8 marzo in Calendario giuliano). \u00c8 seppellito nel \"Primo cimitero di Atene\" (\u03a0\u03c1\u03ce\u03c4\u03bf \u039d\u03b5\u03ba\u03c1\u03bf\u03c4\u03b1\u03c6\u03b5\u03af\u03bf \u0391\u03b8\u03b7\u03bd\u03ce\u03bd), nel boschetto di cipressi presso le sponde dell'Ilisso.\nMatrimonio.\nSir Richard Church spos\u00f2 Marie-Anne, figlia di Sir Robert Wilmot, II baronetto di Osmaston in Worthing, il 17 agosto 1826"}
{"id": "2061734", "revid": "1819104", "url": "https://it.wikipedia.org/wiki?curid=2061734", "title": "Ken Ichijouji", "text": " \u00e8 un personaggio immaginario della seconda stagione dell'anime dedicato all'universo di \"Digimon\", \"Digimon Adventure 02\".\nKen \u00e8 l'ultimo membro ad unirsi alla squadra di Digiprescelti di \"Adventure 02\". Il suo Digimon partner \u00e8 Wormmon ed \u00e8 il possessore della Digipietra della Bont\u00e0. Al contrario degli altri bambini prescelti di \"Adventure 02\", Ken vive a Tamachi, zona vicina ad Odaiba. Inizialmente soggiogato dai malvagi panni dell'Imperatore Digimon, Ken, una volta ravvedutosi, prova in tutti i modi ad espiare i suoi atti malvagi e, strada facendo, viene aiutato anche da Davis e dagli altri Digiprescelti.\n\u00c8 doppiato in giapponese da Romi Paku in quasi tutti i media e da Arthur Lounsbery in ' e in italiano da Monica Bertolotti in \"Adventure 02\" e da Federico Viola in '.\nTra Digimon Adventure e Digimon Adventure 02.\nDa bambino, Ken ebbe sempre la sensazione di essere ignorato dai suoi genitori, che rivolgevano tutte le loro attenzioni a suo fratello Osamu, un bambino prodigio. Nonostante lui ed il fratello andassero generalmente d'accordo, Ken soffr\u00ec enormemente il fatto di trovarsi sempre nell'ombra di Osamu.\nKen fu uno dei nuovi Digiprescelti di tutto il mondo ad aiutare la squadra di \"Digimon Adventure\" nella loro battaglia contro Diaboromon. Mesi dopo, mentre si trovava con Osamu nella sua stanza, un Digivice fuoriusc\u00ec improvvisamente dallo schermo del computer di Osamu. Quel Digivice era per Ken, ma nessuno dei due poteva saperlo. Osamu chiuse il Digivice nella propria scrivania, intimando a Ken di non toccarlo e giurando che avrebbe scoperto di cosa si trattasse. Ken, preso da curiosit\u00e0 infantile, tocc\u00f2 per\u00f2 il Digivice e fu catturato dalla luce del computer di Osamu e portato a Digiworld. Una volta l\u00ec, incontr\u00f2 il suo Digimon partner Wormmon ed aiut\u00f2 Ry\u014d Akiyama a combattere Millenniummon. Tuttavia, quando Millenniummon venne sconfitto, il Digimon malvagio estrasse dal suo corpo frammenti di dati sotto forma di Semi delle Tenebre. Ken spinse Ryo lontano dalla traiettoria dei Semi, ma uno di questi lo colp\u00ec, infiltrandosi nella base del suo collo.\nWormmon e Ryo si presero cura del ragazzo per tre settimane, finch\u00e9 questo non si riprese e pot\u00e9 tornare nel mondo reale, dove scopr\u00ec che era ancora lo stesso giorno in cui era partito a causa della differenza dello scorrere del tempo tra i due mondi. Osamu rimprover\u00f2 duramente Ken per aver tradito la sua fiducia ed aver toccato il Digivice; in seguito a questo, Ken si ritrov\u00f2 ad odiare profondamente il fratello e a desiderare che questo scomparisse. Poco tempo dopo, Osamu mor\u00ec, travolto da una macchina in corsa. Ken si sent\u00ec tremendamente in colpa per la morte del fratello in seguito al suo desiderio, che in qualche modo era stato esaudito.\nPoco tempo dopo la morte di Osamu, una e-mail ricevuta da un individuo misterioso (Yukio Oikawa, come rivela lui stesso a Ken) gli suggerisce di usare il Digivice per rifuggire la sua colpa. Ken segue il suo suggerimento e viene trasportato nel Mare Oscuro di Dragomon. Il suo Digivice, immerso nel Mare Oscuro, si trasforma in una versione oscura del Digivice D-3 e Ken inizia ad assumere diversi aspetti di Osamu come conseguenza della crescita del Seme delle Tenebre all'interno del suo corpo. Da allora, Ken diviene un genio, eccellendo in qualsiasi cosa, dallo sport ai giochi d'intelligenza come gli scacchi o il judo, diventando facilmente il giocatore pi\u00f9 forte della squadra di calcio della Tamachi, in cui detiene il record per il numero di reti segnate in una sola stagione: quarantacinque. Tuttavia, mentre il Seme delle Tenebre porta avanti il suo lavoro, Ken diviene velocemente apatico nei confronti della societ\u00e0, vedendo ogni individuo che lo circonda come una patetica seccatura, compresa la sua famiglia. E cos\u00ec, Ken espande le sue mire al mondo che una volta lo aveva messo a dura prova: Digiworld.\nDigimon Adventure 02.\nKen ritorna a Digiworld e, tramite le sottili ed invisibili manipolazioni di Arakenimon, assume i panni dell'Imperatore Digimon e si impadronisce dei Digimon usando gli Anelli del Male, congegni molto simili agli Ingranaggi Neri che Devimon usava sull'Isola di File, con i quali schiavizza un grande numero di Digimon. Gli Anelli del Male rendono i Digimon completamente obbedienti all'Imperatore e sono riconoscibili per gli occhi rossi che contraddistinguono i Digimon schiavizzati. Ken spesso li usa per divertimento, facendo ad esempio combattere due di loro in un'arena simile al Colosseo o tenendoli intrappolati in sofisticati sistemi di gabbie.\nKen fa la sua prima apparizione (come s\u00e9 stesso) durante un servizio di un telegiornale dedicato alla sua vittoria in una gara tra programmatori di computer. Le notizie riportano anche diversi riconoscimenti conferitigli in passato in discipline come gli scacchi, nel judo e nel calcio. Nella versione giapponese originale, viene specificato che, se Ken si fosse trasferito negli Stati Uniti, sarebbe stato in grado di andare in qualsiasi universit\u00e0 grazie alla sua intelligenza, bench\u00e9 frequenti solo la quinta elementare.\nNei panni dell'Imperatore, Ken affronta molte battaglie contro i nuovi Digiprescelti a causa della sua decisione di governare Digiworld con il pugno d'acciaio. Gli Obelischi di Controllo di Ken impediscono ai Digimon di digievolvere naturalmente, ma i Digimon di Davis, Yolei e Cody riescono ad armordigievolvere per sconfiggere i Digimon schiavizzati dall'Anello del Male. Successivamente, anche i Digimon di TK e Kari scoprono di poter armordigievolvere e i due ragazzi si uniscono di diritto ai nuovi Digiprescelti. Durante una battaglia, i ragazzi capiscono che gli Obelischi di Controllo manovrano i Digimon in schiavit\u00f9 ed iniziano a distruggere anche quelli.\nInfine, durante una partita di calcio nel mondo reale, Davis infortuna la caviglia destra di Ken in un tentativo di impedirgli di segnare. Durante il loro successivo scontro a Digiworld, Davis nota la ferita sulla gamba dell'Imperatore e Ken si rivela. Di conseguenza, Ken abbandona il mondo reale e decide di vivere a Digiworld, assumendo l'identit\u00e0 dell'Imperatore Digimon permanentemente. Durante questo periodo, crea le Spirali del Male per controllare anche i Digimon di livello evoluto ed alcuni Digimon di livello campione come l'Agumon di Tai (che viene costretto da Ken a digievolvere prima in SkullGreymon e poi in MetalGreymon). I suoi genitori, senza notizie su dove possa essere andato il figlio, sono disperati e fanno diverse apparizioni in televisione per provare a trovare Ken.\nQuando la sua creazione, Kimeramon, si ribella al suo volere e viene susseguentemente distrutta da Magnamon con l'aiuto di Wormmon nell'episodio \"Il coraggio di Wormmon\", Ken non riesce a credere di aver perso tutto. Ken inizia a farneticare di resettare Digiworld, continuando a credere si tratti solo di un programma per computer. Quando i Digiprescelti gli spiegano che \u00e8 un posto reale e che i Digimon sono creature viventi, Ken, dopo aver ricordato di avere visto i loro Digimon alla partita di calcio contro Davis, va in crisi, rendendosi conto della crudelt\u00e0 inflitta da lui, e la successiva morte di Wormmon gli riporta alla mente anche la morte di Osamu. Distrutto, Ken barcollando torna a casa; non prima, per\u00f2, di aver ricevuto la sua Digipietra della Bont\u00e0 (\u512a\u3057\u3055\u306e\u7d0b\u7ae0 \"Yasashisa no Monsh\u014d\").\nKen dorme per giorni, caduto in uno pseudo-coma, dove ricordi di suo fratello, del Digivice e del suo primo viaggio a Digiworld gli ritornano in mente. Quando si sveglia, Ken \u00e8 preda di un'amnesia e non riesce a riconoscere i suoi genitori. Ken torna a Digiworld dove, alla Citt\u00e0 della Rinascita, si riunisce a Leafmon, la forma primaria di Wormmon. Da allora, Ken giura di espiare i vergognosi peccati commessi come Imperatore Digimon. Quando compie il giuramento, viene a sapere che \u00e8 stato usato per tutto il tempo da Arakenimon, quando il Digimon penetra a casa di Ken e preleva tutti i dati riguardanti gli Obelischi di Controllo dal computer del ragazzo. Con Stingmon (forma campione di Wormmon), Ken inizia lo scoraggiante compito di distruggere tutti gli Obelischi eretti da lui stesso.\nInizialmente, dopo essere venuto a conoscenza che Ken \u00e8 tornato e si sta comportando assennatamente, Davis vuole convincere Ken ad unirsi alla squadra, ma nessuno degli altri Digiprescelti approva l'idea, Cody in particolare. Gli altri ragazzi, infatti, si convincono che Ken sia ancora malvagio quando il ragazzo ordina a Stingmon di distruggere un Thunderballmon nel villaggio in cui si trova l'asilo. I Digiprescelti credono che Thunderballmon sia un vero Digimon, ma in realt\u00e0 questo era stato creato da Arakenimon modificando un Obelisco di Controllo. Quando i ragazzi vengono a sapere della cosa nella battaglia successiva, iniziano anche loro ad accettare Ken.\nKen diventa ufficialmente un membro della squadra poco dopo che ExVeemon e Stingmon DNAdigievolvono in Paildramon per sconfiggere un'altra delle creazioni di Arakenimon. Nonostante si unisca alla squadra, Ken si sente a disagio nei confronti degli altri, Cody in particolare, a cui ancora non va a genio per i suoi errori passati. Tuttavia, Ken aiuta in tutte le battaglie contro Arakenimon, Mummymon e BlackWarGreymon.\nQuando in tutto il mondo appaiono dei Digimon il giorno di Natale, Ken e Wormmon vanno a Citt\u00e0 del Messico con Matt e Gabumon per aiutare Chichos e Gotsumon a radunare i Digimon selvaggi che si trovano l\u00ec. Successivamente, quella stessa notte, quando Ken torna a casa sogna della sua prima volta a Digiworld e del Seme delle Tenebre. Il giorno dopo Demon e le sue Armate di Demon iniziano ad apparire a Tokyo, causando caos mentre sono alla ricerca di Ken e del Seme delle Tenebre. Tuttavia, Arakenimon riesce a convincere Ken ad andare con lei, usando i bambini da lei \"rapiti\" per motivarlo.\nUna volta all'interno del suo camion, Ken incontra Oikawa, l'uomo che Ken aveva visto al funerale di Osamu anni prima, che gli rivela la vera natura del Seme delle Tenebre. Oikawa lega le mani di Ken con la sua sciarpa e scannerizza i dati del Seme delle Tenebre dal suo collo. Quindi, copia questi dati negli altri bambini, tutti l\u00ec di loro spontanea volont\u00e0. Davis, Veemon e Wormmon saltano sul camion e, quando Demon attacca, liberano Ken. Dopo gli eventi che culminano con il bando di Demon dal mondo reale e con la fuga di Oikawa, Ken finalmente presenta Wormmon ai suoi sconvolti genitori. Il giorno seguente, ora consapevole di cosa stia succedendo, il padre di Ken \u00e8 felice di aiutare il figlio ed i suoi amici a cercare Oikawa, che \u00e8 un suo vecchio collega di lavoro.\nIl 30 dicembre, Ken e gli altri Digiprescelti (con Matt, Izzy e Joe) si trovano ad Hikarigaoka, aspettando l'arrivo dei bambini infetti dal Seme delle Tenebre. Quando si trovano tutti l\u00ec, Oikawa li raggiunge ed inizia il processo, usando i Semi, per convertire le energie dei bambini in energia che lui pu\u00f2 usare per entrare a Digiworld. Ken chiede di sapere perch\u00e9 \u00e8 stato lui il prescelto per diventare l'Imperatore Digimon e a cosa servano veramente gli Obelischi di Controllo. Oikawa spiega con gioia le sue ragioni e poi apre il portale per Digiworld. I Digiprescelti di \"Adventure 02\" lo seguono, ma scoprono di non essere andati per niente a Digiworld, bens\u00ec in un'altra dimensione alquanto bizzarra. A questo punto il fantasma di Myotismon, un nemico dei Digiprescelti originali, si rivela essere la causa scatenante di tutti gli eventi di \"Adventure 02\". Il Digimon spiega di come entr\u00f2 nel corpo di Oikawa poco dopo la sua sconfitta e di come lo us\u00f2 come tramite per riuscire nella sua vendetta. Abbandona, quindi, il corpo di Oikawa ed utilizza il potere dei Semi delle Tenebre per digievolvere in MaloMyotismon, la sua forma di livello mega pi\u00f9 potente.\nIl nemico inganna i ragazzi grazie a delle illusioni che mostrano i loro pi\u00f9 grandi desideri. Per Ken, in qualche livello del suo subconscio, il desiderio \u00e8 di vedere se stesso punito per i suoi crimini come Imperatore Digimon e di avere indietro suo fratello Osamu. Un'illusione di Osamu dice a Ken che ha gi\u00e0 sofferto abbastanza ed \u00e8 ora di lasciarsi tutto alle spalle. Ken non capisce, ma Wormmon gli rivela che \u00e8 tutto un'illusione. Rendendosi conto di non poter cambiare il passato ma di poter aiutare il futuro, furioso per essere stato manipolato nuovamente, Ken si libera della sua colpa, urlando di non essere pi\u00f9 l'Imperatore Digimon e che \u00e8 stato punito abbastanza. E con questi pensieri, Ken aiuta nella battaglia finale contro MaloMyotismon.\nNell'anno 2027, Ken diviene un agente di polizia, con al suo fianco Stingmon. Sposa Yolei ed ha tre figli, una bambina con un Poromon, un bambino con un Minomon ed un bambino pi\u00f9 piccolo con un Leafmon.\nMichi e no Armor Shinka.\nQuando Davis prova ad assumere il look dell'Imperatore Digimon, Ken prova a parlargli invano. Il ragazzo riesce ad ottenere il Digiuovo della Bont\u00e0 e permette a Wormmon di armordigievolvere Pucchiemon per fermare Davis dal maltrattare con riluttanza Veemon pur di entrare nel personaggio.\nDigimon Adventure 02 Original Story 2003nen -Haru-.\nNella traccia di Ken di questo drama audio, \"Luce del sole in primavera\", Ken ricorda suo fratello, gli errori commessi in passato e di quanto ora sia felice e grato.\nDiaboromon Strikes Back!\nTre anni dopo gli eventi di \"Our War Game!\", il malvagio Diaboromon riprende il suo regno del terrore su Internet: moltissimi Kuramon stanno bioemergendo via e-mail. Cos\u00ec, quando Tai, Matt ed i loro Digimon si recano nel cyberspazio per combattere nuovamente Diaboromon, gli altri si impegnano a rintracciare i Kuramon. Ken e Davis ne trovano uno che \u00e8 stato preso da una bambina, la quale non vuole saperne di lasciarlo. Tuttavia, grazie a Veemon e Wormmon che distraggono la bambina, lo recuperano e lo spediscono ad Izzy affinch\u00e9 possa analizzarlo. Quando Davis viene a sapere che Kari, TK ed i loro Digimon sono andati ad aiutare i rispettivi fratelli maggiori ed Omnimon, il ragazzo chiede di andare a sua volta. Tuttavia, il suo bisogno di entrare in azione fa parte del piano di vendetta di Diaboromon - l'intero sciame di Kuramon emerge dal Digivarco aperto da Yolei prima di recarsi alla Baia di Tokyo per fondersi in Armageddemon. Dopo che Imperialdramon Paladin Mode riesce a sconfiggere il mostro, i Digiprescelti usano i loro Digivice - mentre gli spettatori i loro telefoni cellulari - per catturare i Kuramon. Una volta terminato il lavoro, Ken sembra molto provato, tanto che nella sigla di chiusura lo si vede dormire appoggiato ad una cassa insieme a Wormmon, Davis e Veemon.\nAccoglienza.\nLaura Thornton di CBR ha classificato Ken e Wormmon come la migliore coppia della serie \"Adventure 02\". Kirsten Murray dello stesso sito ha classificato l'Imperatore Digimon come il secondo migliore antagonista di tutto il franchise. Amanda Mullen ha classificato Ken come il secondo migliore personaggio redento della serie. Justin Carter di Twinfinite ha classificato Ken come il sesto miglior Digiprescelto. Secondo WatchMojo, l'Imperatore Digimon \u00e8 il secondo migliore antagonista del franchise.\nSecondo un sondaggio condotto da Manga Entertainment, Ken \u00e8 risultato il quinto personaggio preferito dagli utenti, ottenendo l'8% delle preferenze, posizione e percentuale condivise con Sora e Izzy.\nCollegamenti esterni.\n "}
{"id": "2061735", "revid": "1819104", "url": "https://it.wikipedia.org/wiki?curid=2061735", "title": "Kari Kamiya", "text": " \u00e8 un personaggio immaginario delle prime due stagioni dell'anime dedicato all'universo di \"Digimon\", \"Digimon Adventure\" e \"Digimon Adventure 02\". Il suo nome originale giapponese, \"Hikari\", significa \"Luce\" ed infatti Kari possiede la Digipietra della Luce e il Digiuovo della Luce.\nIl suo Digimon partner \u00e8 Gatomon e la ragazza \u00e8 la sorella minore di Tai. Kari, per natura, \u00e8 gentile e pura di cuore, ricercando sempre la parte migliore delle persone ed evitando di combattere quando \u00e8 possibile. Tuttavia, si rivela essere una ragazza molto seria, soprattutto in situazioni difficili o comunque di pericolo, e serba dentro di s\u00e9 un lato oscuro che i suoi nemici tendono a sfruttare. Kari, all'inizio di \"Adventure\", ha otto anni e frequenta la seconda elementare.\n\u00c8 doppiata in giapponese da Kae Araki in quasi tutti i media, da Mao Ichimichi in \"Digimon Adventure tri.\" e ', e da Misaki Watada in ' e in italiano da Ilaria Latini in quasi tutti i media e da Veronica Cuscusa in \"\".\nPreludio a \"Digimon Adventure\".\nNella prima serie Kari \u00e8 studentessa di seconda elementare, come TK Takaishi.\nKari e Tai originariamente vivevano a Hikarigaoka quando erano piccoli. I due un giorno trovano un Botamon, accudendolo e facendolo crescere in un Koromon. Si tratta del primo incontro con i Digimon per entrambi. Quando Parrotmon attacca la citt\u00e0, Koromon, nel frattempo digievoluto Agumon, digievolve poi in Greymon ed inizia a combattere contro l'invasore per proteggere Tai e Kari. La distruzione causata dallo scontro tra i due Digimon fu etichettata come un attacco terroristico e la famiglia Kamiya si trasfer\u00ec da Hikarigaoka ad Odaiba. L'essere testimoni di quell'evento sarebbe stata in futuro la ragione per cui Kari e Tai sarebbero stati coinvolti nella loro prima avventura a Digiworld.\nDurante l'episodio di \"Adventure\" \"Kari in pericolo\", Tai rivela che Kari da piccola aveva sofferto di polmonite e che era quasi morta. Il ragazzo quindi ricorda un incidente capitato quando lei era malata, in cui lui, credendo che la sorella si sentisse meglio, l'aveva portata fuori a giocare, tenendola d'occhio mentre giocava a pallone. La bambina poco dopo era svenuta quando Tai le aveva passato il pallone; Kari rimase in ospedale per settimane e fu sul punto di morire. Inutile dire che la madre dei due si arrabbi\u00f2 molto con Tai, schiaffeggiandolo per la sciocchezza combinata. Tai si aspettava che quando Kari sarebbe tornata dall'ospedale lo avrebbe odiato, non volendo pi\u00f9 parlargli o giocare con lui di nuovo. Tuttavia, quando Kari torn\u00f2 a casa, chiese immediatamente scusa a Tai per non aver colpito bene la palla, dicendogli che avrebbe capito se lui non avesse voluto giocare mai pi\u00f9 con lei (nella versione giapponese, invece, Kari gli chiede scusa per averlo disturbato e per averlo fatto preoccupare). L'incidente, ed i successivi commenti di Kari, fecero sentire Tai molto in colpa; si spiega cos\u00ec l'atteggiamento di Tai assunto nell'episodio, improvvisamente iperprotettivo, arrivando anche a mettere le mani addosso a Izzy.\n\"Digimon Adventure\".\nA differenza dei sette Digiprescelti originali, Kari non era presente al campo estivo: la ragazza si trovava infatti a casa con l'influenza. Incontra comunque Tai al suo ritorno da Digiworld: nel mondo reale, infatti, \u00e8 ancora il 1\u00ba agosto 1999 e sono trascorsi pochi minuti dalla partenza del fratello per il campo. Kari dimostra di conoscere gi\u00e0 Agumon e di possedere un Digivice (all'insaputa di tutti, tranne che del pubblico): Tai \u00e8 costretto a ripartire quando scopre che l'equilibrio del mondo digitale \u00e8 precario e che i suoi amici hanno bisogno del suo aiuto.\nI due si incontrano di nuovo il giorno seguente, quando Tai e i suoi amici tornano nel mondo reale per inseguire Myotismon, giunto in Giappone con il suo esercito per trovare l'ottavo bambino prescelto ed eliminarlo. Sia i ragazzi che il Digimon vampiro sono alla ricerca dell'ottavo Digivice: Gatomon, un servo di Myotismon, \u00e8 la prima a sospettare che Kari possa essere l'ultimo Digiprescelto quando lei la riconosce come un Dgimon. Gatomon, inizialmente decisa ad attaccare la bambina per fugare ogni dubbio, non mette in pratica il piano ritenendosi confusa.\nCon l'aiuto di Wizardmon, Gatomon scopre che Kari \u00e8 l'ottavo bambino prescelto e che lei stessa \u00e8 il suo Digimon partner: si spiegano cos\u00ec i suoi ricordi che la vedevano, perennemente, alla ricerca di qualcuno. Quando a Myotismon giunge la notizia che Gatomon ha un partner umano, egli la cattura usandola per identificare i bambini di Odaiba ma \u00e8 Kari a rivelarsi spontaneamente, per far cessare le atrocit\u00e0 commesse dai seguaci del Digimon malvagio. Myotismon si prepara ad eliminare Kari e Gatomon, ma viene raggiunto dal resto del gruppo ingaggiando una battaglia: nel corso del combattimento, Wizardmon consegna alla ragazza la Digipietra della Luce (\u5149\u306e\u7d0b\u7ae0 \"Hikari no Monsh\u014d\") e si sacrifica per salvarla dall'attacco mortale del nemico. Triste per la scomparsa di Wizardmon, Kari piange invocando il potere della sua Digipietra: recuperato il Digivice, riesce a far compiere a Gatomon la superdigievoluzione in Angewomon che elimina Myotismon con la sua Freccia Sacra. L'Evil Digimon riesce per\u00f2 a risorgere, nelle sembianze di VenomMyotismon: Angewomon e Angemon lo trattengono brevemente, per poi lanciare le frecce di Luce e Speranza contro Tai e Matt. Ci\u00f2 innesca la digievoluzione di Agumon e Gabumon al livello mega, rispettivamente in WarGreymon e MetalGarurumon. Agumon riceve il potere della megadigievoluzione dalla freccia della luce di Angewomon, Gabumon dalla freccia della speranza di Angemon. combinando i loro attacchi con quelli degli altri Digimon protagonisti, i due riescono a distruggere definitivamente VenomMyotismon.\nKari entra a Digiworld per la prima volta insieme ai sette Digiprescelti originali, nel tentativo di riportare la pace in questo mondo. In questo periodo, viene a contatto con uno strano spirito con il quale pu\u00f2 comunicare: durante il litigio tra Tai e Matt, lo spirito si impossessa di lei e pone fine allo scontro. Un'altra possessione si verifica nella citt\u00e0 sotterranea di Machinedramon, permettendole di liberare i Numemon dalla schiavit\u00f9 di WaruMonzaemon. In precedenza, era stata colta da un malore e la situazione aveva preoccupato Tai.\nNello scontro finale con Piedmon, Kari, TK e Patamon sono gli unici a non venire colpiti dal suo incantesimo (Mimi e Palmon non erano con il gruppo al momento della battaglia, e sono anch'esse escluse dal conteggio) e cercando di scappare con una corda. Quando Piedmon taglia la corda e i due bambini cadono nel vuoto, confessa di avere paura dando a TK la forza di far compiere ad Angemon la superdigievoluzione in MagnaAngemon che sconfigge l'ultimo padrone delle Tenebre.\n\"Our War Game!\".\nMentre Tai e Izzy si trovano a casa del primo per combattere Diaboromon, Kari \u00e8 alla festa di compleanno di un'amica. Tai le telefona due volte per chiederle aiuto, ma la sorella replica dicendo che non pu\u00f2 lasciare la festa poich\u00e9 sarebbe stato un gesto scortese verso i suoi amici: alla festa sarebbe inoltre arrivato un mago e lei si \u00e8 gi\u00e0 offerta di partecipare al suo trucco del corpo tagliato a met\u00e0. Tai le risponde con astio, dicendole di fare in modo che \u00abla met\u00e0 con i piedi corra a casa il pi\u00f9 velocemente possibile\u00bb.\nNel maggio 2000, Kari torna nel mondo digitale e rilascia il potere della sua Digipietra per liberare i Digimon Supremi: la conseguenza \u00e8 l'impossibilit\u00e0 per Gatomon di superdigievolvere Angewomon.\n\"Digimon Adventure 02\".\nKari \u00e8 cresciuta sotto diversi punti di vista durante i due anni e mezzo/tre anni che separano \"Adventure\" e \"Adventure 02\"; la ragazza \u00e8 diventata pi\u00f9 matura, spensierata e coraggiosa. Fisicamente, Kari \u00e8 diventata pi\u00f9 alta e ha rimpiazzato il fischietto sempre al suo collo in \"Adventure\" con una fotocamera digitale (la ragazza aveva regalato il suo fischietto a Gatomon quando aveva lasciato Digiworld la prima volta). Kari si diverte a fare foto e le piace fare scherzi terra terra e prendere in giro i suoi amici. Quando i Digiprescelti si recano a Digiworld, i loro abiti cambiano; mentre Davis, Yolei e Cody cambiano completamente i loro abiti, TK e Kari cambiano solo le scarpe, anche se Kari indossa anche un paio di guanti rosa senza dita. Poich\u00e9 Davis - nuovo Digiprescelto e leader - ha una cotta per lei, Kari lo prende spesso in giro flirtando con TK. TK e Kari hanno un rapporto molto speciale, creato non solo dalle loro precedenti avventure a Digiworld, ma anche dal corso degli eventi quando lui percepisce i sentimenti della ragazza mentre si trovano nel Mondo delle Tenebre. Kari sembra piacere sia a TK che a Davis, ma la ragazza non rivela mai i suoi veri sentimenti; Davis spesso diviene geloso, cosa che a volte rende Kari frustrata, altre volte la fa ridacchiare o ridere a crepapelle.\nMentre i Digiprescelti sono alla ricerca dell'Anello Sacro di Gatomon, Kari, Yolei e Ken (l'ex Imperatore Digimon, divenuto poi un Digiprescelto) arrivano in qualche modo nel Mondo delle Tenebre e alla fine al Mare Oscuro di Dragomon, dove Kari inizia a perdere la calma a causa della sua precedente visita. Lei e Ken non riescono a resistere al richiamo del Mare Oscuro. Inoltre, un Blossomon inviato da Arakenimon approfitta di questa difficile situazione. Le parole di Yolei ed un suo schiaffo riportano Kari alla normalit\u00e0. Tuttavia, questa esperienza, che ha stretto molto il legame tra le due ragazze, conferisce ad Aquilamon e Gatomon il potere di DNAdigievolvere Silphymon; permette inoltre a Kari di aiutare Ken, ancora in crisi.\nDurante il periodo di Natale, Kari, Izzy ed i loro Digimon vengono spediti ad Hong Kong per aiutare i Digiprescelti asiatici, dove tutti e tre i Fratelli Hoi si prendono velocemente una cotta per lei. Dopo aver rispedito tutti i Digimon a Digiworld e aver distrutto tutti gli Obelischi di Controllo, Kari e gli altri Digiprescelti devono affrontare la minaccia di Yukio Oikawa. L'uomo rapisce Ken ed impianta il Seme delle Tenebre, appena estratto dal corpo del Digiprescelto, in altri bambini. Kari e gli altri Digiprescelti non capiscono fino alla fine che Oikawa era controllato dallo spirito disincarnato di Myotismon.\nDopo aver raccolti i Semi delle Tenebre, Myotismon emerge dal corpo di Oikawa, divenendo MaloMyotismon. Dopo l'inizio del combattimento, MaloMyotismon crea un mondo fatto di illusioni; ogni Digiprescelto \u00e8 soggetto ai suoi veri desideri e voleri. Il desiderio di Kari \u00e8 quello di vedere esseri umani e Digimon vivere fianco a fianco, creando un unico mondo migliore per tutti. Gatomon e Raidramon la liberano dall'illusione, ricordandole che non importa quanto sia bello ci\u00f2 che vede, in realt\u00e0 le cose non stanno (ancora) cos\u00ec. Quindi la ragazza si riunisce agli altri Digiprescelti, tutti in procinto di liberarsi dall'illusione. Kari quindi usa il potere della Dimensione da Sogno, desiderando che Gatomon divenga pi\u00f9 forte; il Digimon digievolve Angewomon e Nefertimon, DNAdigievolvendo poi con Aquilamon per formare Silphymon, con le tre forme che appaiono allo stesso tempo. Alla fine del combattimento, Kari vede uno dei suoi sogni divenire realt\u00e0. Sia il mondo reale che quello digitale vivono ora in pace, insieme.\nNell'anno 2027 (25 anni dopo) Kari \u00e8 diventata una maestra d'asilo, esattamente come desiderava, ed ha un figlio, che ha un Salamon come Digimon partner.\n\"Hurricane Touchdown/Supreme Evolution! The Golden Digimentals\".\nQuando TK e Kari visitano Mimi a New York, incontrano Willis, Terriermon e Wendigomon, con quest'ultimo che perseguita Willis e causa molti danni durante il combattimento che ne consegue. Kari e TK decidono di aiutare Willis, prima mandando una mail agli altri nuovi Digiprescelti, che partono per l'America, poi salendo su un treno per il Colorado, ma il loro treno viene bloccato da Wendigomon, cos\u00ec che i due sono costretti a proseguire a piedi. Kari e TK riescono a raggiungere gli altri durante il combattimento con Kerpymon. Angewomon e Angemon digievolvono nelle loro forme di livello mega, Magnadramon e Seraphimon, per rilasciare il potere delle Digiuova d'Oro per permettere a Veemon e Terriermon di armordigievolvere Magnamon e Rapidmon.\n\"Diaboromon Strikes Back!\".\nTre anni dopo gli eventi di \"Our War Game!\", il malvagio Diaboromon ripristina il suo regno del terrore su Internet. I Kuramon iniziano ad emergere nel mondo reale tramite e-mail e televisioni, cos\u00ec, mentre Tai, Matt ed i loro Digimon si avventurano nel cyberspazio per combattere Diaboromon ancora una volta, gli altri si occupano di rintracciare i Kuramon. Kari e Yolei sono le prime a trovarne uno e lo catturano, spedendolo poi a Izzy affinch\u00e9 possa esaminarlo. Quando Omnimon non riesce a combattere ad armi pari con Diaboromon a causa dei Kuramon, Kari, TK ed i loro Digimon vanno ad aiutare i loro fratelli maggiori. Quando la battaglia si sposta nel mondo reale, Kari \u00e8 costretta ad assistere alla battaglia tra Imperialdramon e Armageddemon.\n\"Michi e no Armor Shinka\".\nKari viene rapita da Boltmon, insieme a Mimi e Sora. Quando Pukumon fa la sua apparizione insieme ad un Obelisco di Controllo, Joe si scontra con Digiuovo della Conoscenza, permette a Gatomon di armordigievolvere Butterflymon.\n\"Digimon Adventure 02 Original Story 2003nen -Haru-\".\nNella traccia di Kari di questo drama audio, \"Il corso introduttivo di Kari sui partner\", Kari ha iniziato a registrare un video per una classe, insegnando ai nuovi Digiprescelti come comportarsi per essere buoni partner per i propri Digimon. La ragazza parla anche di alcune sue esperienze con Gatomon e di Digiworld. Quasi alla fine della traccia, si scopre che la sorella di Davis, Jun, il nonno di Cody, cos\u00ec come entrambe le sorelle maggiori di Yolei ed i fratelli di Joe, sono tutti diventati Digiprescelti ed hanno bisogno di assistenza a Digiworld. Kari e gli altri quindi si muovono per aiutare i nuovi Digiprescelti nelle loro avventure. Viene successivamente rivelato che il video di Kari in futuro sarebbe stato \"sorprendentemente utile\".\n\"Digimon Adventure tri.\".\nTre anni dopo la morte di Malomyotismon, Kari ha 14 anni e frequenta la terza media. Dopo la comparsa di un Kuwagamon, durante una partita di calcio di suo fratello Tai, viene arruolata insieme agli altri Digiprescelti dai servizi segreti per difendere la citt\u00e0 dai Digimon infatti. \u00c8 rimasta molto amica di T.K e ha un ottimo rapporto con suo fratello, il quale per\u00f2 si mostra non poco geloso nei confronti delle molte attenzioni che la sorella riscuote tra i compagni di classe.\n\"Digimon Adventure V-Tamer 01\".\nDurante una delle battaglie combattute da bambina, Kari e gli altri nuovi Digiprescelti incontrano Parallelmon, che assorbe lei, Yolei, Cody e TK e spedisce inavvertitamente Davis nel mondo di V-Tamer 01. Una volta l\u00ec, Davis incontra Taichi Yagami e Zeromaru, mentre Kari e gli altri cercano di aiutare Davis dall'interno del mostro, ricreando il Digiuovo dei Miracoli. Con il mostro distrutto dall'intervento di Magnamon, Davis ed i suoi amici ritornano alla loro continuity.\nPoteri e abilit\u00e0.\nKari sembra dotata di poteri che travalicano quelli di un normale essere umano, e che la pongono ad un livello superiore rispetto agli altri bambini prescelti. Dotata di una sorta di empatia, che le permette di percepire il mondo digitale ad un livello apparentemente superiore, ha ospitato pi\u00f9 volte nel suo corpo un misterioso spirito che, in Digimon Adventure Tri., viene rivelato chiamarsi Homeostasis, e di essere l'entit\u00e0 che regola l'intera esistenza di Digiworld.\nIn quanto prescelta della luce, il suo potere \u00e8 il pi\u00f9 dannoso per la maggior parte dei digimon malvagi, mentre all'opposto pu\u00f2 infondere una grande energia tanto a Gatomon quanto a tutti gli altri digimon, permettendo loro di evolversi anche nelle situazioni in cui non ne sarebbero capaci. Tuttavia, sempre in Digimon Adventure Tri., questo potere si rivela essere una lama a doppio taglio, poich\u00e9 nella grande empatia che lega Kari al mondo digitale risiede anche la sua pi\u00f9 pericolosa debolezza; infatti, in occasione dell'apparente morte di Tai a seguito dello scontro con Alphamon e Raguelmon, lo shock si rivela tale da permettere all'energia malefica di Gennai di corromperla, costringendo Gatomon a digievolvere in Ophanimon Fallen Mode e a scagliarsi contro la Terra per ordine della sua stessa padrona.\nCharacter song.\nKari dispone di tre \"image song\", \"Holy Light\" (\"Luce sacra\"), \"Yasashii Ame\" (\"Pioggia leggera\") e \"Reflection\" (\"Riflessione\" o \"Riflesso\"), cos\u00ec come una quarta, cantata con Gatomon (Yuka Tokumitsu), chiamata \"Shining Star\" (\"Stella splendente\"). In \"Digimon Adventure Tri\". ne possiede una quarta intitolata \"Ring\".\nAccoglienza.\nJustin Carter di Twinfinite ha classificato Kari come il settimo miglior Digiprescelto.\nSecondo un sondaggio condotto da Manga Entertainment, Kari \u00e8 risultata il sesto personaggio preferito dagli utenti, ottenendo il 7% delle preferenze."}
{"id": "2061737", "revid": "384895", "url": "https://it.wikipedia.org/wiki?curid=2061737", "title": "Specie di Lathyrus", "text": "Elenco delle specie di \"Lathyrus\":"}
{"id": "2061738", "revid": "124020720", "url": "https://it.wikipedia.org/wiki?curid=2061738", "title": "Maria Antonietta - La solitudine di una regina", "text": " \"Maria Antonietta - La solitudine di una regina\" \u00e8 una biografia scritta dalla storica inglese Antonia Fraser, pubblicata per la prima volta nel 2002. Della stessa autrice anche un'altra biografia: \"Maria Stuarda - La tragedia di una regina\" (1969).\nContenuto.\nMaria Antonietta non \u00e8 stata solo una delle figure-chiave della rivoluzione francese, della quale viene a turno considerata vittima o causa, ma anche e soprattutto una donna: Antonia Fraser rilegge la vita della regina proprio sotto questo aspetto, analizzando il contesto della sua formazione e il mondo in cui si muoveva. Il saggio traccia un profilo in evoluzione, nel quale, proprio a partire dai primi giorni della rivoluzione, si affaccia lentamente la consapevolezza del proprio ruolo.\nTesti simili.\nAltre autorevoli biografie sulla regina di Francia e Navarra sono:"}
{"id": "2061748", "revid": "400694", "url": "https://it.wikipedia.org/wiki?curid=2061748", "title": "Nidaros", "text": "Nidaros, (\"foce del fiume Nid\"), \u00e8 il nome medioevale della citt\u00e0 norvegese di Trondheim.\nStoria.\nFu sede di una arcidiocesi cattolica, poi soppressa dopo la riforme quando la citt\u00e0 divenne centro della cultura luterana norvegese."}
{"id": "2061750", "revid": "321121", "url": "https://it.wikipedia.org/wiki?curid=2061750", "title": "Duch guillot", "text": ""}
{"id": "2061754", "revid": "380654", "url": "https://it.wikipedia.org/wiki?curid=2061754", "title": "Hanna R. Hall", "text": "Biografia.\nNata e cresciuta a Denver, nel Colorado, ha frequentato la \"Colorado Rocky Mountain School\", diplomandosi nel 2004. Il suo esordio nel mondo del cinema avviene nel 1994 nel famoso \"Forrest Gump\" in cui interpreta Jenny da bambina. Compare nel 1999 nel film diretto da Sofia Coppola: \"Il giardino delle vergini suicide\", nel ruolo della figlia pi\u00f9 piccola dei Lisbon, Cecilia, che si toglie la vita gettandosi sulle punte acuminate di una ringhiera di ferro. In questo film ha recitato in coppia con Kirsten Dunst."}
{"id": "2061760", "revid": "1318658", "url": "https://it.wikipedia.org/wiki?curid=2061760", "title": "Jaume Duch Guillot", "text": "Funzioni.\nIn qualit\u00e0 di portavoce del Parlamento europeo, Duch Guillot risponde alle domande dei media, vale a dire attraverso i corrispondenti accreditati a Bruxelles, su argomenti riguardanti il Parlamento Europeo come istituzione. In questa veste presiede regolarmente le conferenze stampa sulle attivit\u00e0 delle riunioni plenarie del Parlamento e sostiene il presidente del Parlamento Europeo nei suoi rapporti con i media in differenti occasioni.\nDuch Guillot \u00e8 inoltre responsabile della direzione dei media, nell'ambito della direzione generale della comunicazione del parlamento, compreso il servizio stampa, l'unit\u00e0 di web comunicazione, il servizio audiovisivo e EuroparlTV, la televisione sul web del Parlamento.\nCarriera.\nPrima di diventare portavoce e direttore dei media, Duch Guillot era a capo dell'unit\u00e0 stampa (1999-2006) ed \u00e8 stato consigliere stampa e membro di Gabinetto dell'allora presidente del Parlamento Europeo, Jos\u00e9 Mar\u00eda Gil-Robles.\nHa iniziato la sua carriera all'interno del Parlamento come funzionario nel 1990. In precedenza ha ricoperto la funzione di assistente di un membro del Parlamento Europeo (1987-1989) appartenente a un partito catalano e professore associato di diritto pubblico internazionale e diritto europeo presso l'Universit\u00e0 di Barcellona(1986-1990).\nDuch Guillot parla spagnolo, catalano, francese, inglese e italiano. \u00c8 sposato, ha tre figli e vive a Bruxelles. Ha pubblicato diversi articoli su argomenti riguardanti l'Unione europea e la comunicazione."}
{"id": "2061765", "revid": "767487", "url": "https://it.wikipedia.org/wiki?curid=2061765", "title": "Tarzan e la giungla proibita", "text": "\"Tarzan e la giungla proibita (Tarzan's Hidden Jungle)\" \u00e8 un film del 1955 diretto da Harold D. Schuster.\nIl soggetto \u00e8 liberamente ispirato al personaggio del famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il primo dei sei della saga di Tarzan interpretati dall'attore Gordon Scott distribuiti dalla RKO Radio Pictures.\nTrama.\nUn gruppo di fanatici giunge in Africa per far male ad ogni specie di animale. Tarzan riesce a salvarne uno: un piccolo elefante, che porta da un dottore. Poco dopo anche il gruppo giunge da lui e pretende di essere ricompensato, ma al suo rifiuto, gli uomini cominciano a sparare ad ogni sorta di bestia che vedono in giro. Allora si scatena la furia di Tarzan."}
{"id": "2061769", "revid": "249561", "url": "https://it.wikipedia.org/wiki?curid=2061769", "title": "Piramide dell'et\u00e0", "text": ""}
{"id": "2061772", "revid": "1305772", "url": "https://it.wikipedia.org/wiki?curid=2061772", "title": "Ciak (disambigua)", "text": ""}
{"id": "2061773", "revid": "249561", "url": "https://it.wikipedia.org/wiki?curid=2061773", "title": "Piramide delle eta'", "text": ""}
{"id": "2061775", "revid": "287204", "url": "https://it.wikipedia.org/wiki?curid=2061775", "title": "Piramide delle eta", "text": ""}
{"id": "2061782", "revid": "767487", "url": "https://it.wikipedia.org/wiki?curid=2061782", "title": "Area metropolitana di Omaha-Council Bluffs", "text": "L'area metropolitana di Omaha-Council Bluffs \u00e8 un'area metropolitana degli Stati Uniti d'America che comprende le citt\u00e0 di Omaha nel Nebraska e Council Bluffs in Iowa, oltre alle zone circostanti. \nL'area metropolitana di Omaha-Council Bluffs ha una popolazione di 829.890 (stima 2007). L'area metropolitana, come definito dall'Ufficio della gestione e del bilancio, si compone di otto contee - cinque in Nebraska e tre in Iowa. Tre di queste contee hanno grandi aree urbane; le altre cinque consistono principalmente di comunit\u00e0 rurali, la maggior parte delle quali hanno una popolazione inferiori ai 1000 abitanti."}
{"id": "2061785", "revid": "767487", "url": "https://it.wikipedia.org/wiki?curid=2061785", "title": "Il terrore corre sul fiume", "text": " Il terrore corre sul fiume (Tarzan's Greatest Adventure)\" (noto anche col titolo La pi\u00f9 grande avventura di Tarzan\") \u00e8 un film del 1959 diretto da John Guillermin.\nIl soggetto \u00e8 liberamente ispirato al personaggio del famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il quinto dei sei della saga di Tarzan interpretati dall'attore Gordon Scott. Distribuito dalla Paramount Pictures."}
{"id": "2061789", "revid": "199745", "url": "https://it.wikipedia.org/wiki?curid=2061789", "title": "Cicerchia (Genere)", "text": ""}
{"id": "2061790", "revid": "119538351", "url": "https://it.wikipedia.org/wiki?curid=2061790", "title": "Et\u00e0 del ferro pre-romana", "text": "L'et\u00e0 del ferro pre-romana (V/IV secolo a.C. - I secolo a.C.) indica la prima parte dell'et\u00e0 del ferro in Scandinavia, in Germania settentrionale e nei Paesi Bassi a nord del fiume Reno, tutte zone che possono vantare numerosi scavi archeologici. Gli oggetti scoperti suggeriscono che le culture sviluppatesi in questo periodo evolsero con maggior velocit\u00e0 rispetto a quelle dell'et\u00e0 del bronzo scandinava, ma che furono fortemente influenzate dalla cultura di Hallstatt dell'Europa centrale, di stampo tipico dell'et\u00e0 del ferro celtica. Nel I secolo a.C. l'influenza romana inizi\u00f2 a giungere in Danimarca.\nCaratteristiche.\nGli archeologi decisero di dividere l'et\u00e0 del ferro in due parti (pre e post romana) dopo che Emil Vedel rinvenne numerosi artefatti nel 1866 sull'isola di Bornholm. Questi oggetti non mostravano la stessa influenza romana di quelli risalenti ai primi anni dopo Cristo, il che indicava che parti dell'Europa settentrionale non erano ancora entrate in contatto col mondo romano all'inizio dell'et\u00e0 del ferro.\nQuesto fatto \u00e8 chiarissimo nella celtica cultura di La T\u00e8ne a sud, la cui tecnologia avanzata nella lavorazione del ferro fu molto influente, quando attorno al 600 a.C. i popoli settentrionali iniziarono ad estrarre ferro dalle rocce delle torbiere. I pi\u00f9 antichi oggetti in ferro ritrovati sono gli aghi, ma sono stati trovati anche arnesi, spade e falcetti. Il bronzo continu\u00f2 ad essere usato per tutto il periodo, ma soprattutto come decorazione.\nI riti funerari mantennero l'uso in voga nell'et\u00e0 del bronzo di bruciare i cadaveri ponendo le ceneri in urne, caratteristica tipica della cultura dei campi di urne. Nei secoli precedenti, l'influenza della cultura di La T\u00e8ne si sparse in Scandinavia partendo dalla Germania nord-occidentale, e gli oggetti associabili a questo periodo si trovano in tutte le provincie della Scandinavia meridionale. \nGli archeologi hanno trovato spade, elmi, punte di lancia, forbici, falcetti, pinzette, pugnali, aghi, fibbie, bollitori, ed altro relativi a questa et\u00e0. Il bronzo venne usato per produrre torque e bollitori, il cui stile era un retaggio dell'et\u00e0 del bronzo. Alcuni dei migliori ritrovamenti sono il Calderone di Gundestrup in argento e i carri di Dejbjerg dallo Jutland, due carrozze a quattro ruote costruite in legno con parti in bronzo.\nEspansione.\nIl cambio culturale che mise fine all'et\u00e0 del bronzo fu segnato dall'espansione della cultura di Hallstatt da sud, ed accompagnato da un peggioramento climatico che caus\u00f2 modifiche radicali a flora e fauna. In Scandinavia questo periodo viene spesso chiamato \"Et\u00e0 senza reperti\" a causa della totale mancanza di ritrovamenti. Mentre in Scandinavia questa mancanza \u00e8 consistente con il calo della popolazione, la parte meridionale della cultura, la cultura di Jastorf, si stava espandendo verso sud. I cambiamenti climatici giocarono un ruolo importante nella migrazione verso meridione delle trib\u00f9, considerate germaniche, fino a raggiungere l'Europa continentale. \nEsistono varie scuole di pensiero riguardo all'interpretazione del dilagare innovativo culturale, se una nuova cultura dei materiali riflettesse un movimento bellico dei popoli verso sud o se sia dovuta ad un'espansione pacifica. L'idea prevalente nei Paesi Bassi sostiene che le innovazioni dell'et\u00e0 del ferro, a partire dalla cultura di Hallstatt (800 a.C.) non coinvolsero altri popoli, ma erano dovute ad un naturale sviluppo della cultura dell'et\u00e0 del bronzo. Un altro nucleo dell'et\u00e0 del ferro, rappresentante del possibile sviluppo locale, \u00e8 cultura di Wessenstedt (800 - 600 a.C.).\nI rappresentanti dell'et\u00e0 del ferro nordica erano probabilmente i popoli di lingua germanica. Lo stadio di sviluppo di queste popolazioni non \u00e8 noto, nonostante si suppongono essere state proto-germaniche. L'ultima fase di questo periodo vede l'inizio delle migrazioni barbariche, a partire dall'invasione di Teutoni e Cimbri fino alla loro sconfitta nella battaglia di Aquae Sextiae del 102 a.C., primo sintomo della pi\u00f9 turbolenta et\u00e0 del ferro romana e dell'et\u00e0 delle migrazioni."}
{"id": "2061791", "revid": "247933", "url": "https://it.wikipedia.org/wiki?curid=2061791", "title": "Area Metropolitana di Omaha-Council Bluffs", "text": ""}
{"id": "2061797", "revid": "116149562", "url": "https://it.wikipedia.org/wiki?curid=2061797", "title": "Mellingen", "text": ""}
{"id": "2061803", "revid": "287204", "url": "https://it.wikipedia.org/wiki?curid=2061803", "title": "Michel-Jean Sedaine", "text": "Biografia.\nSedaine era figlio di un imprenditore edile, appaltatore dei B\u00e2timents du Roi \u2013 le imprese di costruzioni per conto del re - ma aveva fatto fallimento. Rimasto orfano a 13 anni, Michel-Jean aveva dovuto lasciare il collegio per contribuire alle necessit\u00e0 della famiglia come operaio tagliatore di pietre, ma continu\u00f2 a studiare da autodidatta, scrivendo anche dei versi. Notato dall'architetto e imprenditore Jacques Fran\u00e7ois Buron, fu impiegato nei suoi uffici e nel tempo libero, prese a frequentare il Th\u00e9\u00e2tre de la foire e la Com\u00e9die Italienne.\nUn vecchio magistrato di nome Lecomte lo assunse con uno stipendio elevato come amministratore dei propri appartamenti e Sedaine, libero dal bisogno, cominci\u00f2 a partire dal 1756 una brillante carriera di librettista che durer\u00e0 quarant'anni. Frequentatore dei caf\u00e9s letterari e di qualche salotto, si leg\u00f2 con D'Alembert, con Favart e soprattutto con Diderot, del quale condivideva il gusto dell'arte drammatica. Simpatizzante degli enciclopedisti e dei filosofi della riforma illuminista, si fece portavoce delle loro richieste e dei loro principi.\nCome librettista, Sedaine prov\u00f2 tutti i generi: op\u00e9ras-comiques storici (\"Richard c\u0153ur de Lion\"), leggeri (\"Le Diable \u00e0 quatre\", \"Rose et Colas\"), seri (\"Le Roi et le Fermier\"), sentimentali (\"Le D\u00e9serteur\").\nPer il teatro propriamente detto, compose solo due tragedie, di poco interesse, e due commedie rimeste celebri e rappresentate ancora oggi con successo: \"Le Philosophe sans le savoir\" (1765) e \"La Gageure impr\u00e9vue\" (1768).\nGrazie alla sua penna, Sedaine acquis\u00ec un onesto benessere e and\u00f2 ad abitare in rue des Puits, nel quartiere del Marais. Con l'appoggio del marchese di Marigny, divenne segretario dell'Acad\u00e9mie royale d'architecture nel 1768, cosa che gli permise di disporre di un vasto appartamento al Louvre e di beneficiare di una pensione di 1.800 lire. Protetto anche da Caterina II di Russia, godette delle sue liberalit\u00e0 con le quali acquist\u00f2 una propriet\u00e0 a Saint-Prix, presso Montmorency. Fu convocato da Maria Antonietta d'Austria a Versailles a leggerle delle opere - la regina amava recitare la parte della marchesa ne \"La Gageure impr\u00e9vue\" - e, coronamento della sua carriera, entr\u00f2 all'Acad\u00e9mie fran\u00e7aise il 9 marzo 1786.\nSi era sposato tardi, nel 1769, con Jeanne Suzanne S\u00e9riny, ed ebbero figli: di essi, Anastase Henri fu architetto, Agathe spos\u00f2 il conte di Brisay. Adott\u00f2 anche due sorelle orfane, Anne e Louise Gu\u00e9ret, che divennero pittrici, e protesse il giovane David, nipote di Buron, l'architetto che l'aveva aiutato agli inizi della sua carriera. Guard\u00f2 favorevolmente alla Rivoluzione, senza essere per\u00f2 giacobino, e questo fatto caus\u00f2 la rottura dell'amicizia con David e la sua esclusione dall'Institut de France, quando questo fu creato nel 1795. Non prese parte attiva agli avvenimenti rivoluzionari ma cerc\u00f2 di proteggere alcune persone perseguitate. Mor\u00ec sotto il Direttorio, nel 1797.\nLa fortuna critica.\nIl simpatico carattere di Sedaine ha spesso influenzato favorevolmente la critica. Nel XIX secolo, una commedia come \"Le Philosophe sans le savoir\" fu posta al livello dei capolavori. \u00c8 stato poi ridimensionata e se ora le opere di Sedaine conservano qualche notoriet\u00e0, lo devono soprattutto al talento dei compositori che le misero in musica: Fran\u00e7ois-Andr\u00e9 Danican, pi\u00f9 noto con il nome di Fran\u00e7ois-Andr\u00e9 Philidor - anche famoso giocatore di scacchi - Pierre-Alexandre Monsigny, Andr\u00e9 Gr\u00e9try. Si riconosce a Sedaine la buona qualit\u00e0 dei suoi libretti e il merito di aver fissato il genere dell'op\u00e9ra-comique.\nIl suo stile spesso non \u00e8 spesso corretto, anzi Jean-Fran\u00e7ois de La Harpe nel suo \"Cours de litt\u00e9rature\", \u00e8 giunto a scrivere che \u00abla sua ignoranza \u00e8 estrema e se non ha che una debole idea della struttura drammatica, non ne ha nessuna della grammatica e per\u00f2 il suo talento non \u00e8 disprezzabile; quest'uomo, che scrive cos\u00ec male, ha fatto, di tempo in tempo, dei pezzi che dei buoni artigiani non svaluterebbero affatto\u00bb.\nMolto diverso il giudizio di Diderot e dell'amico di questi, il tedesco Grimm: \u00abSe sapesse scrivere, farebbe rivivere la commedia di Moli\u00e8re; nessun poeta ha mai unito a tanta finezza e naturalezza cos\u00ec tanta semplicit\u00e0; egli disegna dei caratteri con vera forza comica e l'economia delle sue commedie \u00e8 piena di quel giudizio che si accompagna sempre al vero genio. Tu tagliavi le pietre mentre i poeti tuo confratelli studiavano retorica; tu non hai imparato a tornire delle frasi, \u00e8 vero, non sai fare che parole; ma che folla di parole vere, semplici, o emozionanti!\u00bb\nDa parte sua, Sedaine dichiar\u00f2 di tener poco conto dei suoi versi giovanili, pubblicati nel 1760: \u00abRimpiango di essermi dedicato a tali frivolezze, invece di non aver dato, al loro posto, una pi\u00e8ce teatrale\u00bb."}
{"id": "2061813", "revid": "320578", "url": "https://it.wikipedia.org/wiki?curid=2061813", "title": "De Bello Alexandrino", "text": ""}
{"id": "2061814", "revid": "320578", "url": "https://it.wikipedia.org/wiki?curid=2061814", "title": "De Bello Africo", "text": ""}
{"id": "2061816", "revid": "320578", "url": "https://it.wikipedia.org/wiki?curid=2061816", "title": "De Bello Hispaniensi", "text": ""}
{"id": "2061817", "revid": "767487", "url": "https://it.wikipedia.org/wiki?curid=2061817", "title": "Tarzan e il safari perduto", "text": "\" Tarzan e il safari perduto (Tarzan and the Lost Safari)\" \u00e8 un film del 1957 diretto da H. Bruce Humberstone.\nIl soggetto \u00e8 liberamente ispirato al personaggio del famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il secondo dei sei della saga di Tarzan interpretati dall'attore Gordon Scott. Distribuito dalla Metro-Goldwyn-Mayer, il film rappresenta anche la prima apparizione a colori di Tarzan sullo schermo.\nTrama.\nUn aereo si schianta nella giungla africana e solo pochi passeggeri si salvano compresa la bella Diana e un dottore. Tarzan si prende cura di loro, ma inaspettatamente Diana viene rapita dalla trib\u00f9 degli Opar che vuole sacrificarla al loro dio Leone.L'uomo-scimmia riesce a salvarla appena in tempo e a portarla via con s\u00e9 dal dottore. Tarzan si fida molto di lui, ma l'uomo in realt\u00e0 ha preso accordi con il nemico Opar e presto Diana si ritrova di nuovo in bilico tra la vita e la morte."}
{"id": "2061818", "revid": "110157", "url": "https://it.wikipedia.org/wiki?curid=2061818", "title": "Alessandro Roberto", "text": "Biografia.\nCarriera sciistica.\nGigantista puro originario di Santhi\u00e0 e tesserato per il Centro Sportivo Esercito, Roberto entr\u00f2 nel giro della nazionale italiana nel 1999: di quell'anno furono sia l'esordio in Coppa Europa (il 7 dicembre a Valloire) sia quello in Coppa del Mondo (il 19 dicembre in Alta Badia), in entrambi i casi senza completare la gara. Il 10 febbraio 2000 conquist\u00f2 a Sella Nevea il primo podio in Coppa Europa (2\u00ba); nel 2001 partecip\u00f2 ai Mondiali di Sankt Anton am Arlberg, sua unica presenza iridata (13\u00ba), e il 20 dicembre ottenne a Kranjska Gora il miglior piazzamento in Coppa del Mondo (7\u00ba).\nAi XIX Giochi olimpici invernali di , sua unica presenza olimpica, si classific\u00f2 al 22\u00ba posto. Il 17 marzo 2006 conquist\u00f2 ad Altenmarkt-Zauchensee l'ultimo podio in Coppa Europa (3\u00ba) e prese per l'ultima volta il via in Coppa del Mondo il 21 dicembre 2008 in Alta Badia, senza completare la gara. Si ritir\u00f2 al termine della stagione 2008-2009 e la sua ultima gara fu lo slalom gigante di Coppa Europa disputato il 4 febbraio a La Molina, non completato da Roberto.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nGS = slalom gigante"}
{"id": "2061819", "revid": "775372", "url": "https://it.wikipedia.org/wiki?curid=2061819", "title": "Congresso per la nomina alle elezioni presidenziali degli Stati Uniti d'America", "text": "Un congresso per la nomina alle presidenziali degli Stati Uniti d'America (in inglese \"United States presidential nominating convention\" o semplicemente \"Convention\") \u00e8 un congresso politico, tenuto ogni quattro anni, negli Stati Uniti dai pi\u00f9 rappresentativi partiti politici, che designa il candidato di quel partito alle elezioni per il presidente degli Stati Uniti. \nL'assemblea dei delegati, eletti nelle elezioni primarie, designa ufficialmente il candidato del partito alle elezioni per designare il presidente degli Stati Uniti che si terranno nel novembre dello stesso anno; nella stessa sede viene decisa la piattaforma programmatica del partito che dovr\u00e0 convincere gli elettori a votare per il candidato prescelto. \nA seguito della modifica delle leggi elettorali, la \"Convention\", a partire dagli anni settanta ha perso la funzione di vera designazione dei candidati per assumere quella di un grande affare economico e cerimoniale.\nNormalmente sono ristrette ai due maggiori partiti (il Partito Democratico e il Partito Repubblicano), ma anche alcuni partiti minori tramite esse selezionano i propri candidati (fra questi il Partito Verde, quello libertariano, quello della Costituzione e quello socialista). Questo tipo di congresso, storicamente, \u00e8 stato organizzato per la prima volta nel 1831 dal Partito anti-massonico."}
{"id": "2061820", "revid": "320578", "url": "https://it.wikipedia.org/wiki?curid=2061820", "title": "De bello alexandrino", "text": ""}
{"id": "2061822", "revid": "320578", "url": "https://it.wikipedia.org/wiki?curid=2061822", "title": "De bello africo", "text": ""}
{"id": "2061827", "revid": "466539", "url": "https://it.wikipedia.org/wiki?curid=2061827", "title": "Anello di purezza", "text": "L'anello di purezza (\"purity ring\") \u00e8 un anello che simboleggia la promessa a Dio di rimanere vergine fino al matrimonio, il cui uso \u00e8 nato attorno agli anni novanta in Arizona e in seno alla Chiesa evangelica come movimento ecclesiale protestante denominato \"Silver Ring Thing\" con l'intento di moralizzare la vita sessuale degli adolescenti, di ridurre le gravidanze precoci e le malattie sessualmente trasmissibili.\nFunzione.\nL'anello viene portato al dito anulare sinistro; chi lo porta fa il voto di rimanere vergine fino al matrimonio, quando l'anello viene sostituito dalla fede nuziale. L'anello, che pu\u00f2 avere diverse fogge, \u00e8 destinato ai membri di tutte le religioni e quando \u00e8 portato dai cristiani pu\u00f2 avere cesellate o rappresentate in rilievo una o pi\u00f9 croci cristiane e all'interno dei motti, come: \u00abIl vero Amore attende\u00bb, o \u00abUna Vita, Un Amore\u00bb eccetera, pu\u00f2 anche avere incastonati dei diamanti o altre pietre preziose. La sua funzione \u00e8 di ricordare continuamente a chi lo porta il voto di verginit\u00e0 espresso, manifestandolo visibilmente anche agli altri e di educare i giovani alla cultura della fedelt\u00e0 alla monogamia."}
{"id": "2061831", "revid": "1543377", "url": "https://it.wikipedia.org/wiki?curid=2061831", "title": "Kornel Ujejski", "text": "\u00c8 considerato l'ultimo grande scrittore del Romanticismo polacco.\nUjejski si inser\u00ec nella lotta per l'indipendenza polacca dopo che la nazione fu divisa tra i paesi limitrofi (Russia, Prussia, e Impero d'Austria) e cancellata dalla mappa dell'Europa.\nLa situazione politica e soprattutto la ripartizione della Polonia sono temi molto presenti nelle sue opere, ricche di messaggi storici e patriottici. Inoltre i suoi scritti svolsero anche la funzione di supporto alla popolazione polacca nella sua lotta per l'indipendenza."}
{"id": "2061836", "revid": "318235", "url": "https://it.wikipedia.org/wiki?curid=2061836", "title": "Paperino e la disfida del cinque", "text": ""}
{"id": "2061843", "revid": "125791116", "url": "https://it.wikipedia.org/wiki?curid=2061843", "title": "What's Love Got to Do with It (singolo)", "text": "What's Love Got to Do with It \u00e8 un brano cantato da Tina Turner, scritto da Terry Britten e Graham Lyle, precedentemente registrato dal gruppo pop-rock britannico Bucks Fizz.\nDescrizione.\n\u00c8 il secondo singolo estratto dall'album \"Private Dancer\" del 1984, ed ha il merito di aver contribuito a trascinare le vendite del disco, rimanendo nella storia come una delle pi\u00f9 popolari canzoni di Tina Turner. Il singolo infatti raggiunse la vetta di diverse classifiche in tutto il mondo compresi Stati Uniti, Canada ed Australia.\nNel 1993 il titolo della canzone fu usato per il film \"Tina - What's Love Got to Do with It\", biografia sulla vita della cantante. La canzone \u00e8 stata posizionata alla posizione numero 134 della classifica delle 500 canzoni pi\u00f9 grandi della storia.\nNel 1992 il brano \u00e8 stato inserito nella colonna sonora del film Gli amici di Peter.\nVideo musicale.\nIl video prodotto per \"What's Love Got to Do with It\" fu diretto da Mark Robinson e mostra la Turner camminare lungo una strada in citt\u00e0, alternando queste sequenze con altre in cui la cantante interpreta il brano davanti alla telecamera.\nAccoglienza e successo commerciale.\nAll'epoca dell'uscita \"What's Love Got to Do with It\", Tina Turner non aveva un singolo in classifica da circa quindici anni, e la Capitol Records non si aspettava molto dal disco. Quando il singolo arriv\u00f2 alla vetta della Billboard Hot 100 e vi rimase per tre settimane, \"What's Love Got to Do with It\" divenne il primo numero uno della carriera da solista della Turner, ed il secondo, a distanza di 24 anni dopo \"A Fool in Love\" (1960), cantata con l'ex marito Ike Turner. Il disco segn\u00f2 anche un nuovo record. Con i suoi 45 anni, Tina Turner fu l'artista pi\u00f9 anziana ad arrivare alla numero uno della \"Billboard Hot 100\". Il record fu in seguito battuto dagli Aerosmith nel 1998 (artista pi\u00f9 anziano) e da Cher nel 1999 (artista donna pi\u00f9 anziana).\nPremi e riconoscimenti.\nLa canzone fu premiata con diversi riconoscimenti, inclusi tre Grammy Award (\"Disco dell'anno\", \"Canzone dell'anno\" e \"Miglior performance femminile pop\") ed un MTV Video Music Award (\"Miglior video femminile\").\nTracce.\n7\""}
{"id": "2061844", "revid": "1543377", "url": "https://it.wikipedia.org/wiki?curid=2061844", "title": "Ramona (romanzo)", "text": "Ramona, un romanzo di Helen Hunt Jackson del 1884, \u00e8 la storia di un'orfana parte scozzese parte nativa americana, cresciuta e sposata in California meridionale, subendo discriminazione razziali e stenti.\nIn origine pubblicato sul quotidiano Christian Union a puntate settimanali, il romanzo in seguito divenne molto popolare.\nA tutt'oggi ha avuto pi\u00f9 di 300 ristampe, uscito in 4 versioni di film, ed \u00e8 stato rappresentato come spettacolo all'aperto dal 1923.\nL'impatto avuto dal romanzo sulla cultura e sull'immagine della California meridionale fu enorme. La sua romanticizzazione della vita coloniale messicana diede alla regione un'inconfondibile identit\u00e0 culturale e la sua pubblicazione coincise con l'arrivo delle linee ferroviarie nella regione, portandovi numerosi turisti che volevano vedere i luoghi del romanzo.\nTrama.\nIl libro della Jackson \u00e8 ambientato in California meridionale, subito dopo la guerra messico-americana. Vi si narra di una ragazza orfana che \u00e8 parte scozzese e parte indiana, cresciuta da Se\u00f1ora Gonzaga Moreno, sorella di sua madre adottiva, deceduta. Se\u00f1ora Moreno ha cresciuto Ramona come fosse parte della famiglia, dandole tutto, perch\u00e9 cos\u00ec le chiese sua sorella. La Moreno si considera ancora messicana, anche se la California meridionale non lo \u00e8 pi\u00f9, e lei odia gli statunitensi, che le hanno danneggiato il suo grande rancho e rubato le terre. La se\u00f1ora Moreno adora il suo unico figlio, Felipe Moreno, ma non ama Ramona perch\u00e9 \u00e8 in parte Indiana. \nLa Moreno anche quell'anno esegue la tosatura delle pecore, cis\u00ec che il gruppo di Indiani da Temecula, California, che lei assume ogni anno, possa arrivare, ed anche il prete, Padre Salvierderra, da Santa Barbara. Se\u00f1ora Moreno fa ci\u00f2 per assicurarsi che i \"pagani\" partecipino alla messa nella sua cappella e abbiano un'opportunit\u00e0 per confessarsi.\nRamona s'innamora di un giovane pastore Indiano, Alessandro, che \u00e8 anche il figlio del capotrib\u00f9, Pablo Assis; la Moreno \u00e8 indignata; Ramona capisce che lei non l'ha mai amata e, alla delusione dell'anziana donna, fugge con Alessandro.\nRamona e Alessandro hanno una figlia. Anche loro soffrono miseria e stenti. Subiscono il furto di molte delle loro case, a causa dell'avidit\u00e0 di certi americani per la loro terra, e non trovano una dimora fissa. Alla fine si trasferiscono nelle montagne di San Bernardino. Alessandro perde la ragione. Un giorno egli, in citt\u00e0, prende un cavallo di un americano; l'uomo lo segue fino a casa, e gli spara.\nIntanto Se\u00f1ora Moreno \u00e8 morta. Felipe trova Ramona e la sposa; essi partono per andare a vivere in Messico.\nTemi principali.\nJackson scrisse \"Ramona\" tre anni dopo \"A Century of Dishonor\" (Un secolo di disonore), un rapporto sul maltrattamento dei nativi americani negli Stati Uniti. Con il suo libro ella cerc\u00f2 di descrivere l'esperienza degli Indiani \"in modo da toccare i cuori della gente\".\nLei volle scuotere l'opinione pubblica e l'interesse per il miglioramento della loro condizione, pi\u00f9 di quanto Harriet Beecher Stowe e \"La capanna dello zio Tom\" avevano fatto per gli schiavi."}
{"id": "2061853", "revid": "2068842", "url": "https://it.wikipedia.org/wiki?curid=2061853", "title": "Lista drop-down", "text": "In informatica, una lista drop-down (anche detta \"lista a cascata\", talvolta detta \"\"popup list\" o \"choice\" o \"chooser\"\") \u00e8 un controllo grafico (\"widget\") che permette all'utente di selezionare un valore da una lista. Si differenzia da una \"combo box\" in quanto la lista non pu\u00f2 essere editata. \nInizialmente pu\u00f2 non contenere alcun valore, contenere un valore di default o una scritta che indica la necessit\u00e0 della scelta. Quando inattiva mostra un solo valore; quando attivata mostra, \"facendo cascare\" (in inglese \"drop down\") una lista di valori selezionabili. Una volta che l'utente seleziona un valore dalla lista, il controllo ritorna allo stato inattivo, mostrando il solo valore attualmente selezionato. La barra di navigazione di un web browser con i suggerimenti abilitati \u00e8 un esempio di \"combo box\".\nEsempio HTML.\n&lt;label for=\"cars\"&gt;Seleziona l'auto:&lt;/label&gt;\n&lt;select name=\"cars\" id=\"cars\"&gt;\n &lt;option value=\"volvo\"&gt;Volvo&lt;/option&gt;\n &lt;option value=\"saab\"&gt;Saab&lt;/option&gt;\n &lt;option value=\"mercedes\"&gt;Mercedes&lt;/option&gt;\n &lt;option value=\"audi\"&gt;Audi&lt;/option&gt;\n&lt;/select&gt;"}
{"id": "2061863", "revid": "1926649", "url": "https://it.wikipedia.org/wiki?curid=2061863", "title": "Danilo Zini", "text": "Carriera.\nReggiana e prima avventura a Bergamo.\nNella stagione 1997-1998, esordisce in campo professionistico con la Reggiana in serie A. Nella sua prima stagione non gioca mai ed in quello stesso campionato vede la retrocessione della sua squadra in serie B, ma Zini rimane con la Reggiana nel campionato cadetto per altre due stagioni, collezionando 7 presenze nella stagione 1997-98 e ben 25 nella successiva. Passa successivamente all' nel 1999-2000. Il club nerazzurro viene promosso in serie A quella stessa stagione, in cui Zini scende in campo 4 volte.\nPistoiese.\nNel gennaio 2001, non trovando spazio a Bergamo, si trasferisce alla in prestito, all'epoca in serie B, dove colleziona 20 presenze e mette a segno una rete nel primo campionato. La stagione successiva la squadra arancione precipita in serie C1, ma il difensore viene acquistato e scende in campo 32 volte segnando due gol.\nVicissitudini e trasferimenti.\nDopo l'avventura nella Pistoiese inizia per il difensore un periodo caratterizzato da numerosi prestiti e cambi di squadra. Nel 2002-2003 passa infatti di nuovo all'Atalanta, ma non scende mai in campo, per cui passa dapprima all', ottenendo 14 presenze e successivamente al , ottenendone 30. Torna alla Pistoiese nel 2004-2005, sempre in C1, come al Rimini, e colleziona 28 presenze. Si trasferisce l'anno successivo a , in serie B, dove colleziona 15 presenze, salvo essere pretato alla , in serie C1, a gennaio; 10 presenze per lui. Rientra l'anno successivo al Catanzaro, che era nel frattempo scivolato in C2, e ottiene 29 presenze.\nInfine, nella stagione 2007-2008 torna alla sua squadra d'origine, la Reggiana, dove collezione 34 presenze condite da 4 realizzazioni il primo anno, contribuendo a riportare gli Emiliani in C1. L'anno dopo, 2008-2009, \u00e8 ancora un elemento fondamentale della prima squadra, con 30 presenze e 3 goal, e sfiora la promozione in B, sfumata nella semifinale dei play-off contro la Pro Patria, capace di rimontare due volte una situazione di iniziale sfavore. Nella stagione 2010-2011 diventa capitano della Reggiana, e lo sar\u00e0 per tre stagioni.\nNell'estate 2013, lasciata la Reggiana, si trasferisce alla Correggese neopromossa in Serie D.\nNell'estate del 2014 accetta di svolgere il doppio ruolo di allenatore-giocatore nella Riese, squadra di Rio Saliceto."}
{"id": "2061865", "revid": "547992", "url": "https://it.wikipedia.org/wiki?curid=2061865", "title": "Luisa Rossi", "text": "Biografia.\nSedicenne con la passione per la recitazione, giunge a Roma per cercare lavoro nel cinema, dopo un provino con il regista Giovacchino Forzano, viene scritturata per il suo primo film \"Il re d'Inghilterra non paga\" del 1941, girato a Tirrenia, successivamente avr\u00e0 una carriera abbastanza lunga, recitando davanti alla cinepresa sino alla fine degli anni 70, passando dai drammi strappalacrime, al cinema comico e a quello pi\u00f9 impegnato di Nanni Moretti.\nContemporaneamente segue i corsi di recitazione della Scuola di Alessandro Fersen, torner\u00e0 a Milano al Piccolo Teatro sotto la guida di Giorgio Strehler che la sceglie per una parte nella \"Tempesta\" rappresentata nel 1948, poi nuovamente a Roma nella Compagnia di Visconti, dove ricopre sempre piccole ma significative parti.\nAl Piccolo Teatro incontrer\u00e0 Fiorenzo Carpi compositore e musicista, che sposer\u00e0 poco dopo.\nNel 1949 \u00e8 accanto a Macario nella pellicola \"Il monello della strada\", il film uscir\u00e0 l'anno dopo con un grande successo di pubblico.\nNegli anni cinquanta, la troviamo in varie Compagnie da quella di Randone a quella della Maltagliati, sino a quella di Dario Fo e Giustino Durano.\nNel 1951-52 sui muri delle strade vengono affissi grandi cartelloni con il suo grande viso, come protagonista dei film \"Faddija\" e \"Sangue sul sagrato\".\nFrequenti i lavori per la televisione, dagli sceneggiati agli originali scritti per il piccolo schermo, diretta da registi tra cui Anton Giulio Majano, Daniele D'Anza e Vittorio Cottafavi.\nAnche nella prosa radiofonica e negli spettacoli di variet\u00e0 della RAI, ha modo di farsi notare come attrice estremamente versatile.\nMuore a Roma nel 1984 all'et\u00e0 di 59 anni."}
{"id": "2061870", "revid": "1714743", "url": "https://it.wikipedia.org/wiki?curid=2061870", "title": "Carlotta Cristina di Brunswick-Wolfenb\u00fcttel", "text": "Biografia.\nCarlotta Cristina di Brunswick-Wolfenb\u00fcttel era figlia secondogenita del duca di Brunswick-L\u00fcneburg, Luigi Rodolfo (1671 \u2013 1735) e della di lui consorte Cristina Luisa di Oettingen-Oettingen (1671 \u2013 1747).\nLa principessa fu allevata alla corte del re Augusto II di Polonia, la cui moglie Cristiana Eberardina di Brandeburgo-Bayreuth fu sua madrina di battesimo, oltre ad essere prima cugina della madre della principessa. Ella ricevette una buona educazione per quell'epoca. Sul finire del 1709 lo zar Pietro il Grande invio a Dresda suo figlio, lo Zarewitsch Alessio Romanov (1690 \u2013 1718), a perfezionare la propria educazione. Qui egli incontr\u00f2 Carlotta per la prima volta. Allo zar Carlotta sembr\u00f2 un'ottima sposa per il figlio, in quanto sua sorella maggiore Elisabetta Cristina era la moglie dell'Imperatore Carlo VI, ed i diplomatici russi avrebbero apprezzato un appoggio austriaco, che da tale connubio sarebbe potuto derivare, nell'imminente guerra contro i Turchi.\nIl 14 ottobre 1711 a Torgau Carlotta Cristina spos\u00f2 lo Zarewitsch. Le fu consentito di continuare a praticare la fede luterana ma con l'impegno che i figli sarebbero stati allevati nella fede ortodossa. Questo matrimonio ruppe l'antica tradizione per cui gli zar erano soliti sposare fanciulle provenienti dall'aristocrazia russa. Cosicch\u00e9 Carlotta fu il primo membro della famiglia imperiale russa a provenire da una dinastia europea straniera. Nel 1713 Pietro le concesse il titolo di Principessa Ereditaria di Russia, e nello stesso anno ella giunse in Russia.\nCarlotta Cristina godeva del favore del suocero, lo zar Pietro il Grande, ma il matrimonio fu infelice poich\u00e9 Alessio di lei non volle mai sapere, ignorandola praticamente in ogni manifestazione pubblica e giungendo persino a portare a corte, nel 1714, la propria amante finlandese Afrosina.\nCarlotta Cristina trov\u00f2 qualche consolazione nel dare alla luce due figli. Ella mor\u00ec di parto, dando alla luce il suo unico figlio maschio, Pietro, futuro zar. Il suo corpo fu inumato nella Cattedrale dei Santi Pietro e Paolo a San Pietroburgo.\nFigli.\nAd Alessio Carlotta Cristina diede due figli, una femmina ed un maschio:\nLa leggenda letteraria di Carlotta.\nCirca mezzo secolo dopo la sua morte, cominciarono a circolare voci secondo le quali Carlotta non sarebbe morta nel 1715 ma sarebbe fuggita e vissuta quindi negli Stati Uniti d'America con un ufficiale francese, rientrando in Europa in tarda et\u00e0 ed ivi permanendo, grazie al sostegno finanziario della nipote, l'imperatrice Maria Teresa d'Austria.\nQuesta versione costituisce il tema di una novella dello scrittore tedesco Heinrich Zschokke (1771 \u2013 1848). Successivamente l'attrice e scrittrice tedesca Carlotta Birch-Pfeiffer (1780 \u2013 1868) trasse da questa novella un libretto d'opera che fu musicato dal duca Ernesto II di Sassonia-Coburgo-Gotha.\nBibliografia.\nin tedesco:"}
{"id": "2061872", "revid": "670021", "url": "https://it.wikipedia.org/wiki?curid=2061872", "title": "Letteratura bolognese", "text": "La letteratura bolognese comprende numerose opere letterarie scritte in dialetto bolognese nel corso dei secoli. Ha una tradizione piuttosto ricca e comprende opere opere teatrali, poesie e letteratura in prosa. A questi si debbono aggiungere testi letterari del tutto caratteristici della tradizione bolognese quali la \"zirudella\" e la \"balanzonata\". \nStoria.\nOrigini.\nIl primo letterato bolognese di epoca moderna fu Lambertino Buvalelli, vissuto nel Duecento. Fu il primo poeta bolognese conosciuto che tuttavia scriveva in provenzale come tanti dell'epoca. Il primo bolognese a scrivere in volgare toscano fu il grande Guido Guinizelli, capofila del \"Dolce stil novo\". A questi si aggiungono altri autori minori che scrissero in un volgare emiliano, parte della pi\u00f9 ampia koin\u00e8 lombardo-veneta: il pi\u00f9 importante tra questi \u00e8 stato Guido Fava, autore della poesia in bolognese antico \"Gemma purpurea\".\nXVI - XVIII secolo: l'epoca d'oro della letteratura bolognese.\nLa fine del Cinquecento \u00e8 stata la prima epoca d'oro della letteratura bolognese che ha visto molti dei suoi autori pi\u00f9 prolifici: Giulio Cesare Croce, che scrisse opere di teatro, poesia e prosa (\"Bertoldo e Bertoldino\", \"La sotterranea confusione\", \"La tibia del Barba Pol da la Livradgha\", \"La Toniola\", \"Il Tartuffo\", \"Il Tesoro\", \"Il Sandrone astuto\") in bolognese. Pu\u00f2 essere considerato il Dante Alighieri del bolognese. Le sue opere sono tutte in stile burlesco e scherzoso e descrivono un mondo in cui sono sempre i poveri a soccombere anche quando sono pi\u00f9 intelligenti dei ricchi. \nNel Seicento il genere che ha visto la sua fioritura \u00e8 stato il teatro, che ha avuto tra i suoi autori Adriano Banchieri, Francesco Draghetti e Giulio Cesare Allegri, inventori delle \"com\u00eadi ridicul\u00e5u\u1e61i\" (commedie ridicole), scritte per essere recitate, ispirate alla \"commedia dell'arte\" e rappresentate \"a soggetto\". \nNel Settecento la figura pi\u00f9 in voga in questo genere di commedie \u00e8 stata quella del \"dut\u00e5ur Grazi\u00e0n\", rinominato in seguito \"Dut\u00e5ur Balanz\u00e5n\" (Dottor Balanzone) alla fine dell'Ottocento, presente in quasi tutte le opere teatrali di questo tipo. Gli autori di teatro pi\u00f9 famosi di questo periodo furono Giuseppe Maria Cesari, con il suo capolavoro \"Al s\u00earuv furtun\u00e8\", e la contessa Maria Isabella Dosi Grati, conosciuta con il suo nome d'arte di Dorigista, una delle poche scrittrici dell'epoca, autrice di tante opere a soggetto comico quali: \"Al pr\u00e4nzip pi\u00f3 am\u00e0nt che anbr\u00e5u\u1e61\", \"Al furt\u00f3n p\u00f4c cgnus\u00f3 dal dut\u00e5ur Grazi\u00e0n\" e tante altre. Altri autori noti furono Fabrizio Nanni e Federico Gallesi. Il teatro del Settecento aveva perso quel carattere serio e di denuncia che contraddistingueva i tempi di Croce e non affrontava pi\u00f9 le tematiche sociali. Di questo periodo \u00e8 anche la prima raccolta di balanzonate trascritte da Properzio Talpi nel 1738. \nOttocento.\nL'inizio dell'Ottocento vide la nascita di due cicli teatrali: quella di \"Persut\u00e9n\", operaio bolognese dai caratteri grotteschi e il teatro dei burattini. Il personaggio di Persut\u00e9n fu inventato da Leonardo Scorzoni, egli stesso operaio, che divenne famoso con le sue opere datate 1840 \"Persut\u00e9n in cuc\u00e2gna\", \"Gu\u00earen\", e altre. Il pi\u00f9 grande autore dell'Ottocento fu tuttavia Alfredo Testoni, superiore alla media di tutti i tempi che, tra la fine dell'Ottocento e l'inizio del Novecento scrisse parecchie opere in bolognese e fond\u00f2 anche una compagnia teatrale insieme a Adriano Pagani. Tra le sue opere pi\u00f9 importanti ricordiamo \"Scuffiar\u00e9ini\", \"Insteriar\u00ec\", \"S\u00f2tt ai adobb\", \"I pisuneint\", \"Cussa far\u00e9ll l\u00f3\", \"Qu\u00e8ll ch'paga l'oli\", \"Anca n\u00f3 l'Espusizi\u00f2n\", \"D\u00f3v s'm\u00e9tt Garib\u00e8ldi\", \"Al fn\u00e8ster davanti\", \"Arabella a Montecarlo\", \"T\u00f2urna in scena i pisun\u00e9nt\" (titoli riportati con l'ortografia dell'epoca). L'Ottocento \u00e8 anche l'epoca delle zirudelle. Uno dei pi\u00f9 grandi autori di questo genere letterario fu Giuseppe Mezzofanti. Si ricordi anche la traduzione in bolognese del Vangelo del 1820 per opera del conte Carlo Pepoli, amico di Giacomo Leopardi.\nPrima met\u00e0 del Novecento.\nLa prima met\u00e0 del Novecento \u00e8 stata segnata dalle due guerre che hanno inciso anche sui toni di molte opere letterarie. Soprattutto negli anni immediatamente successivi al secondo conflitto mondiale nacquero diverse compagnie teatrali quali l\"'A.S.M.A.\" di Remo Scoto. Autori di teatro importanti di questo periodo furono Umberto Bonfiglioli con \"El b\u00e8l int'l'ultom\" e Umberto Morucchio con il suo adattamento di \"Che cuccagna, sgn\u00e8r Fel\u00eez!\", entrambe del 1945. In questo periodo fu attivo anche il pi\u00f9 grande comico bolognese di tutti i tempi, Bruno Lanzarini, che lavoro persino con Giorgio Strehler e che fu egli stesso autore insieme ad Arrigo Lucchini di commedie buffe che avevano come soggetto principale il Dottor Balanzone.\nLa prima met\u00e0 del Novecento vede la nascita di una fiorente corrente poetica in bolognese. Uno dei primi autori di questo periodo fu Oreste Trebbi, grande studioso di Bologna, che scrisse opere narcisistiche e poesie sulla citt\u00e0: \"Bul\u00e5ggna la Gr\u00e2sa\", \"La v\u00e8cia afad\u00e8\". Altri autori importanti furono Ugo Balestri, di scuola testoniana, e Odoardo Baroni. Eugenio Roncagli fu invece un famoso autore di zirudelle.\nDagli anni '50 ai giorni nostri.\nGli anni dopo la guerra videro il prosperare delle opere poetiche e la nascita di un genere in prosa. L'autore di prosa pi\u00f9 importante di questo periodo fu Gaetano Marchetti, che pubblic\u00f2 nel 1968 vari libri scritti in bolognese, come \"Ai t\u00e9np dal p\u00f4ver Scarab\u00e8l\", \"Quand la cmand\u00e8va la Carmaila\", \"La s\u00earva ed \u017b\u00f2boli\", \"Cal facuaj\u00f4ni d Evaristo\". Molti dei suoi racconti si trovano nella rivista bolognese Al P\u00e5nt dla Bi\u00e5nnda. Altri autori pi\u00f9 famosi sono Luigi Lepri (\"Gig\u00e9n L\u00eevra\", coautore insieme a Daniele Vitali del Dizionario di bolognese), Fausto Carpani, Daniele Vitali (\"Dagn\u00eal Vit\u00e8li\"), Roberto Serra (\"Bert\u00e9n d S\u00e8ra\"), Romano Danielli, Sandro Sermenghi (poeta surreale), Silvano Rocca, Giorgio Campi, Elio Evangelisti, Stefano Rovinetti Brazzi (poeta e studioso).\nNel 2009 con L'uomo che verr\u00e0 di Giorgio Diritti per la prima volta un film in bolognese raggiunge notoriet\u00e0 anche oltre i confini nazionali."}
{"id": "2061876", "revid": "62637", "url": "https://it.wikipedia.org/wiki?curid=2061876", "title": "Honda CBR 900 RR", "text": ""}
{"id": "2061877", "revid": "180202", "url": "https://it.wikipedia.org/wiki?curid=2061877", "title": "Codice di propriet\u00e0 industriale", "text": ""}
{"id": "2061879", "revid": "2146306", "url": "https://it.wikipedia.org/wiki?curid=2061879", "title": "Alexander Ploner", "text": "Biografia.\nStagioni 1995-2006.\nSpecialista dello slalom gigante originario di San Vigilio di Marebbe, l'atleta ladino inizi\u00f2 a partecipare a gare FIS nel gennaio del 1995. Esord\u00ec in Coppa Europa il 13 dicembre 1997 a Obereggen e in Coppa del Mondo il 9 dicembre 2001 nello slalom gigante di Val-d'Is\u00e8re; il 18 gennaio 2002 ottenne a Saas-Fee la sua prima vittoria, nonch\u00e9 primo podio, in Coppa Europa. Da allora partecip\u00f2 regolarmente ai giganti di Coppa del Mondo fino al 2006, conquistando tre piazzamenti tra i primi quindici e l'unico podio della sua carriera: il 28 febbraio 2004 si piazz\u00f2 3\u00ba a Kranjska Gora dietro a Bode Miller e ad Alberto Schieppati.\nOltre all'esordio in Coppa del Mondo, nella stagione 2001-2002 debutt\u00f2 anche ai Giochi olimpici invernali, senza concludere lo slalom gigante a (dopo un'ottima prima manche, chiusa al sesto posto, usc\u00ec nella seconda frazione di gara), e conquist\u00f2 la prima vittoria, nonch\u00e9 primo podio, in Coppa Europa, il 18 gennaio a Saas-Fee.\nStagioni 2007-2015.\nDopo la stagione 2006-2007, che lo vide quasi completamente assente dalla Coppa del Mondo , Ploner fece fatica a trovare posto nella nazionale maggiore. Nel 2008-2009 per\u00f2 torn\u00f2 a essere competitivo in Coppa Europa, raccogliendo risultati che gli permisero di tornare a gareggiare in anche Coppa del Mondo e di essere convocato per i Mondiali di Val-d'Is\u00e8re 2009, sua unica presenza iridata: in terra francese nella prova di slalom gigante riusc\u00ec a ottenere l'8\u00ba posto nella gara vinta dalla svizzero Carlo Janka. Sempre nel 2009 colse anche la sua ultima vittoria, il 19 febbraio a Monte Pora, e il suo ultimo podio, il 13 marzo a Crans-Montana (3\u00ba), in Coppa Europa.\nAi XXI Giochi olimpici invernali di , sua ultima presenza olimpica, sempre nello slalom gigante chiuse al 18\u00ba posto. Si ritir\u00f2 al termine della stagione 2014-2015; disput\u00f2 la sua ultima gara in Coppa del Mondo il 7 dicembre a Beaver Creek, senza completarla, e la sua ultima gara in carriera fu lo slalom gigante dei Campionati italiani 2015, il 25 marzo a Tarvisio, non completato da Ploner.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "2061884", "revid": "729019", "url": "https://it.wikipedia.org/wiki?curid=2061884", "title": "Giovanni Grespan", "text": "Biografia.\nPilone, da sempre nel rugby (inizi\u00f2 la pratica quando frequentava le scuole medie), spese tutta la carriera agonistica nel Benetton Treviso, nella cui prima squadra milit\u00f2 dal 1985 al 2001.\nIn tale periodo vinse 6 titoli di campione d'Italia (tre dei quali da capitano) e una Coppa Italia.\nEsord\u00ec in Nazionale nel 1989 e prese parte, sotto la gestione di Bertrand Fourcade, alla in Inghilterra.\nAnche con il successivo C.T., Georges Coste, rimase in squadra, anche se fu utilizzato pi\u00f9 raramente: il suo ultimo incontro internazionale risale al 1994; convocato per la in Sudafrica, non fu mai schierato nel corso della competizione.\nAl suo ritiro da giocatore, avvenuto nel 2001 dopo la conquista del suo 6\u00ba scudetto, Grespan aveva ancora un lavoro da impiegato di banca, dal quale si dimise per impiegarsi a tempo pieno come \"team manager\" del Benetton; successivamente \u00e8 stato responsabile del settore giovanile del club e, attualmente, ne \u00e8 direttore dei corsi e delle assistenze tecniche."}
{"id": "2061888", "revid": "767487", "url": "https://it.wikipedia.org/wiki?curid=2061888", "title": "Tarzan e lo stregone", "text": "\"Tarzan e lo stregone (Tarzan's Fight for Life)\" \u00e8 un film del 1958 diretto H. Bruce Humberstone.\nIl soggetto \u00e8 liberamente ispirato al personaggio del famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il quarto dei sei della saga di Tarzan interpretati dall'attore Gordon Scott.\nIl film \u00e8 stato distribuito negli USA nel luglio del 1958 dalla Metro-Goldwyn-Mayer.\nTrama.\nNella giungla dove abita Tarzan, due dottori sono in lotta fra loro, il Dottor Sturdy e sua figlia Anna che vorrebbero la pace e il Dottor Futa che vorrebbe la loro morte. Dopo vari piani andati a male, Futa li rapisce, e cos\u00ec Tarzan accorre in soccorso."}
{"id": "2061890", "revid": "287204", "url": "https://it.wikipedia.org/wiki?curid=2061890", "title": "Michael Waddell", "text": "Carriera professionistica.\nScelto al draft dai Tennessee Titans, nella stagione 2004 ha giocato 16 partite di cui 4 da titolare facendo 39 tackle di cui 36 da solo, 3 deviazioni difensive, un intercetto, 17 ritorni su kickoff per 342 yard, 9 ritorni su punt per 54 yard con 3 fumble di cui 2 recuperati per 33 yard.\nNella stagione 2005 ha giocato 16 partite di cui una sola da titolare facendo 27 tackle di cui 21 da solo, 0,5 sack e 2 deviazioni difensive.\nNella stagione 2006 non \u00e8 mai sceso in campo, mentre ha trascorso la stagione 2007 nella squadra di pratica.\nNella stagione 2008 \u00e8 passato agli Oakland Raiders dove \u00e8 divenuto il 2\u00ba cornerback di destra della squadra. Ha giocato una partita ma non da titolare. Il 9 dicembre \u00e8 stato \"tagliato\", quindi \u00e8 passato nella nuova emergente lega di football americano, la UFL."}
{"id": "2061892", "revid": "767487", "url": "https://it.wikipedia.org/wiki?curid=2061892", "title": "La Leggenda New Trolls", "text": "La Leggenda New Trolls \u00e8 un gruppo musicale italiano guidato da Vittorio De Scalzi.\nStoria del gruppo.\nIn seguito allo scioglimento dei New Trolls, avvenuto nel 1997, Vittorio De Scalzi e Nico Di Palo avevano percorso strade differenti. Vittorio De Scalzi aveva proseguito da solo, formando La Storia dei New Trolls, mentre Di Palo ha militato ne Il Mito New Trolls, insieme a Ricky Belloni, Gianni Belleno e Giorgio Usai.\nAlla fine del 2006 Di Palo ha abbandonato Il Mito New Trolls e si \u00e8 ricongiunto a De Scalzi e, insieme a Alfio Vitanza (voce e batteria), Andrea Maddalone (voce e chitarre), Mauro Sposito (voce e chitarre) e Francesco Bellia (voce e basso), hanno dato vita al gruppo. Il primo concerto della formazione \u00e8 avvenuto il 13 gennaio 2007 presso il Teatro Carlo Felice di Genova.\nSempre nel 2007 \u00e8 stato pubblicato l'album di debutto \"\", che riprende la stessa commistione tra rock e musica classica che ha caratterizzato i primi due concerti grossi incisi dai New Trolls. Il disco, tuttavia, non pu\u00f2 essere considerato come il \"Concerto grosso n.3\", in quanto il terzo episodio della collaborazione tra Luis Bacalov e i New Trolls era gi\u00e0 stato scritto e, in parte, registrato a met\u00e0 degli anni novanta, ma poi abbandonato a causa delle vicende legali della band, per cui tale materiale risultava inutilizzabile.\nSuccessivamente, il gruppo intraprende il tour \"Trilogy Live\", facendo tappa nei teatri d'Italia, Corea, Giappone e Messico. Durante questi concerti, vengono proposti integralmente i primi due Concerti Grossi, compresi i rispettivi lati B (fatta eccezione per i brani \"Vent'anni\" e \"Bella come mai\", dal \"Concerto grosso n. 2\") seguiti dall'esecuzione integrale di \"Concerto grosso: The Seven Seasons\".\nPer l'occasione il gruppo si avvale dell'accompagnamento di un'orchestra sinfonica diretta dal maestro Stefano Cabrera, con primo violino Roberto Izzo. Da questo tour viene realizzato DVD, con la registrazione integrale del concerto tenutosi a Trieste il 5 agosto 2007.\nParallelamente, il gruppo si esibisce anche in concerti tradizionali, dove viene dato maggior spazio ai brani pi\u00f9 tipicamente pop, senza tuttavia tralasciare estratti dai \"concerti grossi\" o dal periodo progressive. In queste occasioni, non \u00e8 presente l'orchestra, sostituita da basi registrate.\nIl 6 dicembre 2007, in seguito a una sentenza, il gruppo \u00e8 stato costretto a cambiare il nome in La Leggenda New Trolls.\nNel dicembre 2009 Sposito e Vitanza abbandonano il gruppo, venendo sostituiti rispettivamente da Giorgio D'Adamo e Gianni Belleno, componenti storici dei New Trolls. Con questa formazione, il 28 maggio 2011 La Leggenda New Trolls ha eseguito per l'unica volta dal vivo il \"Concerto grosso n\u00b0 3\" al teatro Carlo Felice di Genova.\nIl 7 luglio 2011 D'Adamo ha rivelato di essere stato costretto a lasciare il gruppo per un tempo indefinito, a causa di motivazioni personali, e nello stesso anno anche Belleno ha lasciato La Leggenda New Trolls per fondare gli UT New Trolls (gli attuali Of New Trolls). In seguito il gruppo ha proseguito la propria attivit\u00e0 dal vivo a nome Nico e Vittorio o La Storia New Trolls, poich\u00e9 la presenza del primo si \u00e8 resa incostante per motivi di salute.\nIl 5 marzo 2013 \u00e8 stato pubblicato \"Concerto grosso n\u00b0 3\", scritto da Luis Bacalov e registrato con l'orchestra del teatro Carlo Felice.\nNel 2017 Nico Di Palo ha abbandonato il gruppo, entrando l'anno seguente negli UT New Trolls di Belleno, rinominati Of New Trolls."}
{"id": "2061894", "revid": "697352", "url": "https://it.wikipedia.org/wiki?curid=2061894", "title": "Teleregione Color", "text": "Teleregione Color \u00e8 un'emittente televisiva italiana che copre le regioni Puglia e Basilicata.\nStoria.\nL'emittente nasce nel 1976 a Barletta grazie all'intuito di Nicola Sguera e dei figli, Michele, Savino e Giuseppe con il nome di TeleBarletta snc. La societ\u00e0 presentava un palinsesto con un telegiornale locale, programmi sportivi, le telecronache degli incontri di calcio del , del e di altre squadre locali pugliesi. Hanno fatto parte del palinsesto anche i programmi \"Goal di notte\" condotto da Michele Plastino e \"Superclassifica Show\" condotto da Maurizio Seymandi.\nNel 1980 cambia denominazione: Teleregione Color, chiamata cos\u00ec per annunciare che i programmi sono trasmessi a colori. L'emittente segue il terremoto in Basilicata e in Irpinia e la visita di Papa Giovanni Paolo II a Bitonto. Il programma di punta, \"Forcing\", \u00e8 un programma sportivo che la domenica racconta le partite di calcio in diretta dai campi di serie A, B C e dilettanti. Alla conduzione del programma si sono succeduti Savino Sguera e Pippo Sciscioli. Nel 1982 l'emittente aderisce al circuito Euro TV e nel 1987 a Odeon TV, ma conserva una fascia di programmazione locale. Negli anni novanta passa al circuito di Europa 7 ma poi ritorna ad Odeon TV per rimanerci fino al 2012.\nNel 1996 nasce da un'idea di Emanuele De Nicol\u00f2 la sit-com \"Very Strong Family\", con il duo Manuel (Emanuele De Nicol\u00f2) e Kikka (Donata Frisini); l'anno successivo viene realizzata la \"Very Strong Family 2\" con lo stesso cast della prima serie, dalla 3\u00aa serie la sit-com viene mandata in onda su Telenorba.\nNella stagione sportiva 2011-2012 Teleregione acquisisce i diritti per le gare in trasferta di campionato del e dell'Andria. Inoltre ha anche acquisito i diritti per le gare esterne del , militante nel campionato di Eccellenza Pugliese.\nLe gare di Barletta e Andria sono trasmesse in diretta sul canale analogico (solo per la provincia di Barletta-Andria-Trani), sul canale digitale e sul canale satellitare 879, Viva l'Italia Channel.\nLe gare del Bisceglie sono invece trasmesse sul canale digitale Diretta Sport.\nA settembre 2016 l'attrice Gegia porta sugli schermi televisivi di Teleregione Color, \"Avanti tutti Show\", uno spettacolo comico di 24 puntate.\nNel 2018 assume la Direzione Responsabile del Tg di Teleregione Salvatore Petrarolo "}
{"id": "2061896", "revid": "339392", "url": "https://it.wikipedia.org/wiki?curid=2061896", "title": "Gap (abbigliamento)", "text": ""}
{"id": "2061897", "revid": "56818", "url": "https://it.wikipedia.org/wiki?curid=2061897", "title": "William Thomas Green Morton", "text": ""}
{"id": "2061901", "revid": "767487", "url": "https://it.wikipedia.org/wiki?curid=2061901", "title": "Tarzan and the Trappers", "text": "Tarzan and the Trappers \u00e8 un film del 1958 diretto da Charles F. Haas, Sandy Howard e H. Bruce Humberstone.\nIl soggetto \u00e8 liberamente ispirato al personaggio del famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il terzo dei sei della saga di Tarzan interpretati dall'attore Gordon Scott.\nTrama.\nLa storia \u00e8 simile a quella di un film precedente della serie. Un gruppo di cacciatori giunge in Africa per uccidere e catturare degli animali e Tarzan riesce a salvarne solo pochi, tra cui un piccolo elefante. Quando i rapitori catturano pure Cheeta, la sua amica scimmia, Tarzan parte con Jane al loro inseguimento che terminer\u00e0 in una citt\u00e0 perduta.Nel tentativo di liberare la sua amica, Tarzan viene fatto prigioniero, ma in breve tempo liberato da una sua amica ammiratrice: Tyana.\nTitolarit\u00e0 ad essere considerato film della serie.\nIl film \u00e8 il \"collazionamento\" di tre episodi pilota di una serie TV (realizzati per essere mandati in visione a ciascuno dei tre maggiori network statunitensi), girati con Gordon Scott subito dopo il primo film della serie Tarzan della \"Sol Lesser Productions\", serie mai realizzata.\nIl film in questione ha avuto la sua prima rappresentazione televisiva solo nel 1966, questo a causa del fatto che per lungo tempo non fu facile stabilire a chi fossero da attribuire i diritti della serie TV non realizzata, e successivamente \u00e8 stato edito in VHS e quindi distribuito negli altri paesi, tra cui l'Italia. Pertanto esso, nonostante alcuni dizionari di cinema (tra i quali il Mereghetti) non lo considerino tra quelli interpretati da Gordon Scott (che cos\u00ec sarebbero cinque film e non sei), deve invece a tutti gli effetti da considerarsi un film della serie, in quanto lungometraggio realizzato con materiale inedito che ha avuto una distribuzione sia come film TV che direct-to-video."}
{"id": "2061903", "revid": "125861176", "url": "https://it.wikipedia.org/wiki?curid=2061903", "title": "Arcidosso", "text": "Arcidosso \u00e8 un comune italiano di abitanti della provincia di Grosseto in Toscana.\nGeografia fisica.\nTerritorio.\nArcidosso sorge alle pendici del versante occidentale dal monte Amiata, ai margini dei grandi boschi che salgono sino alla vetta del monte. Per la sua vastit\u00e0, il territorio comunale appare caratterizzato da aree molto varie tra di loro: si va dalla parte alta della montagna (1.600 metri circa) alle vallate che gradualmente scendono verso la Maremma. Il territorio \u00e8 per gran parte coperto da foreste di faggi e di castagni, questi ultimi in particolare svolgono da sempre un ruolo importante per l'economia e la gastronomia del paese. Mano a mano che scendiamo di altezza possiamo incontrare anche vaste aree coperte da olivi e vigneti. Proprio dai vigneti di questa area si ricava il vino DOCG Montecucco. Parte del territorio \u00e8 occupata dai rilievi pietrosi che salgono intorno al punto panoramico del monte Labbro fino a raggiungerne la cima, sulla quale si trova la Torre Giurisdavidica fatta costruire da Davide Lazzaretti.\nIl territorio comunale, pur essendo classificato dal punto di vista sismico in zona 3, \u00e8 stato l'epicentro di un terremoto verificatosi il 17 giugno 1868, che raggiunse la magnitudo 5,03 della Scala Richter ed il VI-VII grado della Scala Mercalli.\nStoria.\nArcidosso risulta essere storicamente uno dei centri pi\u00f9 importanti del Monte Amiata, nonch\u00e9 uno dei principali centri tra le province di Grosseto e Siena.\nIl nome di Arcidosso viene menzionato per la prima volta in un documento del 4 marzo 860. Il nome deriva probabilmente dai sostantivi latini \"arx\" e \"dossum\", che significano rispettivamente \"fortezza\" e \"dosso\". A partire dal XII secolo si trov\u00f2 a far parte dei possedimenti della famiglia degli Aldobrandeschi della Contea di Santa Fiora, i quali la fortificarono, iniziando la costruzione del castello e la torre maestra con l'aiuto degli abitanti di Casal Roveta, Talassa e Montoto, antichi insediamenti medioevali oggi scomparsi. Nel 1331, dopo uno dei pi\u00f9 lunghi assedi condotti dall'esercito senese, comandato dal condottiero Guidoriccio da Fogliano, il castello ed il borgo di Arcidosso entrarono a far parte della Repubblica di Siena. Questo storico evento \u00e8 stato dipinto da Simone Martini e figura nel museo del Palazzo Pubblico di Siena, oggetto di una accesa disputa sull'attribuzione artistica dello stesso non ancora conclusa.\nArcidosso divenne poi sede di un vicariato tra il 1347 e il 1348, rimase sottomesso a Siena fino alla fine della Repubblica nel 1559, quando pass\u00f2 ai Medici di Firenze, che vi nominarono un capitano di giustizia. Ottenuto il ruolo di \"capitale\" amministrativa del Monte Amiata, ricevette le visite dei granduchi Cosimo II nel 1612 e di Leopoldo II nel 1842. Durante il periodo del Granducato di Toscana, fino a pochi anni prima dell'unit\u00e0 d'Italia, Arcidosso arriv\u00f2 a contare oltre 12.000 abitanti: il quadruplo di quelli che risiedevano nel capoluogo di provincia Grosseto. Arcidosso, in seguito alla costituzione dello Stato unitario italiano venne eletto al ruolo di pretura. Il comune ha subito una drastica riduzione demografica a partire dal dopoguerra e molte localit\u00e0 del territorio sono oggi nettamente spopolate. Tuttavia, la vicinanza alle piste da sci sulla vetta del Monte Amiata, la presenza di luoghi di interesse storico-artistico, la realizzazione di percorsi naturalistici e culturali, hanno reso Arcidosso una localit\u00e0 turistica particolarmente frequentata d'estate e nel periodo invernale. \nInoltre nella seconda met\u00e0 dell'Ottocento fu proprio questa cittadina a vivere le gesta e l'avventura mistica e sociale di David Lazzaretti.\nSimboli.\nLo stemma di Arcidosso \u00e8 costituito da uno scudo sannitico di colore rosso e verde su cui \u00e8 presente una fortezza con torre da cui spunta una quercia. Lo stemma ha la seguente blasonatura ufficiale: \u00abdi rosso, al castello d'argento, torricellato di un pezzo merlato alla guelfa, chiuso e murato di nero, terrazzato di verde, la torre addestrata da una quercia al naturale piantata sul castello, pendente in banda e accompagnata nel cantone sinistro del capo da uno scudetto spaccato d'argento e di nero\u00bb.. Tale alberatura posta a lato del castello compare anche nell'affresco di Simone Martini, presente nel Palazzo Pubblico di Siena.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 688 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nIstituzioni, enti e associazioni.\nIl comune di Arcidosso fa parte dell'Unione dei comuni montani Amiata Grossetana, di cui costituisce il capoluogo. Inoltre, \u00e8 uno dei comuni della \"Associazione Strada del Vino Montecucco e dei Sapori d'Amiata\", della \"Associazione Nazionale Citt\u00e0 dell'Olio\" e della \"Associazione Nazionale Citt\u00e0 del Castagno\".\nNel territorio comunale ha sede anche la Comunit\u00e0 Dzog-chen di Merigar West, comunit\u00e0 tibetana che si \u00e8 insediata sulle pendici del Monte Labbro, in localit\u00e0 \"Merigar\" fin dagli anni settanta, ove sono stati costruiti un tempio tibetano ed altri ambienti monastici.\nCultura.\nIstruzione.\nBiblioteche.\nLa biblioteca comunale di Arcidosso \u00e8 situata in piazza Indipendenza, all'interno del Palazzo Comunale. Il patrimonio librario stimato \u00e8 di circa volumi.\nMusei.\nIl comune di Arcidosso dispone di due strutture museali che fanno parte della rete provinciale \"Musei di Maremma\":\nMedia.\nAd Arcidosso va segnalata la presenza della casa editrice \"Effigi\", attiva nella pubblicazione di libri, riviste e collane che hanno per oggetto principalmente il territorio locale della provincia di Grosseto.\nCucina.\nLa castagna IGP del Monte Amiata.\nLa castanicoltura nell'area del Monte Amiata, e in particolare del comune di Arcidosso, ha da sempre avuto diffusione, grazie alle condizioni climatiche particolarmente favorevoli, tanto che gi\u00e0 negli statuti delle comunit\u00e0 dell'Amiata del XIV secolo si ritrovano specifiche norme per la salvaguardia e lo sfruttamento dei castagni, sia riguardo ai frutti sia riguardo alla legna. Ad oggi la castagna del Monte Amiata \u00e8 tutelata dal marchio di qualit\u00e0 IGP. La castagna IGP del Monte Amiata \u00e8 oggetto di una festa che ogni anno si tiene ad Arcidosso nel mese di ottobre: la \"Castagna in festa\".\nGeografia antropica.\nSuddivisioni storiche.\nIl borgo si divide tradizionalmente in tre contrade:\nAnche la frazione di Montelaterone possiede una tradizionale suddivisione in tre contrade: \"Piazza\", \"Rocca\" e \"Valle\".\nSuddivisioni amministrative.\nLe pi\u00f9 antiche suddivisioni di Arcidosso riconosciute sono le frazioni di Montelaterone e Stribugliano, ambedue centri abitati risalenti al periodo medievale, che fino al regolamento di organizzazione amministrativa emanato il 10 dicembre 1776 costituivano comune autonomo. Nei censimenti del 1833 e del 1845 il comune \u00e8 suddiviso nei \"popoli\" di Arcidosso (San Niccol\u00f2, Sant'Andrea e San Leonardo), Montelaterone e Stribugliano, che a loro volta comprendono i \"casali\" di Lamula, Santa Mustiola (Bagnoli), Fornaci, Zancona e Salaiola. Agli inizi del XX secolo vengono istituite le frazioni di Salaiola e Zancona e nei censimenti del 1921 e 1931 il territorio di Arcidosso risulta suddiviso tra le frazioni di Arcidosso (capoluogo, comprendente anche Bagnoli e San Lorenzo), Montelaterone, Salaiola, Stribugliano e Zancona (comprendente Le Macchie). In seguito alla soppressione delle frazioni dal punto di vista amministrativo negli anni novanta, il comune di Arcidosso emana nel 2000 il nuovo statuto comunale, riconfermando le frazioni precedenti ed elevando a tale status geografico i centri abitati di Bagnoli e San Lorenzo.\nAltre localit\u00e0 del territorio.\nNel territorio arcidossino sono situate numerose borgate, le quali, pur non avendo lo status di frazione, possiedono un tessuto urbanistico e una identit\u00e0 tali da essere considerati veri e propri centri abitati.\nTra le altre numerose localit\u00e0 minori, sparse per il territorio, si ricordano: Abbandonato, Bandite Vecchie, Cappuccini Palazzina, Case del Ponte, Case di Begname, Case Nuove, Case Sallustri, Corniolo, Fontanelle, Fontescaglia, Gualchiere, I Poderi, Capo D'Oro, Lamula, La Crocina, La Foresta, Le Casacce, Le Case, Merigar, Montoto, Mossa dei Cavalli, Oguardio, Pastorelli, Piamperugino, Poggetto Palazzina, Poggio Marco, Poggio Zancona, Prodotto, Puscina, Querce di Fico, Romitorio, Rondinelli, Roveta, Stiacciaie, Torricella, Vado di Capretto.\nInfrastrutture e trasporti.\nIl comune di Arcidosso non possiede linee ferroviarie e superstrade o strade statali all'interno del proprio territorio. Le maggiori vie di collegamento tra il paese e quelli vicini, oltre che per le numerose borgate limitrofe, sono tutte strade provinciali. Si ricordano la strada provinciale 7 Cinigianese, che da Arcidosso conduce al bivio per la Zancona, a quello per Salaiola, e poi continua nel comune di Cinigiano fino a raggiungere Sasso d'Ombrone; la strada provinciale 64 del Cipressino, importante arteria che collega Paganico \u2013 e quindi chiunque provenga da Grosseto \u2013 ad Arcidosso e Castel del Piano; la strada provinciale 26 Arcidosso, che dal bivio di Begname lungo la strada del Cipressino porta ad Arcidosso passando per Montelaterone; e la strada provinciale 160 Amiatina, che attraversa Arcidosso da nord a sud: a nord la collega con San Lorenzo e Castel del Piano, mentre a sud conduce fino al bivio per Santa Fiora, in localit\u00e0 Aiole, e poi continua verso la Triana.\nAd Arcidosso vi \u00e8 l'Autostazione, unica del Monte Amiata, \u00e8 proprio ad Arcidosso infatti che nel 1913 nacque la RAMA, Azienda di Trasporti Pubblici nata per collegare la Montagna con la Maremma.\nNel 2010 la RAMA \u00e8 entrata a far parte della Tiemme Toscana Mobilit\u00e0.\nSport.\nLo sport che ha maggiori radici nel territorio di Arcidosso \u00e8 la pallacanestro, con la squadra del \"Basket 2000 Arcidosso\" fondata nel 1975 e particolarmente attiva nei campionati provinciali e talvolta regionali. Il paese \u00e8 inoltre rappresentato, sempre nell'ambito cestistico, a livello senior dagli \"Arcidosso Boars\", militanti nel Campionato UISP, girone di Siena. Arcidosso possiede inoltre anche due squadre di calcio, l\"'A.S.D. Aldobrandesca Calcio\", militante in terza categoria, e la \"A.C.D. Giovanile Amiata\", societ\u00e0 che si occupa di campionati giovanili.\nMolto ampia \u00e8 anche l'offerta di impianti dove praticare i diversi sport, tra cui: il Palasport, campi da tennis coperti, due palestre per pallavolo e pallacanestro, un poligono per tiro al piattello, una palestra per culturismo, aerobica e j\u016bd\u014d. Sono molti anche i maneggi che offrono la possibilit\u00e0 di fare passeggiate a cavallo lungo i sentieri che si inerpicano per il monte Amiata."}
{"id": "2061908", "revid": "767487", "url": "https://it.wikipedia.org/wiki?curid=2061908", "title": "Tarzan il magnifico", "text": "\"Tarzan il magnifico (Tarzan the Magnificent)\" \u00e8 un film del 1960 diretto da Robert Day.\nIl soggetto \u00e8 liberamente ispirato al personaggio del famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il sesto ed ultimo dei sei della saga di Tarzan interpretati dall'attore Gordon Scott. Distribuito dalla Metro-Goldwyn-Mayer."}
{"id": "2061917", "revid": "2166030", "url": "https://it.wikipedia.org/wiki?curid=2061917", "title": "Margherita d'Inghilterra", "text": "Biografia.\nMargherita era la figlia di Enrico III d'Inghilterra, e di sua moglie, Eleonora di Provenza. La prima apparizione di Margherita nelle testimonianze storiche riguarda un evento a Londra, all'et\u00e0 di tre anni, insieme al fratello, il futuro Edoardo I.\nMatrimonio.\nIl re Alessandro II di Scozia era stato precedentemente sposato con sua zia paterna, Giovanna d'Inghilterra. Nel 1244, suo padre e Alessandro II si incontrarono a Newcastle per riprendere relazioni pacifiche tra le due nazioni, e fu deciso che il futuro Alessandro III di Scozia dovesse sposare Margherita. \nLe nozze si celebrarono il 25 dicembre 1251, a York Minster. La coppia rimase a York fino a gennaio dell'anno successivo, in seguito andarono a vivere a Edimburgo. Ebbero tre figli:\nSi dice che Margherita fosse infelice in Scozia e cre\u00f2 alcune tensioni tra Inghilterra e Scozia scrivendo alla sua famiglia di come veniva trattata. A causa della loro et\u00e0, non era considerato adatto per la coppia reale avere rapporti sessuali. A Margherita non era quindi permesso di vedere Alessandro molto spesso. Inoltre, non le piaceva il palazzo reale e odiava Edimburgo, o il clima, e le mancava l'Inghilterra e la sua famiglia. Scrisse della nostalgia di casa e delle lamentele con i suoi genitori, che le chiesero di andare a farle visita. Gli scozzesi, tuttavia, rifiutarono il permesso, a causa del rischio che non sarebbe mai tornata.\nNel 1255, la regina Eleonora mand\u00f2 il suo medico a Edimburgo per indagare sul benessere di Margherita. Rifer\u00ec che era pallida e depressa e si lamentava della solitudine e dell'abbandono. Suo padre invi\u00f2 una nuova delegazione, scrisse ad alcuni dei conti scozzesi e chiese che fosse trattata meglio. La regina Margherita si lamentava con gli inviati di suo padre di essere stata detenuta come prigioniera senza il permesso di viaggiare e che non le era permesso di vedere il coniuge. Dopo questo, il re d'Inghilterra e il consiglio di reggenza della Scozia raggiunsero un accordo. Fu convenuto che, dato che la coppia reale aveva ormai quattordici anni, si sarebbe dovuto permettere loro di consumare il loro matrimonio, e il consiglio di reggenza sarebbe stato obbligato a consegnare il potere ad Alessandro tra sette anni: Alessandro avrebbe dovuto avere dei rapporti fisici con Margherita, e le consentiva la libert\u00e0 di viaggiare per visitare i suoi genitori. Lo stesso anno, il 7 settembre 1255, Margherita e Alessandro III visitarono i suoi genitori e la sorella di Margherita, Beatrice, a Wark. \nNel 1257, Margherita e Alessandro III furono catturati e tenuti prigionieri dalla famiglia Comyn, che chiese l'espulsione di tutti gli stranieri dalla Scozia. Alla fine furono rilasciati dopo l'intervento di suo padre e del consiglio di reggenza scozzese. Visit\u00f2 l'Inghilterra in altre due occasioni ma non fu in grado di partecipare al funerale di suo padre nel 1272 a causa della sua gravidanza.\nSi diceva che Margherita fosse responsabile della morte di un giovane cortigiano, che presumibilmente aveva ucciso suo zio Simone di Montfort. \nMorte.\nMargherita e Alessandro III erano presenti all'incoronazione di Edoardo I a Westminster nell'agosto 1274. \nMargherita mor\u00ec il 26 febbraio 1275, al Castello di Cupar e fu sepolta nella Dunfermline Abbey, Fife."}
{"id": "2061918", "revid": "599013", "url": "https://it.wikipedia.org/wiki?curid=2061918", "title": "Romano Perticone", "text": "Carriera.\nClub.\nCresciuto calcisticamente nelle giovanili del Milan, fa il suo debutto in Serie A, il 20 maggio 2005, nella partita Milan- finita 3-3. Dopo una parentesi di un mese e mezzo nelle file del , in Serie B, viene girato in prestito al Pizzighettone, in Serie C1, dove gioca 22 partite. L'anno successivo passa in prestito al Verona in Serie B, dove colleziona con la societ\u00e0 scaligera 13 partite.\nNella stagione 2007-2008 ritorna in prestito in Serie C1, alla Cremonese, dove gioca 23 partite, segnando anche due gol. Nell'estate del 2008 viene ceduto in compropriet\u00e0 al Livorno, in Serie B, dove disputa 36 gare (comprese 3 nei vittoriosi play-off) realizzando una rete. Il 23 giugno 2009 il Milan comunica ufficialmente di aver ceduto a titolo definitivo il giocatore al , club neopromosso in Serie A.\nNel Campionato 2009-2010 gioca con la societ\u00e0 labronica, 27 partite della massima serie italiana, ma a fine anno il Livorno retrocede di nuovo in Serie B. Nella stagione successiva Perticone viene confermato al centro della difesa amaranto e in 6 mesi gioca 22 partite segnando pure 2 gol. Il 31 gennaio 2011 passa, in prestito con diritto di riscatto della compartecipazione, alla Sampdoria in Serie A.\nIl 25 giugno dello stesso anno, la Sampdoria decide di non riscattare il 50% del suo cartellino per la cifra di 1.400.000 \u20ac e quindi torna di diritto al .\nL'11 gennaio 2012 viene ufficializzato il suo passaggio in prestito al . In maglia gialloblu disputa 14 partite, prima di fare ritorno a Livorno per fine prestito. La squadra labronica lo cede poi nel mercato estivo al Novara nello scambio che porta Giuseppe Gemiti in amaranto; debutta in campionato coi novaresi il successivo 13 ottobre in occasione della vittoria 4-2 sul Brescia.\nIl 1\u00ba settembre 2014 viene ufficializzato il passaggio del difensore all'. Il 22 gennaio, dopo essere tornato alla societ\u00e0 piemontese, viene girato, in prestito con obbligo di riscatto, al Trapani. Il 22 giugno 2015 viene riscattato dal club siciliano.\nIl 18 giugno 2016 la societ\u00e0 comunica che il giocatore non ha voluto rinnovare il contratto in scadenza per motivi personali, rimanendo cos\u00ec svincolato.\nIl 1\u00ba luglio seguente firma un biennale con il . Complessivamente in Romagna disputa in due stagioni 57 partite, pur non andando mai in gol.\nDopo il fallimento della squadra romagnola, Perticone, svincolato, il 26 luglio 2018 firma un contratto biennale con la Salernitana, con opzione per la terza stagione. A causa di numerosi problemi fisici riesce a mettere insieme solo 10 presenze in campionato, cos\u00ec il 2 settembre 2019 viene ceduto al Cittadella a titolo definitivo.\nNazionale.\nVanta 4 presenze all'attivo con le nazionali giovanili italiane. Il 26 ottobre 2005 ha fatto il suo esordio in Under-20 nella partita Svizzera-Italia 2-1.\nStatistiche.\nPresenze e reti nei club.\n\"Statistiche aggiornate all'1 dicembre 2021.\""}
{"id": "2061924", "revid": "1573940", "url": "https://it.wikipedia.org/wiki?curid=2061924", "title": "Oktjabr'skoe (Ossezia)", "text": "Oktjabr'skoe (in russo: \u041e\u043a\u0442\u044f\u0431\u0440\u044c\u0441\u043a\u043e\u0435, osseto: \u041e\u043a\u0442\u044f\u0431\u0440\u044b\u0445\u044a\u00e6\u0443) \u00e8 il capoluogo del Prigorodnyj rajon in Ossezia del Nord.\nGeografia fisica.\nSituato 6\u00a0km a est della capitale osseta Vladikavkaz, nel 2002 contava 10.575 abitanti. Nel villaggio \u00e8 presente una fabbrica di scatolame e una di generi alimentari."}
{"id": "2061929", "revid": "2180448", "url": "https://it.wikipedia.org/wiki?curid=2061929", "title": "Piero Pieri", "text": "Biografia.\nNato da antica famiglia toscana, ha partecipato alla prima guerra mondiale arruolandosi come volontario nel battaglione degli alpini di Belluno, e mettendosi in luce al comando di un plotone della 77\u00aa Compagnia, di stanza sul fronte dolomitico, e nello specifico di quello delle Tofane, tanto da essere insignito di due medaglie, una d'argento e una di bronzo, al valor militare. Dopo la guerra, insegn\u00f2 storia alla Scuola militare Nunziatella, intorno agli anni 1922-1925.\nAntifascista, a Torino oper\u00f2 clandestinamente nelle file del Partito d'Azione, partecipando anche alla Resistenza nelle valli di Lanzo. Arrestato con la moglie e i figli, fu processato dal Tribunale speciale, ma riusc\u00ec a salvarsi.\nDopo la Liberazione, e successivamente allo scioglimento del PdA, ader\u00ec al Partito radicale. Nel 1952 partecip\u00f2, in qualit\u00e0 di esperto militare al film di Piero Nelli \"La pattuglia sperduta\".\nDiscepolo di Gaetano Salvemini, di cui segu\u00ec le lezioni alla Scuola Normale Superiore di Pisa, \u00e8 annoverato fra i principali storiografi italiani della prima met\u00e0 del Novecento e fra i maggiori (se non il pi\u00f9 importante) esperti italiani di storia militare. Ha insegnato storia medievale e moderna nonch\u00e9 storia contemporanea all'Universit\u00e0 Federico II di Napoli fino al 1935, quando si \u00e8 trasferito all'ateneo di Messina, per approdare infine all'Universit\u00e0 di Torino.\nNell'ambito storiografico, iniziando in particolare da studi eruditi su Niccol\u00f2 Machiavelli e sulla storia di Firenze, \u00e8 passato da ricerche in chiave politica ed economica a quelle prettamente di storia militare, innovando gli studi del settore in et\u00e0 contemporanea. Fra i suoi scritti pi\u00f9 importanti , si segnalano le fortunate e pi\u00f9 volte ristampate \"Storia illustrata del Risorgimento italiano\" (prima edizione con Vallardi nel 1931) e \"Storia militare del Risorgimento\" (edito per la prima volta da Einaudi nel 1962), nonch\u00e9 la biografia di Pietro Badoglio, uscita per Utet nel 1974 e riedita da Arnoldo Mondadori Editore nel 2002.\nHa inoltre curato, assieme ad altri autori, il secondo volume degli \"Scritti sul Risorgimento\" di Salvemini (edito da Feltrinelli nel 1963) e il quarto volume (\"Da Cavour alla fine della prima guerra mondiale\") della collana \u00abStoria d'Italia\u00bb della Utet, pubblicato nel 1960."}
{"id": "2061930", "revid": "1934238", "url": "https://it.wikipedia.org/wiki?curid=2061930", "title": "Parco faunistico del Monte Amiata", "text": "Il parco faunistico del Monte Amiata \u00e8 una riserva naturale protetta che sorge alle pendici dell'omonima montagna.\nTerritorio.\nIl parco faunistico si estende su di una superficie attorno ai 200 ettari nella parte occidentale del territorio comunale di Arcidosso, essendo ubicato a sua volta all'interno della riserva naturale Monte Labbro, a sud-ovest dell'Amiata. \nGli enti locali che gestiscono il parco organizzano visite ed attivit\u00e0 didattiche con il fine di sensibilizzare circa la preservazione di quelle specie animali e vegetali che rischiano la scomparsa e che rappresentano una ricchezza per la biodiversit\u00e0 del territorio. \nNell'area naturalistica sono anche presenti quelle specie animali domestiche che, come il cavallo e l'asino amiatino, hanno svolto un ruolo importante per la sopravvivenza dell'uomo, aiutandolo nelle sue attivit\u00e0. Inoltre, il parco \u00e8 dotato di una torretta di avvistamento dalla quale si osservano gli animali .\nFauna.\nAll'interno di questa area naturalistica \u00e8 possibile osservare numerose specie della fauna selvatica appenninica come il daino, il capriolo, il cervo, il muflone, il camoscio e il lupo.\nFlora.\nNumerose sono anche le specie vegetali che crescono spontaneamente all'interno dell'area protetta, tra queste troviamo l'acero, l'acero campestre, il biancospino, il castagno, la ginestra, il ginepro e il tiglio."}
{"id": "2061931", "revid": "287204", "url": "https://it.wikipedia.org/wiki?curid=2061931", "title": "Prima identit\u00e0 di Bianchi", "text": ""}
{"id": "2061932", "revid": "287204", "url": "https://it.wikipedia.org/wiki?curid=2061932", "title": "Seconda identit\u00e0 di Bianchi", "text": ""}
{"id": "2061934", "revid": "4175", "url": "https://it.wikipedia.org/wiki?curid=2061934", "title": "Nazionale di rugby a 15 della Svizzera", "text": " \nLa nazionale di rugby a 15 della Svizzera (; ) \u00e8 la rappresentativa nazionale maggiore di rugby a 15 che rappresenta la Svizzera in ambito internazionale.\nLa squadra esord\u00ec nel 1973 e fin da allora, non si \u00e8 mai qualificata per la Coppa del Mondo di rugby, ma partecipa al Campionato europeo per Nazioni di rugby, dove \u00e8 attualmente inserita nella 2\u00aa divisione poule B. Divisione che ha matematicamente vinto sabato 17 marzo 2012 quando ha battuto in casa la Slovenia per (85-0). Ottenendo la promozione in 2\u00aa divisione poule A e allo stesso tempo la vittoria pi\u00f9 larga della sua storia, segnando 13 mete di cui 10 trasformate.."}
{"id": "2061938", "revid": "661526", "url": "https://it.wikipedia.org/wiki?curid=2061938", "title": "Lotta per la sopravvivenza", "text": ""}
{"id": "2061940", "revid": "729019", "url": "https://it.wikipedia.org/wiki?curid=2061940", "title": "Elefant Records", "text": "La Elefant Records \u00e8 una etichetta discografica indipendente spagnola. \u00c8 stata fondata nel 1989 da Luis Calvo, editore della rivista musicale \"La l\u00ednea del arco\", e al 2014 aveva pubblicato oltre 600 dischi.\nNel catalogo dell'etichetta sono presenti esponenti della scena musicale indipendente spagnola ed internazionale come i Camera Obscura e gli Stereo Total."}
{"id": "2061954", "revid": "287204", "url": "https://it.wikipedia.org/wiki?curid=2061954", "title": "Maria di Gheldria", "text": "Biografia.\nEra la figlia di Arnold, duca di Gheldria, e di sua moglie, Caterina di Kleve, figlia maggiore di Adolfo I di Kleve, duca di Cleves. Era una pronipote di Filippo il Buono, duca di Borgogna.\nCorte borgognona.\nInizialmente Filippo e sua moglie Isabella del Portogallo pianificarono di far sposare Maria a Carlo, conte del Maine, ma suo padre non poteva pagare la dote. Maria rimase alla corte borgognona, dove Isabella pagava spesso per le sue spese. Maria frequent\u00f2 la nuora di Isabella, Caterina di Francia. Il duca e la duchessa hanno quindi avviato i negoziati per un matrimonio scozzese. Filippo promise di pagare la sua dote, mentre Isabella pag\u00f2 per il suo corredo. William Crichton venne alla corte borgognona per scortarla in Scozia.\nMatrimonio.\nMaria sbarc\u00f2 in Scozia nel giugno del 1449 e entrambi i nobili e la gente comune vennero a vederla mentre si dirigeva verso Holyrood Abbey a Edimburgo. Maria spos\u00f2 Giacomo II di Scozia, a Holyrood Abbey il 3 luglio 1449, e fu incoronata regina consorte dall'abate Patrick. \nFu dato un sontuoso banchetto, mentre il re scozzese le diede diversi regali. Si era convenuto che i figli che sarebbero nati non avrebbero avuto diritto sul ducato di Gheldria.\nEbbero sette figli:\nAlla regina Maria furono concessi diversi castelli e le entrate da molte terre, il che la rese indipendente. Nel maggio del 1454, fu presente all'assedio del Castello di Blackness, e quando vinse, glielo diede in dono. Ha fatto diverse donazioni in beneficenza, come la fondazione di un ospedale appena fuori Edimburgo per gli indigenti, e ai frati francescani in Scozia.\nReggenza.\nDopo la morte del marito, avvenuta il 3 agosto 1460, Maria resse il trono di Scozia fino alla sua morte, in quanto suo figlio Giacomo III quando succedette al padre era ancora troppo piccolo per poter governare.\nMaria fu attratta dalle Guerra delle due rose che in quel momento devastava l'Inghilterra. Ella nomin\u00f2 il vescovo James Kennedy come suo principale consigliere; la loro unione fu descritta come ben funzionante nonostante il fatto che il vescovo favorisse un'alleanza con i Lancaster.\nMentre Maria stava ancora piangendo la morte del marito, la regina Margherita d'Angi\u00f2 fugg\u00ec a nord attraverso il confine in cerca di rifugio dagli Yorkisti. \nI rapporti tra Maria con Margherita servivano principalmente a fornire aiuto alla regina deposta. Maria diede un numero di truppe scozzesi per aiutare Margherita e la causa Lancaster. Organizzarono anche un fidanzamento tra il figlio di Margherita, Edoardo, e la figlia di Maria, Margherita nel 1461. In cambio del suo sostegno, Maria chiese la citt\u00e0 di Berwick sul confine anglo-scozzese, a cui Margherita era disposta a rinunciare.\nLe relazioni tra le due donne si deteriorarono, tuttavia, con l'alleanza sempre pi\u00f9 amichevole tra Edoardo IV d'Inghilterra e il duca Filippo di Borgogna. \nEdoardo IV cerc\u00f2 di fermare il sostegno di Maria a Margherita, proponendo il matrimonio con la regina vedova, che Maria respinse. Nel 1462, pag\u00f2 i reali di Lancaster per lasciare la Scozia e fece pace con Edoardo IV. Ha anche accennato alla possibilit\u00e0 di un matrimonio tra lei e il nuovo re inglese. Secondo quanto riferito, Maria ebbe diversi fidanzamenti durante il suo periodo da reggente, in particolare uno con il Lord Hailes.\nMaria prosegu\u00ec con il piano di Giacomo II di costruire un castello a Ravenscraig, progettato per resistere all'uso dell'artiglieria, e vi abit\u00f2 mentre era in costruzione fino alla sua morte.\nEra una devota cristiana e fond\u00f2 il Trinity College Church nel 1460 in memoria di suo marito. La chiesa situata in un'area oggi conosciuta con il nome di \"Edinburgh's Royal Mile\", \u00e8 stata demolita nel 1848 per fare spazio alla stazione di Waverley, sebbene poi venne parzialmente ricostruita nel 1870 con il nome di Trinity Apse. Maria venne seppellita in questa chiesa, ma dopo la demolizione la sua bara venne spostata nella Holyrood Abbey."}
{"id": "2061955", "revid": "3791", "url": "https://it.wikipedia.org/wiki?curid=2061955", "title": "Dessippo", "text": ""}
{"id": "2061957", "revid": "3791", "url": "https://it.wikipedia.org/wiki?curid=2061957", "title": "Dexippo", "text": ""}
{"id": "2061958", "revid": "857138", "url": "https://it.wikipedia.org/wiki?curid=2061958", "title": "Retovari", "text": "I Retovari o Retobari (in tedesco \"R\u00e4tovarier\", in latino \"Raetovarii\" o \"Raetobarii\") furono una trib\u00f9 germanica occidentale che faceva parte della confederazione degli Alemanni, stanziata nella regione del Cratere di N\u00f6rdlingen, nella parte occidentale dell'attuale regione tedesca della Baviera. Vennero citati dallo storico romano Ammiano Marcellino (330-395)."}
{"id": "2061959", "revid": "3791", "url": "https://it.wikipedia.org/wiki?curid=2061959", "title": "Desippo", "text": ""}
{"id": "2061960", "revid": "167080", "url": "https://it.wikipedia.org/wiki?curid=2061960", "title": "Prisco di P\u00e0nion", "text": ""}
{"id": "2061964", "revid": "287204", "url": "https://it.wikipedia.org/wiki?curid=2061964", "title": "Grande S\u00e9olane", "text": " \nLa Grande S\u00e9olane (2.909 m) \u00e8 una montagna francese delle Alpi di Provenza.\nCaratteristiche.\nLa montagna si trova nel dipartimento delle Alpi dell'Alta Provenza. Domina la valle dell'Ubaye, e chiude a sud-est il bacino di Barcelonnette. Ha una caratteristica struttura a massiccio, con la parte sommitale che presenta pareti rocciose scoscese e subverticali su tutti i lati.\n\u00c8 costituita da calcari appartenenti alla serie subbrianzonese. La vetta \u00e8 costituita da un pianoro calcareo che presenta evidenti fenomeni carsici.\nAccesso alla vetta.\nLa via normale \u00e8 un itinerario di tipo escursionistico, che si sviluppa dal \"col des Thuiles\". Immediatamente al di sopra del colle c'\u00e8 un breve tratto di arrampicata, comunque molto facile, non esposto e privo di pericoli.\nUn secondo itinerario, sempre di tipo escursionistico ma di maggiore difficolt\u00e0, si sviluppa lungo un canalone sul versante sud-est. L'itinerario \u00e8 completamente segnalato, ed \u00e8 noto col nome occitano di \"lou cheminet\". Si deve prestare particolare attenzione, in quanto si sviluppa su roccia di bassa qualit\u00e0.\nVie alpinistiche.\nEsistono diverse vie di arrampicata sulle pareti che circondano la vetta. Si tratta di itinerari spesso di livello elevato, che si sviluppano su roccia non sempre buona."}
{"id": "2061970", "revid": "599013", "url": "https://it.wikipedia.org/wiki?curid=2061970", "title": "Jeff Turner", "text": ""}
{"id": "2061976", "revid": "767487", "url": "https://it.wikipedia.org/wiki?curid=2061976", "title": "Respendial", "text": "Storia.\nRespendial era il re di uno dei due gruppi di Alani che attraversarono il Reno entrando in territorio romano nel 407. L'altro gruppo era comandato da Goar, il quale in seguito si un\u00ec ai Romani; Respendial, al contrario, si alle\u00f2 con i Vandali, che aiut\u00f2 durante la battaglia di Magonza contro l'esercito franco, dopo che il loro re Godigisel era stato ucciso. Assieme ai Vandali Silingi e Asdingi e ad un gruppo di Suebi, gli Alani di Respendial attraversarono la Gallia insediandosi in Spagna.\nIl destino di Respendial \u00e8 sconosciuto; si sa che nel 426 il suo posto era stato preso da Attaco, che venne ucciso durante l'invasione visigota della Spagna. Dopo questi eventi, questo gruppo di Alani si un\u00ec agli Asdingi, con cui passarono in Africa creando un regno indipendente.\nRespendial nella cultura di massa.\nRespendial ritorna nel gioco , ed \u00e8 il capofazione degli Alani. Ha dei baffi ed un pizzetto, indossa un'armatura ed un elmo con una piuma."}
{"id": "2061977", "revid": "19933", "url": "https://it.wikipedia.org/wiki?curid=2061977", "title": "Respindal", "text": ""}
{"id": "2061979", "revid": "767487", "url": "https://it.wikipedia.org/wiki?curid=2061979", "title": "Picea laxa", "text": "Picea laxa, , \u00e8 una specie di peccio, appartenente alla famiglia delle Pinaceae, originario della foresta boreale del Nord America, dall'Alaska fino alla costa atlantica, inclusa l'isola di Terranova, con estensione meridionale fino al Montana, Minnesota e Maine.\n\u00c8 localmente noto con vari nomi tra cui principalmente abete del Canada o abete delle Black Hills.\nEtimologia.\nIl nome generico \"Picea\", utilizzato gi\u00e0 dai latini, potrebbe, secondo un'interpretazione etimologica, derivare da \"Pix picis\" = pece, in riferimento all'abbondante produzione di resina. Il nome specifico \"laxa\" deriva dal latino (da \"laxus\" = aperto, allargato) in riferimento al portamento della chioma.\nMorfologia.\nL'abete del Canada \u00e8 un albero sempreverde, alto mediamente 30 metri, ma che pu\u00f2 raggiungere anche i 40\u201350 m, con un tronco del diametro fino ad un metro. La corteccia \u00e8 sottile e con scaglie desquamanti di circa 10\u00a0cm di diametro. La cima \u00e8 a forma conica negli esemplari giovani e tende a diventare cilindrica con l'et\u00e0. Le foglie aghiformi hanno lunghezza di 12\u201320\u00a0mm, con sezione rombica, di colore blu-verdastro nella pagina superiore dove sono presenti numerose linee stomatiche, e blu-biancastro nella pagina inferiore dove si trovano due larghe bande di stomi.\nLe pigne sono pendule, a forma di cilindri affusolati, lunghe da 3 a 7\u00a0cm e larghe 1,5\u00a0cm da chiuse, fino a 2,5\u00a0cm aperte. Hanno scaglie sottili e flessibili di 15\u00a0mm, con margine arrotondato. Il colore inizialmente verde o rossastro, diviene marron chiaro a maturazione, dopo 4-6 mesi dall'impollinazione. I semi sono neri, lunghi 2\u20133\u00a0mm, con un'esile ala marroncino lunga da 5 a 8\u00a0mm.\nDistribuzione e habitat.\nRappresenta la pi\u00f9 importante presenza vegetale arborea nelle foreste boreali del continente nordamericano; vegeta dal livello del mare (nella parte settentrionale dell'areale) ai 1900 m (nella parte meridionale), su suoli usualmente di origine fluviale o glaciale, lievemente acidi o neutri e spesso podzolici. Il clima di riferimento \u00e8 prevalentemente di tipo freddo continentale, tranne nella parte pi\u00f9 orientale dell'areale dove prevale quello marittimo, con precipitazioni annue che variano dai 200 ai 1250\u00a0mm; anche la stagione vegetativa \u00e8 molto variabile, dai 25 ai 160 giorni annui. Cresce in formazioni prevalentemente pure in gran parte del suo areale con saltuaria ricorrenza di \"Betula papyrifera\"; in alcune parti dell'areale si accompagna anche a altre conifere.\nTassonomia.\nTaxon conosciuto meglio come \"P. glauca\". Recentemente Gilman, A.V. (2015) e Mohlenbrock, R.H. (2014) hanno utilizzato la nomenclatura binomiale qui adottata e conforme con \"Plants of the world online\" a cura dei Kew Gardens.\nSinonimi.\nNumerosi sono i sinonimi riportati:\nUsi.\nIl legno di questa specie riveste grande importanza economica: tenace e ben lavorabile, \u00e8 utilizzato in edilizia e nell'industria cartaria. In Alaska le caratteristiche baite vengono costruite spesso con tronchi di peccio bianco, con la corteccia lasciata sulla parte rivolta all'esterno. Altri utilizzi tipici sono in carpenteria, falegnameria, per effettuare finiture in legno e pavimentazioni interne; meno comuni ma particolari sono le realizzazioni di strumenti musicali e pagaie per le canoe. Viene molto apprezzato come albero ornamentale, ed in commercio esistono diverse cultivar originate dalla variet\u00e0 \"albertiana\".\nConservazione.\nTrattasi di specie con areale vastissimo e presenza molto comune, e pertanto viene classificata come specie a rischio minimo nella Lista rossa IUCN."}
{"id": "2061982", "revid": "93556", "url": "https://it.wikipedia.org/wiki?curid=2061982", "title": "USS De Soto County (LST-1171)", "text": "La USS \"De Soto County\" (codice alfanumerico LST-1171) \u00e8 stata una LST appartenente alla United States Navy, con la quale serv\u00ec nel corso della guerra del Vietnam. Nel 1972 fu ceduta alla Marina Militare italiana, ebbe il nuovo nome \"Grado\" con distintivo ottico L 9890 e fu usata soprattutto per addestramento per circa vent'anni.\nProgetto.\nLa nave, concepita per il trasporto di veicoli corazzati, poteva trasportare 28 carri medi o veicoli pesanti, 575 uomini ed aveva sei cannoni da 76/50mm in 3 impianti binati del tipo MK 33. Lo sbarco avveniva attraverso un portellone a doppio battente posto a prua.\nStoria.\nLa USS \"De Soto County\" fu costruita nei cantieri Avondale Shipyard nella Louisiana; fu impostata il 15 settembre 1956, varata il 28 febbraio 1957 ed entr\u00f2 in servizio il 10 giugno 1958. Dopo aver prestato servizio con la United States Sixth Fleet nel Mediterraneo, dove si guadagn\u00f2 una \"Meritorious Unit Commendation\" e nel 1969 durante la guerra del Vietnam, dove le venne conferita una \"battle star\", il 17 novembre 1972 venne ceduta all'Italia. \u00c8 intitolata alla citt\u00e0 di Grado, ma porta anche il nome di un battaglione di fanteria di marina che prest\u00f2 servizio aggregato alla III Armata sul fronte del Piave nella prima guerra mondiale.\nLa nave era inquadrata con la sua gemella \"Caorle\" nella III\u00aa Divisione Navale prestando servizio fino al 1988, in particolare per fornire supporto alle truppe da sbarco del battaglione San Marco. Fu definitivamente radiata nel 1992 e successivamente demolita."}
{"id": "2061986", "revid": "93556", "url": "https://it.wikipedia.org/wiki?curid=2061986", "title": "USS York County (LST-1175)", "text": "La USS \"York County\" (codice alfanumerico LST-1175) \u00e8 stata una LST appartenente alla United States Navy, con la quale serv\u00ec nel corso di diverse operazioni nel Mare Caraibico. Nel 1972 fu ceduta alla Marina Militare italiana, ebbe il nuovo nome \"Caorle\" con distintivo ottico L 9891 e fu usata soprattutto per addestramento per circa vent'anni.\nProgetto.\nLa nave, concepita per il trasporto di veicoli corazzati, poteva trasportare 28 carri medi o veicoli pesanti, 575 uomini ed aveva sei cannoni da 76/50\u00a0mm in 3 impianti binati del tipo MK 33. Lo sbarco avveniva attraverso un portellone a doppio battente posto a prua.\nStoria.\nLa USS \"York County\" fu costruita nei cantieri Newport News Shipbuilding and Drydock Co. nella Virginia; fu impostata il 4 giugno 1956, varata il 5 marzo 1957 ed entrata in servizio l'8 novembre dello stesso anno.. La sua vita operativa fu ricca anche se non particolarmente densa di operazioni di combattimento, tra le quali si annota la partecipazione all'operazione Steel Pike I il 7 ottobre 1964 (la pi\u00f9 grande operazione anfibia dai tempi della seconda guerra mondiale). Partecip\u00f2 al blocco di Cuba e all'invasione dei marines della Repubblica Dominicana. Fu anche nave recupero per la capsula spaziale Apollo 4 dal 31 ottobre 1967 al termine delle operazioni.\nIl 17 luglio 1972 venne ceduta all'Italia e ribattezzata \"Caorle\". Nave Caorle \u00e8 stata nave insegna della III\u00aa Divisione Navale.\n\u00c8 intitolata alla citt\u00e0 di Caorle ma porta anche il nome di un battaglione di fanteria di marina che prest\u00f2 servizio aggregato alla III Armata sul fronte del Piave nella prima guerra mondiale.\nLa nave era inquadrata con la sua gemella \"Grado\" nella III Divisione Navale prestando servizio fino al 1988, in particolare per fornire supporto alle truppe da sbarco del battaglione San Marco. Fu definitivamente radiata nel 1992 e successivamente demolita."}
{"id": "2061988", "revid": "287204", "url": "https://it.wikipedia.org/wiki?curid=2061988", "title": "Tero Pitkamaki", "text": ""}
{"id": "2061989", "revid": "287204", "url": "https://it.wikipedia.org/wiki?curid=2061989", "title": "Wayman Tisdale", "text": "Primi anni.\nTisdale nasce a Fort Worth, Texas. Suo padre, Louis Tisdale, \u00e8 stato un noto pastore a Tulsa, in Oklahoma.Dopo la morte del padre nel 1997, l'ex autostrada Osage di Tulsa \u00e8 stata nominata LL Tisdale Parkway in suo onore. Il fratello maggiore di Wayman, Weldon \u00e8 stato pastore della chiesa dal 1997.\nCrescendo, Tisdale non era inizialmente interessato al basket. Saranno i fratelli maggiori Weldon e William ad introdurre alla pallacanestro il giovane Wayman.\nWayman incontr\u00f2 la sua futura moglie Regina nell'aprile 1981 in chiesa. Erano juniores di due diverse scuole superiori di Tulsa, tuttavia Regina non sapeva che Wayman fosse uno dei giocatori di basket di maggiore prospetto nel paese.\nTisdale chiamava la musica il suo \"primo amore\". Durante la sua giovent\u00f9, e continuando anche durante la sua carriera cestistica universitaria, suonava il basso nella chiesa di suo padre.\nLa musica e la chiesa erano due mondi molto importanti per Tisdale, che dopo essersi iscritto all'Universit\u00e0 di Oklahoma, il coach dei Sooners, Billy Tubbs, decise di cambiare il calendario degli allenamenti della squadra per permettere a Wayman di frequentare la chiesa e dedicarsi allo studio del basso.\nCarriera cestistica.\nTisdale si \u00e8 laureato alla Booker T. Washington High School di Tulsa, Oklahoma, dove \u00e8 cresciuto, negli anni accademici 1982/1985. \u00c8 stato eletto tre volte giocatore dell'anno nonch\u00e9 primo giocatore della storia collegiale della sua universit\u00e0 ad essere nominato All American team dalla Associated Press. Detiene ancora il record di Oklahoma per pi\u00f9 punti segnati da qualunque altro giocatore durante il suo anno da matricola e quella da sophomore. Ha vinto una medaglia d'oro come membro della squadra olimpica degli Stati Uniti del 1984, allenata da Bobby Knight dell'Universit\u00e0 di Indiana.\nI Pacers selezionarono Tisdale con la seconda scelta assoluta nel Draft NBA 1985.\nCapace di giocare nel doppio ruolo di ala/centro, Tisdale ha totalizzato 15 punti e 6 rimbalzi di media a partita in una carriera professionale di 12 stagioni disputate con gli Indiana Pacers, Sacramento Kings e Phoenix Suns. La sua migliore stagione \u00e8 stata nel 1989-90 con i Kings, raggiungendo una media di 22.3 punti e 7.5 rimbalzi a partita. Tisdale e Mitch Richmond formarono una delle coppie pi\u00f9 dinamiche della storia della NBA. Tisdale si ritir\u00f2 nel 1997 per concentrarsi interamente sulla sua carriera musicale.\nTisdale \u00e8 il primo atleta in qualsiasi sport a poter vantare di avere il suo numero di maglia (23) ritirato dall'Universit\u00e0 di Oklahoma nel 1997. Quando Blake Griffin fu autorizzato a indossarlo durante la sua carriera all'OU (2007-2009), cerc\u00f2 e ricevette la benedizione di Tisdale prima di accettarla.\nIl titolo di freshman dell'anno NCAA \u00e8 stato ribattezzato il Wayman Tisdale Award.\nCarriera musicale.\nTisdale debutt\u00f2 nel mondo discografico con \"Power Forward\" album del 1995 pubblicato dalla Label Motown.\nSuonando principalmente il basso, ha registrato otto album, con il rilascio nel 2001 dell'album \"Face to Face\", \u00e8 riuscito a raggiungere la posizione numero uno della chart contemporary jazz di Billboard. Nel 2002 gli \u00e8 stato assegnato il Legacy Tribute Award dall'Ohlahoma Jazz Hall of Fame. Nel corso di una chat internet di ESPN, Tisdale ha detto che le sue influenze musicali includevano i gruppi funk degli anni '70. Il suo ultimo lavoro in studio di registrazione, \"Rebound\", \u00e8 stato scritto e pubblicato dopo essergli stato diagnosticato un cancro.\nDiagnosi del cancro.\nNel marzo 2007, Tisdale \u00e8 stato sottoposto a trattamento per un cancro al ginocchio (osteosarcoma), scoperto dopo una caduta da una scalinata a casa sua a Los Angeles l'8 febbraio in cui riport\u00f2 la rottura della gamba. Nel mese di maggio, Tisdale ha annunciato sul suo sito web di recuperare da una procedura per rimuovere la cisti e avrebbe recuperato al 100%. Lui e Regina si impegnarono a non dire ai loro quattro figli della sua diagnosi fino alla caduta di quell'anno. Tuttavia, il primo ciclo di chemioterapia non ebbe buon esito, costringendolo a sottoporsi ad un secondo ciclo.\nNell'agosto 2008 sub\u00ec l'amputazione della gamba destra a causa del cancro osseo. Sul suo sito web, Tisdale dischiar\u00f2 che la rimozione di una parte della gamba sarebbe stato il modo migliore per garantire che il cancro non tornasse. In un video messaggio alla fila di una partita di football il 28 settembre, Tisdale ha affermato che stava bene e che era in sereno dopo l'operazione.\nPoco dopo l'operazione, gli fu installata una protesi. Scott Sabolich, direttore clinico, ha affermato che nella sua carriera di 21 anni non aveva mai creato una protesi grande quanto quella che doveva progettare per Tisdale. Sabolich fece notare che in genere una persona che ha subito un'amputazione necessita dai tre a sei mesi per abituarsi a deambulare con una protesi, mentre Tisdale ci impieg\u00f2 solo un mese. Ha dimostrato di essere altrettanto veloce nell'imparare a camminare sul suo nuovo arto. L'esperienza di Tisdale lo ha portato a fondare la Fondazione Wayman Tisdale per raccogliere fondi e per aiutare gli ammalati con il processo protesico, che negli Stati Uniti, non \u00e8 sempre coperto da un'assicurazione sanitaria.\nNell'aprile del 2009 ha accettato un premio dal Greenwood Cultural Center di Tulsa, partendo subito per tour di 21 date in tutto il paese.\nLa morte.\nTisdale \u00e8 morto il 15 maggio 2009 presso il centro medico di St. John a Tulsa. L'agente di Tisdale ha descritto la sua morte come un \"grande shock\" e ha notato che Tisdale aveva intenzione di andare nello studio di registrazione la settimana successiva per un progetto con il chitarrista jazz Norman Brown.\nIl 21 maggio 2009, 4.000 persone hanno assistito al servizio commemorativo di Tisdale presso il centro BOK di Tulsa. Nel giugno 2009 l'Universit\u00e0 di Oklahoma-Tulsa annunci\u00f2 che la sua nuova clinica di salute specializzata nel nord di Tulsa sarebbe stata nominata in onore di Tisdale.\nL'album \"American Ride\" di Toby Keith del 2009 \u00e8 \"dedicato alla memoria di Wayman e Noel McFarland\". L'album include la canzone \"Cryin for Me (Wayman's Song\"), un omaggio a Tisdale con Keith, Dave Koz, Marcus Miller e Arthur Thompson.\nLa canzone \"Bright\" del chitarrista Peter White (dall'album \"Good Day\" del 2009) \u00e8 stata dedicata \"alla memoria di Wayman Tisdale, il cui spirito non ha mai fallito di illuminare la nostra vita\". White ha detto: \"Lui \u00e8 sempre stato cos\u00ec felice, cos\u00ec positivo, ha sempre avuto un sorriso, ti ha sempre fatto sentire bene. Anche prima della sua morte, avevo sempre chiamato questa canzone \"Bright\", perch\u00e9 sembrava emozionante, felice e divertente. Poi ho capito che sarebbe stata la canzone perfetta da dedicare a Wayman, perch\u00e9 \u00e8 stato il modo in cui \u00e8 venuto al mondo\"."}
{"id": "2061992", "revid": "729019", "url": "https://it.wikipedia.org/wiki?curid=2061992", "title": "Nikolaj Nikolaevi\u010d Romanov (1831-1891)", "text": "Biografia.\nInfanzia ed educazione.\nNacque il 8 agosto 1831 a San Pietroburgo dallo zar Nicola I di Russia e dalla zarina Aleksandra Feodorovna.\nI suoi genitori si impegnarono affinch\u00e9 i figli avessero un'ottima formazione: per Nikolaj lo zar opt\u00f2 per una carriera militare, nominandolo appena nato colonnello onorario nei Lanceri ed arruolandolo nel battaglione delle Guardie. Soldato per gran parte della sua vita, prese per la prima volta attivamente servizio nell'esercito durante la Guerra di Crimea, ventunenne, partecipando alla battaglia di Inkerman (1854). Avendo mostrato interesse per l'ingegneria militare nel 1856 venne nominato ispettore generale del Genio e nel 1864 divenne comandante della Guardia Imperiale. Nel 1873 accompagn\u00f2 suo fratello Alessandro II a Berlino all'incontro dei tre imperatori (russo, tedesco ed austriaco).\nCarriera militare.\nIl punto pi\u00f9 alto della sua carriera fu la Guerra Russo-Turca del 1877-1878, quando fu nominato Comandante in capo delle truppe russe sul Danubio, nonostante la sua fama di stratega fosse molto bassa. Il granduca non si distinse particolarmente nelle prime fasi del conflitto, e poco dopo inizi\u00f2 una serie di sconfitte delle truppe che comandava: dopoch\u00e9 i Russi persero la Rumelia e furono sconfitti a Pleven, Nikolaj fu in pratica rimosso per ordine imperiale, bench\u00e9 in teoria rimase comandante. La vittoria dei suoi sottoposti gli permise di prendere parte alla vittoria di Adrianopoli ed alla pace di Santo Stefano, bench\u00e9, terminata la guerra, venne criticato per non aver puntato su Costantinopoli quando il suo quartier generale si trovava proprio ad Adrianopoli. A questo si aggiunse il notevole imbarazzo di essere stato accusato di irregolarit\u00e0 finanziarie, di aver ricevuto tangenti e di avere frodato soldi al governo.\nIn ogni caso suo fratello Alessandro II lo promosse come Comandante della regione militare di San Pietroburgo, Feldmaresciallo Generale, Ispettore Generale della Cavalleria e Ispettore Generale del Genio: figura militare influente, fece parte anche del Consiglio di Stato.\nGranduca di Russia.\nAlto, forte e con un lungo naso sottile, Nikolaj Nikolaevi\u010d non era n\u00e9 bello n\u00e9 molto intelligente. Grandissimo viveur, Nikolaj \u201cam\u00f2 tutte le donne tranne sua moglie\", scrisse un suo contemporaneo. Amava la vita militare, la caccia [3], era un noto buongustaio, era esperto di bestiame, cani di razza, allevamento di cavalli, pesca e di caccia. Nella sua residenza lussuosa a San Pietroburgo, il Palazzo Nikolaevskij, costruito fra il 1853 ed il 1861, i cavalli erano un tipico soggetto di conversazione. Si dedic\u00f2 con impegno a gestire le sue propriet\u00e0, ma non riusc\u00ec ad ottenere affetto da coloro che gli erano vicini.\nMatrimonio.\nNikolaj Nikolaevi\u010d spos\u00f2, senza particolare gioia, la principessa Alessandra di Oldenburg (che da convertita all'ortodossia prese il nome di Aleksandra Petrovna) (1838-1900), figlia del duca Pietro di Oldenburg e della principessa Teresa di Nassau-Weilburg, sua cugina di secondo grado poich\u00e9 suo padre era figlio di Ekaterina Pavlovna Romanova, figlia di Paolo I di Russia. La cerimonia nuziale si svolse a San Pietroburgo il 6 febbraio 1856. Alessandra era una donna normale e non sofisticata e la coppia presto scopr\u00ec di avere ben poche cose in comune.\nDopo solo quattro anni il granduca Nikolaj inizi\u00f2 una lunga relazione con Catherine Chislova, una ballerina del teatro di Krasnoe Selo: la loro \"liason\" fu abbastanza nota e port\u00f2 a cinque figli.\nIl granduca, dopo alcune manovre per aumentare la classe sociale dell'amante, pot\u00e9 fare in modo che i figli avessero il cognome Nikolaev, concesso loro nel 1882 da Alessandro III. Negli anni precedenti lo zar Alessandro II fece finta di nulla ma raccomand\u00f2 al cugino di essere pi\u00f9 discreto.\nUltimi anni.\nNikolaj Nikolaevi\u010d era a Cannes con i due figli legittimi quando suo fratello Alessandro II venne assassinato: torn\u00f2 subito in Russia nel marzo 1881 ma la salita al trono del nipote Alessandro III segn\u00f2 l'inizio del declino del granduca. Il nuovo zar non aveva alcuna simpatia per lo zio viveur, il quale in fretta perse tutta la sua influenza e fu coinvolto nelle inchieste sui suoi traffici con le forniture militari. Quando il granduca prov\u00f2 a spiegare le sue azioni alla rivista \"Nouvelle Revue\" di Parigi nel 1880, attacc\u00f2 in modo chiaro funzionari di governo e comandanti militari, venendo cos\u00ec rimosso dal suo comando. Alessandro III inoltre critic\u00f2 la sua relazione extraconiugale.\nDa allora Nikolaj Nikolaevi\u010d visse apertamente con l'amante e la moglie lo lasci\u00f2 nel 1881, rifugiandosi a Kiev, senza per\u00f2 acconsentire al divorzio: i figli parteggiarono per la madre, ma continuarono a vivere a palazzo col padre. Caterina Chislova insistette coll'amante perch\u00e9 provvedesse a lei e ai loro figli, e per tali spese ben presto dovette ipotecare il Palazzo Nikolaevskij. Nel 1882 Nikolaj Nikolaevi\u010d fu posto sotto tutela per lo sperpero della sua fortuna e dovette iniziare a vivere come un privato gentiluomo in una casa modesta.\nMorte.\nIl granduca, visto che non poteva ottenere il divorzio, inizi\u00f2 a sperare di sopravvivere alla moglie per sposare l'amante: fu invece questa a morire improvvisamente in Crimea, mentre la granduchessa Aleksandra Petrovna sopravvisse al marito nove anni. Poco dopo la morte dell'amante, Nikolaj si ammal\u00f2 di un cancro alla bocca che premeva sul cervello. Inizi\u00f2 a credere che tutte le donne lo desiderassero e durante un balletto attacc\u00f2 un giovane ballerino che aveva scambiato per una donna. Nel 1890 fu dichiarato incapace di intendere e volere e confinato in Crimea dove, ad Alupka, mor\u00ec nell'aprile 1891. La reputazione del granduca alla corte imperiale era minima e la sua morte non provoc\u00f2 grosse reazioni. Aveva sperperato tutta la sua notevole ricchezza ed il suo palazzo fu immediatamente messo in vendita per sanare i suoi grossi debiti.\nSecondo Nina Berberova fu massone e martinista.\nDiscendenza.\nIl granduca Nikolaj Nikolaevi\u010d e Alessandra di Oldenburg ebbero due figli:\nDalla relazione extraconiugale con Catherine Chislova nacquero:"}
{"id": "2062001", "revid": "767487", "url": "https://it.wikipedia.org/wiki?curid=2062001", "title": "Big Mama (film)", "text": "Big Mama (\"Big Momma's House\") \u00e8 un film del 2000 diretto da Raja Gosnell.\n\u00c8 uscito nelle sale italiane il 13 aprile 2001.\nTrama.\nL'agente dell'FBI Malcolm Turner \u00e8 noto per essere un maestro del travestimento. Il suo ultimo incarico porta lui e il suo collega John Maxwell nella piccola cittadina di Cartersville, in Georgia. Per trovare il pericoloso criminale Lester Vesco, Malcom decide di mettersi sulle tracce dell'ex fidanzata di Vesco, ovvero Sherry Pierce, che potrebbe contattare la nonna, un'anziana signora di buon peso chiamata da tutti \"Big Mama\". Una notte, Big Mama riceve una telefonata e deve andare via subito, in quanto il marito di una sua amica sta male. Di conseguenza parte all'improvviso, e i due agenti hanno l'idea di mettere sotto controllo il telefono della donna, ma proprio in quel momento Sherry chiama la nonna dicendole di voler venirla a trovare, e Malcolm, per evitare che Sherry non arrivi, impersona la nonna, prima telefonicamente, e poi fisicamente: grazie ad una parrucca, a molto trucco e a enormi imbottiture e vestiti taglia extra-large, l'agente diventa uguale alla settantenne Big Mama.\nNei giorni successivi Malcom, travestito da Big Mama, deve fingere di essere la vecchia donna parlando con le vicine, andando in chiesa e nel frattempo cercando di saperne di pi\u00f9 a proposito di Lester parlando con Sherry e il figlio di quest'ultima, Trent. Con il passare del tempo, per\u00f2, Malcom se ne innamora, e deve dividere il lavoro dai sentimenti.\nProduzione.\nLa pellicola \u00e8 stata girata in California. Tra i luoghi delle riprese:\nSequel.\nNel corso degli anni sono stati realizzati due sequel; \"\" (2006) e \"Big Mama - Tale padre, tale figlio\" (2011), entrambi diretti da John Whitesell."}
{"id": "2062003", "revid": "1892728", "url": "https://it.wikipedia.org/wiki?curid=2062003", "title": "Si trasloca solo due volte", "text": ""}
{"id": "2062011", "revid": "287204", "url": "https://it.wikipedia.org/wiki?curid=2062011", "title": "William Joseph", "text": "Carriera professionistica.\nNew York Giants.\nStagione 2003\nSelezionato come 25 scelta assoluta dai New York Giants, \u00e8 sceso in campo per la prima volta in una partita ufficiale il 7 settembre contro i St. Louis Rams. Ha giocato 14 partite facendo 7 tackle di cui 5 da solo, un sack, una safety e un fumble forzato.\nStagione 2004\nDa titolare ha debuttato il 24 ottobre contro i Detroit Lions. Ha giocato 15 partite di cui 4 da titolare facendo 25 tackle\"record personale\" di cui 20 da solo, 2 sack e 2 deviazioni difensive.\nStagione 2005\nHa giocato 10 partite di cui 10 da titolare facendo 19 tackle di cui 14 da solo, 2 sack, 3 deviazioni difensive\"record personale\" e un fumble recuperato.\nStagione 2006\nHa giocato 16 partite di cui 3 da titolare facendo 21 tackle di cui 13 da solo, 2 sack, 2 deviazioni difensive e un fumble forzato.\nStagione 2007\nDopo la 1 settimana \u00e8 stato messo sulla lista infortunati. Non ha giocato nessuna partita ma \u00e8 stato membro della squadra che ha vinto il 42\u00ba Super Bowl.\nOakland Raiders.\nStagione 2008\nPassa agli Oakland Raiders firmando il 5 novembre. Ha giocato 8 partite ma nessuna da titolare facendo 8 tackle di cui 3 da solo.\nStagione 2009\nIl 5 settembre viene svincolato, a distanza di 5 giorni rifirma per poi esser svincolato il 14 dello stesso mese. Il 9 novembre ritorna per la 3 volta ai \"Raiders\". Ha chiuso la stagione giocando 6 partite di cui nessuna da titolare facendo 8 tackle di cui 5 da solo.\nStagione 2010\n\u00c8 diventato \"unrestricted free agent\", poi il 23 febbraio ha rifirmato con i \"Raiders\". Il 4 settembre viene \"tagliato\"."}
{"id": "2062014", "revid": "729019", "url": "https://it.wikipedia.org/wiki?curid=2062014", "title": "Nikolaj Nikolaevi\u010d Romanov (1856-1929)", "text": "Cugino di secondo grado dello zar Nicola II, era chiamato in famiglia \"Nikola\u0161a\" oppure, per distinguerlo dallo zar, \"Nicola l'alto\" in contrapposizione a \"Nicola il basso\"; in occidente era noto come il \"granduca Nicola\".\nDalla notevole prestanza fisica, elegante e signorile, profondamente religioso, Nicola era rispettato e apprezzato all'interno dell'Esercito Imperiale Russo; legato alle correnti panslaviste e favorevole all'alleanza con la Francia, ricevette all'inizio della Prima guerra mondiale il comando in capo di tutte le forze dell'esercito schierate contro gli Imperi Centrali. In questo incarico diede prova di notevoli qualit\u00e0 militari; prudente e avveduto ottenne una serie di vittorie contro l'Austria-Ungheria nel 1914 e 1915; costretto alla ritirata dopo la grande offensiva generale degli Imperi Centrali nell'estate 1915, riusc\u00ec a salvare gran parte dell'esercito pur dovendo cedere molti territori. A causa di questa sconfitta dovette abbandonare il comando in capo e venne trasferito alla testa dell'esercito impegnato nel Caucaso contro i turchi dove ottenne una serie di brillanti vittorie fino al crollo dell'Impero zarista nel 1917.\nNel 1922 fu proclamato Zar dai resti dell'Armata Bianca.\nBiografia.\nInfanzia.\nSuo padre era il terzo figlio maschio dell'imperatore Nicola I di Russia e dell'imperatrice Aleksandra F\u00ebdorovna, figlia di Federico Guglielmo III di Prussia e di Luisa di Meclemburgo-Strelitz. Sua madre era prima cugina del marito, in quanto figlia di Teresa di Nassau e del duca Pietro di Oldenburg, figlio del duca Giorgio e di Caterina Pavlovna Romanova, sorella di Nicola I.\nCarriera militare.\nIl granduca Nicola fu mandato alla scuola militare del Genio, uscendone nel 1872. Durante la Guerra turco-russa (1877-1878) fece parte dello stato maggiore del padre, l\u00ec in funzione di comandante in capo, distinguendosi in un paio di occasioni. Scal\u00f2 tutti i gradi militari (la sua esperienza fu pi\u00f9 nell'addestramento che come stratega) fino a diventare comandante degli Ussari nel 1884: si fece la nomea di comandante duro ma giusto, guadagnandosi il rispetto delle sue truppe, anche perch\u00e9 era un uomo molto religioso, che pregava la mattina, la sera e prima e dopo i pasti. Amante della campagna, gli piaceva dedicarsi alla caccia ed alle sue propriet\u00e0; politicamente era un panslavista, ma non radicale\nDal 1895, e per dieci anni, fu ispettore generale della cavalleria: il suo comando fu considerato ottimo per le riforme apportate all'addestramento, alle scuole di cavalleria, alle riserve. Non ebbe invece alcun comando durante la Guerra russo-giapponese, forse perch\u00e9 lo zar non desiderava mettere a rischio il prestigio dei Romanov e perch\u00e9 voleva avere un generale leale e rispettato vicino a s\u00e9 in caso di rivolte: in questo modo Nikola\u0161a non pot\u00e9 farsi un'esperienza sul campo di battaglia, ma ebbe un ruolo cruciale durante la Rivoluzione russa del 1905.\nCon la diffusione delle manifestazioni e degli scioperi, il futuro della dinastia sembr\u00f2 compromesso; lo zar Nicola dovette scegliere tra seguire la via delle riforme suggerite dal conte Sergej Julievi\u010d Vitte od imporre una dittatura militare. L'unico uomo che forse avrebbe potuto effettuare con successo un colpo di forza, sfruttando il proprio prestigio presso l'esercito, sembrava proprio il granduca Nicola che era anche il comandante del Distretto Militare di San Pietroburgo. Nicola II lo convoc\u00f2 a palazzo esprimendogli le sue intenzioni, ma il granduca rifiut\u00f2 ed estrasse la sua pistola, dicendo a Nicola II che egli era pronto a spararsi di fronte a lui piuttosto che impiegare l'esercito per salvaguardare l'autocrazia; fu proprio il granduca Nicola che quindi convinse lo zar a promulgare il famoso Manifesto del 17 ottobre e a convocare la Duma. L'imperatrice Alessandra F\u00ebdorovna, convinta sostenitrice dell'autocrazia, non perdon\u00f2 mai Nikola\u0161a per il suo comportamento in questi drammatici avvenimenti; inoltre il granduca divenne inviso per il suo comportamento anche ai gruppi reazionari all'interno della corte, dell'esercito, della nobilt\u00e0 di origine baltico-tedesca e dagli estremisti di destra delle cosiddette \"centurie nere\".\nDal 1905 il granduca rimase al comando del Distretto Militare di San Pietroburgo, dove si fece notare per aver promosso a posti di responsabilit\u00e0 anche soldati di umili origini; inoltre assunse la direzione del nuovo Consiglio di Difesa, creato subito dopo la sconfitta con il Giappone per migliorare l'efficienza dell'esercito e studiare un programma di riforme generali dell'apparato militare dell'Impero. Il granduca promosse un ampio piano di miglioramento e modernizzazione dell'esercito in collaborazione con il capace generale F\u00ebdor Palitsyn, ottenendo alcuni buoni risultati; tuttavia l'ostilit\u00e0 dell'imperatrice e di una parte dei generali portarono nel 1908 al prematuro scioglimento del Consiglio di Difesa e alla conseguente perdita di poteri di Nicola che venne escluso dalla pianificazione e programmazione del ministero della Guerra e dello stato maggiore, dominati dal generale Vladimir Suchomlinov; egli mantenne solo l'incarico di comandante del Distretto Militare di San Pietroburgo.\nMatrimonio.\nNikola\u0161a spos\u00f2 nel 1907 la principessa Anastasia del Montenegro, figlia di Nicola I del Montenegro, sorella di Elena del Montenegro e di Milica del Montenegro, che dopo un divorzio aveva sposato il fratello di Nikola\u0161a, il granduca P\u00ebtr Nikolaevi\u010d Romanov. Il matrimonio fu felice: entrambi religiosi, e con tendenza al misticismo (Nikola\u0161a fu martinista) ; non ebbero per\u00f2 figli. Anastasia, chiamata \"Stana\" era a favore dell'unit\u00e0 slava e risolutamente anti-turca; la moglie era soprattutto estremamente ostile all'Impero Austro-ungarico mentre manifestava apertamente la sua simpatia per la Francia alleata dell'Impero russo. Nicola fu influenzato dalle idee della moglie e condivise l'ostilit\u00e0 nei confronti degli Imperi Centrali e l'alta considerazione per l'alleato francese.\nPassatempi.\nNikola\u0161a fu anche uno dei grandi cacciatori del suo tempo. Solo i membri della pi\u00f9 alta nobilt\u00e0 possedevano i borzoi ed il canile del granduca, da questo punto di vista, era famoso: poich\u00e9 dopo la rivoluzione russa questi animali furono uccisi in gran numero, i borzoi oggi esistenti derivano quasi tutti dagli animali che Nikola\u0161a regal\u00f2 ai suoi amici. Nel suo corso della vita, Nikola\u0161a ed i suoi cani hanno catturato centinaia di lupi: uomo molto preso dal suo incarico militare, si svagava andando a caccia, viaggiando per la Russia con il suo treno privato, che portava a bordo anche i cani ed i cavalli.\nComandante in capo all'inizio della prima guerra mondiale.\nIl granduca non ebbe alcuna parte nella pianificazione e nella preparazione in vista della prima guerra mondiale, responsabilit\u00e0 che ricadde sul Generale Vladimir Sukhomlinov e sullo Stato Maggiore. Alla vigilia dello scoppio della guerra suo cugino, lo zar Nicola II, sentito il parere dei suoi ministri lo nomin\u00f2 Comandante supremo dell'esercito: aveva cinquantasette anni e non aveva mai guidato delle truppe in battaglia, tanto meno il pi\u00f9 grande esercito messo mai in campo fino ad allora nella storia. Nikola\u0161a fu responsabile di tutte le forze russe che combattevano contro la Germania, l'Austria-Ungheria e la Turchia.\nInizialmente, l'alto comando russo non era pronto alla sfida di una guerra moderna e le diverse armate zariste, incapaci di coordinarsi, incapparono nella disastrosa battaglia di Tannenberg; le successive battaglia della Vistola e di \u0141\u00f3d\u017a furono pi\u00f9 fortunate per l'armata zarista. Il ruolo del granduca in questi frangenti fu quello di raccogliere e scegliere quale strategia, tra quelle proposte dai molti generali dell'esercito, seguire: nessun programma coerente per la vittoria emerse dal granduca o dal suo staff, bench\u00e9 a livello personale egli riscuotesse il pieno apprezzamento sia da parte degli ufficiali sia dalle truppe. Nikola\u0161a infatti era pi\u00f9 un burocrate che un leader militare, difettando di un vasto senso strategico e del polso fermo per guidare tutte le armate zariste, divise tra gelosie e rivalit\u00e0: il suo quartier generale rimase stranamente calmo, malgrado le molte sconfitte e le migliaia di morti.\nLa situazione dell'esercito russo divenne difficile gi\u00e0 alla fine del primo anno di guerra soprattutto per le carenze organizzative e materiali; le truppe si battevano con coraggio e disciplina ma l'impero non era in grado di equipaggiarle e armarle in modo adeguato; l'entrata in guerra dell'Impero ottomano e la conseguente chiusura degli Stretti impedirono l'invio di materiali e armamenti da parte delle potenze occidentali alleate della Russia. Il 18 dicembre 1914 il granduca Nicola dovette comunicare ufficialmente ai capi militari franco-britannici che l'esercito russo era a corto di mezzi e soprattutto di munizioni; di conseguenza diveniva impossibile riprendere le offensive; egli era costretto a passare sulla difensiva. Nicola cerc\u00f2 anche di coinvolgere maggiormente i suoi alleati nella guerra nel Vicino Oriente e di migliorare la collaborazione; il 1\u00ba gennaio 1915 invi\u00f2 un messaggio al ministro della guerra britannico Horatio Kitchener sollecitando un intervento alleato diversivo per impegnare in qualche modo l'esercito turco in modo da ridurre la pressione che i russi subivano sul fronte del Caucaso. Due giorni prima, il 30 dicembre 1914, il granduca aveva gi\u00e0 affrontato questo argomento con il rappresentante britannico al suo quartier generale; egli aveva richiesto il sostegno alleato contro i turchi che sembravano mettere in pericolo le posizioni russe nel Caucaso. In realt\u00e0 la minaccia turca era molto relativa e Nicola intendeva soprattutto riaprire la questione d'Oriente e favorire accordi diplomatici tra le tre potenze per una spartizione dell'Impero ottomano.\nIl 22 marzo 1915 re\u0441evette l'Ordine di San Giorgio di seconda classe per la riuscita dell'Assedio di Przemy\u015bl. Nonostante questo, dopo i primi ripiegamenti dell'esercito, il 21 agosto 1915 suo cugino lo zar lo sostitu\u00ec come Comandante in capo, ma questo non port\u00f2 a sostanziali miglioramenti nella visione strategica e nel bilancio della guerra per le truppe russe.\nComandante sul fronte del Caucaso.\nDopo la sua rimozione, il granduca fu nominato comandante in capo e vicer\u00e9 del Caucaso, andando a sostituire l'anziano governatore il generale Illarion Ivanovi\u010d Voroncov-Da\u0161kov: Nikola\u0161a era ufficialmente al comando mentre il Generale Nikolaj Nikolaevi\u010d Judeni\u010d era la figura che guidava realmente le truppe in questa zona negli scontri con l'esercito Ottomano. In questo periodo l'armata zarista mand\u00f2 un gruppo di spedizione attraverso la Persia per ricongiungersi con le truppe britanniche e, nel 1916, dopo la Battaglia di Erzerum e la battaglia di Erzincan prese il porto di Trebisonda I Turchi risposero con un'offensiva intorno al lago di Van che alla fine risult\u00f2 fallimentare.\nNikola\u0161a prov\u00f2 a far costruire una ferrovia costruita dalla Georgia russa fino ai territori conquistati per portare pi\u00f9 facilmente rifornimenti per una nuova offensiva nel 1917, ma nel marzo di quell'anno lo zar fu deposto e l'esercito russo si avvi\u00f2 alla resa.\nCrollo dell'Impero zarista e Rivoluzione.\nLa Rivoluzione di febbraio trov\u00f2 Nikola\u0161a in Caucaso, dove fu nominato, ultimo atto ufficiale dello zar, come Comandante in capo, e per questo si diresse verso il quartier generale di Mogil\u00ebv; tuttavia il giorno dopo il nuovo primo ministro, il principe Georgij Evgen'evi\u010d L'vov, annull\u00f2 l'ordine. Il granduca pass\u00f2 i successivi due anni in Crimea, a volte agli arresti domiciliari, e partecip\u00f2 poco alla vita politica.\nSembra ci fosse l'idea di nominarlo a capo dell'Armata Bianca attiva nella Russia meridionale, ma i generali, particolarmente il generale Anton Ivanovi\u010d Denikin, temevano che un nome di spicco della famiglia imperiale avrebbe potuto alienare i membri della coalizione repubblicani. Lui e la moglie riuscirono a salvarsi dall'Armata Rossa nell'aprile 1919, salpando a bordo della nave da guerra britannica \"HMS Marlborough\", assieme a moltissimi suoi parenti.\nL'8 agosto 1922, Nikola\u0161a fu proclamato imperatore di tutte le Russie dallo Zemskij sobor dell'Oblast' di Amur, convocato dal generale Mikhail Diterikhs: il granduca gi\u00e0 viveva all'estero e non era presente. Due mesi dopo l'Oblast' dell'Amur cadde nelle mani dei Bolscevichi.\nEsilio e morte.\nDopo un soggiorno a Genova come ospite del cognato Vittorio Emanuele III di Savoia, Nikola\u0161a e la moglie si trasferirono in una piccola residenza a Choigny, venti miglia fuori da Parigi, sorvegliato costantemente dalla polizia segreta francese e da un piccolo numero di fedeli cosacchi; la casa divenne il centro dell'opposizione monarchica anti-sovietica. Guid\u00f2 l'Unione di Tutti i Soldati Russi dopo il generale P\u00ebtr Nikolaevi\u010d Vrangel', tra i cui piani c'era quello di inviare agenti in incognito nella Russia sovietica, mentre i suoi avversari cercavano di organizzarne il rapimento, tramite spie e doppiogiochisti. Non ci riuscirono, e i monarchici riuscirono a far esplodere una bomba alla prigione della Lubjanka a Mosca. Il granduca Nikola\u0161a mor\u00ec il 5 gennaio 1929 di morte naturale in Costa Azzurra, dove passava la stagione invernale."}
{"id": "2062016", "revid": "87388", "url": "https://it.wikipedia.org/wiki?curid=2062016", "title": "Queen Emeraldas", "text": " \u00e8 un manga scritto e disegnato da Leiji Matsumoto nel 1978 e pubblicato in Giappone dalla K\u014ddansha in 4 volumi. Tra il 1998 ed il 1999 \u00e8 stato prodotto anche un OAV composto da 4 episodi. L'opera condivide personaggi con altri lavori di Matsumoto, quali \"Capitan Harlock\" e \"Galaxy Express 999\".\nTrama.\nHiroshi \u00e8 un giovane orfano che vive sulla Terra subendo continui soprusi. Un giorno decise di recarsi sul pianeta Daibar per cercare i cristalli energetici, essenziali per coronare il suo sogno: costruire una sua nave per essere finalmente libero; per\u00f2 durante il viaggio la flotta di Alfries attacca la nave su cui si era imbarcato, e quando tutto sembra volgere al peggio ecco comparire una misteriosa nave che annienta la flotta nemica.\nLa nave si scoprir\u00e0 essere la nave di Esmeraldas; dopo questo inaspettato intervento la vite dei due protagonisti si intrecceranno dando vita a due fantastici episodi.\nMedia.\nManga.\nIl manga \u00e8 stato scritto da Leiji Matsumoto e fu serializzato sulla rivista settimanale \"Weekly Sh\u014dnen Magazine\" edita da K\u014ddansha, dal 1978 al 1979. La stessa casa editrice ha poi raccolto i vari capitoli in quattro volumi tank\u014dbon.\nIn Italia la serie \u00e8 stata pubblicata da Hazard Edizioni dal 30 luglio al 30 dicembre 2005.\nOAV.\nUn adattamento OAV venne prodotto dagli studi d'animazione Oriental Light and Magic, per i primi due episodi e Bandai Visual, per il terzo ed il quarto, e fu pubblicato in home video dal 10 giugno 1998 al 18 dicembre 1999.\nIn Italia la serie giunse nel 2002 ma si ferm\u00f2 agli episodi 1 e 2, usciti in VHS editi da Dynamic Italia, la quale per\u00f2 non port\u00f2 a termine l'opera."}
{"id": "2062024", "revid": "125480000", "url": "https://it.wikipedia.org/wiki?curid=2062024", "title": "Michail Pavlovi\u010d Romanov", "text": "Il figlio pi\u00f9 giovane dell'imperatore Paolo I, Michail nacque a San Pietroburgo il 28 gennaio 1798 annunciato con 101 colpi per la gioia di tutti. il suo nome venne scelto prima della sua nascita.\nIl 25 novembre 1820 fond\u00f2 la Scuola di Artiglieria di San Pietroburgo, che fu la prima scuola militare in Russia. Nel 1825 fu nominato ispettore generale della parte tecnica.\nIl granduca rimase scapolo fino a ventisette anni. L'imperatrice Marija F\u00ebdorovna trov\u00f2 nella sua terra natia una sposa per il suo figlio pi\u00f9 giovane. Lei era la nipote del fratello dell'Imperatrice e la figlia maggiore del principe Paolo Federico di W\u00fcrttemberg - Carlotta Federica Maria. Per conoscere la principessa, sua futura moglie, nel 1822 , Michail and\u00f2 a Stoccarda.\nA San Pietroburgo il 19 febbraio 1824 spos\u00f2 la sua cugina di primo grado Carlotta di W\u00fcrttemberg (1807-73), figlia del principe Paolo Federico di W\u00fcrttemberg e della principessa Carlotta di Sassonia-Hildburghausen; dopo la conversione all'ortodossia prese il nome di Elena Pavlovna.\nEbbero cinque figlie:\nIl Palazzo Michailovskij fu costruito per il granduca dall'architetto Carlo Rossi tra il 1819 ed il 1825; oggi ospita il Museo Russo."}
{"id": "2062026", "revid": "287204", "url": "https://it.wikipedia.org/wiki?curid=2062026", "title": "Ernesta Bittanti Battisti", "text": "Biografia.\nFormazione.\nFiglia di un preside, nacque a Brescia nel 1871 e si spost\u00f2 poi con la famiglia a Cremona e a Cagliari. Nel 1882 in quest'ultima citt\u00e0 fu la prima ragazza iscritta al ginnasio-liceo statale. Nel 1890 si trasfer\u00ec a Firenze per frequentarvi la Facolt\u00e0 di Lettere e Filosofia della locale Universit\u00e0 e qui entr\u00f2 in contatto con giovani intellettuali come Gaetano Salvemini, Ugo Guido e Rodolfo Mondolfo, Alfredo Galletti, Assunto Mori e Cesare Battisti. Quando si laure\u00f2 nel 1896, fu una delle prime donne italiane a conseguire questo titolo accademico. Si dedic\u00f2 poi all'insegnamento di materie letterarie al liceo ginnasio Galilei di Firenze ma gi\u00e0 nel 1898 venne radiata da tutte le scuole del Regno per la sua attivit\u00e0 politica con il Partito Socialista fondato pochi anni prima.\nImpegno politico.\nIl 7 agosto 1899 spos\u00f2 civilmente a Firenze in Palazzo Vecchio Cesare Battisti, col quale condivideva l'orientamento politico socialista, laicista e anticlericale. Con il marito si trasfer\u00ec a Trento e dal 1900 al 1914 la coppia cur\u00f2 la pubblicazione del quotidiano socialista \"Il Popolo\", che si caratterizza non solo per l'analisi politica ma per le sue campagne su temi sociali come il divorzio e l'abolizione della pena di morte. Ernesta collabor\u00f2 come giornalista anche al periodico \"Vita Trentina\", supplemento de \"Il Popolo\". Nel 1901, 1907 e 1910 nacquero i tre figli: Gigino, Camillo e Livia. Nel 1908 part\u00ec per Messina, duramente colpita dal terremoto, per prestare soccorso ai feriti. L'impraticabilit\u00e0 di strade e ferrovie la costrinsero per\u00f2 a tornare indietro e cos\u00ec prima a Roma e poi a Napoli svolse l'attivit\u00e0 di infermiera e corrispondente per il suo giornale, nel quale denunciava il cattivo funzionamento dei soccorsi nel capoluogo siciliano. Nel 1911 scrisse il testo dell\"Inno al Trentino\", musicato da Guglielmo Bussoli.\n Nel luglio del 1916 il marito, cittadino dell'Impero austro-ungarico che combatteva da volontario con la divisa dell'Esercito Italiano, fu catturato dagli austriaci sul Monte Corno di Vallarsa. In soli due giorni fu portato a Trento, processato e condannato a morte per alto tradimento. La sentenza fu eseguita nella fossa del castello del Buonconsiglio il 12 luglio. Ernesta Bittanti Battisti si occup\u00f2 da quel momento di raccoglierne gli scritti politici che saranno pubblicati dopo la fine del conflitto dall'editore Le Monnier nel 1923.\nAntifascismo.\nErnesta Bittanti si dimostr\u00f2 contraria al fascismo e questo port\u00f2 al raffreddamento dei rapporti con Benito Mussolini, amico dei coniugi Battisti sin dai primi anni del XX secolo quando collaborava come giornalista per \"Il Popolo\" redigendo articoli di vario argomento. I contrasti raggiunsero il loro apice in una lettera di Ernesta a Mussolini datata 1923: \nIl 22 giugno 1924, dopo l'omicidio di Giacomo Matteotti, quando seppe che i fascisti di Trento intendevano andare al Castello del Buonconsiglio per un'adunata, vi si rec\u00f2 per coprire con un velo nero il monumento al marito. Il 24 giugno il quotidiano \"Il Nuovo Trentino\" cit\u00f2 l'accaduto: \nNel 1930 si trasfer\u00ec a Milano. La sua opposizione alle leggi razziali fasciste del 1938 fu assoluta e in aperto atto di sfida il 19 febbraio 1939 fece pubblicare sul \"Corriere della Sera\" un necrologio per l'amico ebreo Augusto Morpurgo. Dopo l'8 settembre 1943 si rifugi\u00f2 con i figli a Lugano in Svizzera. Da quel Paese si adoper\u00f2 per l'accoglienza dei rifugiati ebrei dall'Italia e collabor\u00f2 con i partigiani della Val d'Ossola, ai quali si era unito anche suo figlio Gigino Battisti.\nSecondo dopoguerra.\nAlla fine della guerra la famiglia Battisti ritorn\u00f2 a Trento dove il figlio Gigino divenne il primo sindaco socialista di Trento, e mor\u00ec nel 1946 in un incidente ferroviario.\nErnesta Bittanti continu\u00f2 le sue battaglie politiche e culturali nel secondo dopoguerra riallacciando i rapporti con i vecchi amici ritrovati, in particolare Gaetano Salvemini, e pubblicando una lunga serie di articoli di letteratura, storia e pedagogia. Tra l'altro si dedic\u00f2 alla questione autonomistica altoatesina.\nMor\u00ec a Trento nel 1957, a 86 anni. \nFerruccio Parri dett\u00f2 la sua epigrafe:"}
{"id": "2062035", "revid": "986213", "url": "https://it.wikipedia.org/wiki?curid=2062035", "title": "Elizaveta Michajlovna Romanova", "text": "Biografia.\nChiamate il famiglia \"Lili\", crebbe nella dimora di famiglia, il Palazzo Michailovskij a San Pietroburgo, bella come sua madre Elena.\nAlla fine del 1843 Adolfo, duca di Nassau visitando per la prima volta la capitale russa, incontr\u00f2 Elizabeta, la cui zia materna era la matrigna di Adolfo.\nAdolfo ed Elizabeta si innamorarono e si sposarono poco dopo, il 31 gennaio 1844 a San Pietroburgo: lei aveva 17 anni e lui 26. Dopo la cerimonia nuziale, la coppia rimase per un po' di tempo in Russia, per poi trasferirsi in Germania a vivere nel castello di Biebrich a Wiesbaden. Elizabeta rimase quasi subito incinta, per la gioia del marito e del ducato di Nassau, ma mor\u00ec dopo un anno di matrimonio dando alla luce una figlia, che mor\u00ec quasi subito.\nAdolfo, addolorato, fece erigere una chiesa ortodossa russa - la chiesa di santa Elisabetta nel parco di Neroberg - dove seppellire l'amata moglie: si trova in cima ad una collina perch\u00e9 Adolfo la potesse sempre vedere dal suo palazzo. Il sarcofago di Elizabeta \u00e8 ancora oggi all'interno della chiesa."}
{"id": "2062037", "revid": "300067", "url": "https://it.wikipedia.org/wiki?curid=2062037", "title": "Bob Knight", "text": "\u00c8 membro del Naismith Memorial Basketball Hall of Fame dal 1991, come allenatore.\nCarriera.\nSoprannominato \"The General\", il Generale, ha vinto 902 partite di Division I, record battuto il 15 novembre 2011 dal suo ex-allievo Mike Krzyzewski. Nel 1984 ha guidato la nazionale americana alla medaglia d'oro nelle Olimpiadi estive di Los Angeles.\nHa iniziato la carriera di allenatore di pallacanestro con gli Army Black Knights e l'ha conclusa con Texas tech, ma il suo nome \u00e8 legato ai trionfi degli Indiana Hoosiers che ha condotto alla vittoria di tre tornei NCAA e di un NIT. Da rimarcare la stagione 1975-76, conclusa senza alcuna sconfitta."}
{"id": "2062041", "revid": "986213", "url": "https://it.wikipedia.org/wiki?curid=2062041", "title": "Ekaterina Michajlovna Romanova", "text": "Biografia.\nSua madre si occup\u00f2 della sua educazione, scegliendo personalmente gli insegnanti che dovevano insegnare alla Granduchessa le lingue straniere, il canto e il disegno.\nCresciuta con la famiglia nel Palazzo Michailovskij, il 6 febbraio 1851 a San Pietroburgo spos\u00f2 il duca Giorgio Augusto di Meclemburgo-Strelitz (1824-1876), ultimo figlio del granduca Giorgio di Meclemburgo-Strelitz (1779-1860) e della principessa Maria di Assia-Kassel (1796-1880). Amava suo marito profondamente e devotamente. Ebbero quattro figli:\nMor\u00ec il 30 aprile 1894, \"dopo una lunga e penosa malattia\". \u00c8 sepolta nella Cattedrale di Pietro e Paolo a San Pietroburgo."}
{"id": "2062047", "revid": "2130271", "url": "https://it.wikipedia.org/wiki?curid=2062047", "title": "Fosso", "text": "Il fosso \u00e8 un avvallamento del terreno di dimensioni variabili, naturale o artificiale, destinato allo scorrimento delle acque o ad altri scopi.\nStoria.\n\u00c8 un'importante opera idrica diffusa nell'Italia settentrionale e pi\u00f9 precisamente nella pianura padana, che ha consentito nel corso dei secoli di rendere pi\u00f9 fertili i terreni agricoli dei comuni pi\u00f9 distanti dai fiumi. Tali opere ingegnose attraversano talvolta anche i centri urbani mischiandosi nel caso di grandi citt\u00e0 come Milano ai navigli e a canali di dimensioni maggiori. Sono noti anche con il nome di rogge e sono particolarmente diffusi in alcune zone della Lombardia, attraversando le provincie di Milano, Pavia, Bergamo, Mantova e Cremona in molti punti."}
{"id": "2062050", "revid": "547992", "url": "https://it.wikipedia.org/wiki?curid=2062050", "title": "Roberto Oltramari", "text": "Carriera.\nCresce nella squadra del suo paese, Sustinente in provincia di Mantova. Acquistato dalla SPAL dell'allora presidente Paolo Mazza nel 1957, prima di esordire in Serie A, nella primavera del 1958 partecip\u00f2 alla spedizione azzurra degli allora campionati europei Under-19 giocati in Lussemburgo, che l'Italia vinse in finale contro l'Inghilterra per 1-0, proprio grazie al gol di Oltramari, laureandosi campione d'Europa.\nL'esordio con la in Serie A avvenne l'11 novembre 1958, due giorni dopo che Oltramari aveva compiuto 19 anni, con una vittoria esterna per 2-1 dei biancazzurri sull'Udinese. Segna il suo primo gol in Serie A il 26 aprile 1959 nella vittoria esterna contro la Fiorentina. In seguito passa in prestito al , in Serie B.\nDopo un campionato nella serie cadetta con la squadra della sua citt\u00e0, Oltramari torn\u00f2 a Ferrara trovando spazio per una sola partita. A quel punto venne ceduto definitivamente, stavolta in Serie C, al . In Romagna disput\u00f2 un campionato e sal\u00ec di categoria andando, nel 1963 al Foggia &amp; Incedit di Oronzo Pugliese. In Puglia rimase per sei stagioni, riuscendo a tornare in Serie A. Con il Foggia contribu\u00ec a conquistare, nel 1965, uno storico nono posto in Serie A.\nFinita la militanza rossonera, venne ceduto al nel 1968. Si rifece successivamente con la Del Duca Ascoli di Carlo Mazzone in Serie C e concluse con il calcio professionistico nel 1973."}
{"id": "2062051", "revid": "211683", "url": "https://it.wikipedia.org/wiki?curid=2062051", "title": "Chiara Acciarini", "text": ""}
{"id": "2062055", "revid": "729019", "url": "https://it.wikipedia.org/wiki?curid=2062055", "title": "My Turn (Hoobastank)", "text": "My Turn \u00e8 il primo singolo estratto dall'album \"Fornever\" degli Hoobastank. Pu\u00f2 essere ascoltato nel sito ufficiale della band oltre che su iTunes."}
{"id": "2062057", "revid": "110713270", "url": "https://it.wikipedia.org/wiki?curid=2062057", "title": "Bring It on Back", "text": "Bring It on Back \u00e8 un singolo del gruppo musicale australiano Jet.\nIl singolo \u00e8 uscito come secondo estratto dall'album \"Shine On\" solo per il Regno Unito(entrando alla posizione 51), anche se \u00e8 entrato pure nella chart del Giappone. In Italia il brano \u00e8 entrato alla posizione numero 29 nell'airplay radiofonico.\nVideo.\nAll'inizio del videoclip troviamo il cantante Nic Cester su un marciapiede. Poi il video racconta di una relazione avuta con una ragazza. Nic Cester cerca di seguire la ragazza fino a un motel e aprendo la porta la trova con se stesso tornando indietro nei ricordi.\nCuriosit\u00e0.\nIl brano \u00e8 caratterizzato da un'eco sonora che ricorda in tutto e per tutto lo stile dei Beatles e degli Oasis. Molti ritengono che \"Bring it on Back\" sia la \"gemella\" di Wonderwall, canzone degli Oasis."}
{"id": "2062059", "revid": "22416", "url": "https://it.wikipedia.org/wiki?curid=2062059", "title": "Posada", "text": "Posada (, \"Pasada\" in sardo) \u00e8 un comune italiano di abitanti della provincia di Nuoro e il capoluogo storico della Baronia.\nStoria.\nPrimordi.\nPosada \u00e8 uno dei centri abitati sardi pi\u00f9 antichi in assoluto. La scoperta (negli anni 1920) di una statuetta rappresentante un Ercole italico del V-IV secolo a.C. unitamente al ritrovamento di reperti di pari epoca, testimonia la presenza dell'uomo sin da tempi remoti.\nDi fatto Posada fu un centro italico-etrusco (verosimilmente falisco), collegato probabilmente al primo tentativo di colonizzazione della Sardegna attuato dai Romani gi\u00e0 in epoca punica. Diodoro Siculo riferisce dell'invio sull'isola di 500 coloni romani tra il 378 e il 377 a.C. (un secolo prima della conquista).\nFeronia.\nFeronia \u00e8 il nome di un'antica citt\u00e0, il nome si riscontra nell\u2019opera geografica di Claudio Tolomeo (II secolo). Il luogo \u00e8 per\u00f2 scomparso e solo delle teorizzazioni mirano a identificarne il sito con l'area detta di Santa Caterina.\nFeronia \u00e8 anche il nome di una dea etrusca, il cui culto si celebrava a Capena (citt\u00e0 antica poco a nord di Roma) e a Terracina, nel Sud pontino. Era una dea della fertilit\u00e0, delle acque, del commercio e di molte altre importanti competenze, e si \u00e8 provato a verificare se i toponimi, presumibilmente estesisi da templi o comunque da centri dedicati alla dea, potessero riflettere elementi di comunanza fra la nostra e le dette localit\u00e0.\nL'elemento comune principale pare individuarsi nella posizione di passaggio, con presenza di un foro mercantile, a relativamente poca distanza dall'acqua (il fiume Tevere per Capena); in effetti, i tre siti erano importanti mercati di scambio navale-terrestre, erano tutti tappa intermedia, diciamo distributiva, per le zone di retroterra, e la dea appunto dava patrocinio sul commercio, oltre che sulla fertilit\u00e0 dei suoli (dettaglio importante per la Sardegna, produttrice di grano).\nIn tema di etimologia toponomastica, si \u00e8 anche formulata l'ipotesi latineggiante (coordinata con quella per il toponimo di Oniferi) per la quale invece il nome verrebbe da qualche forma del verbo \"portare\" (fero, fers) seguita da \"omnia\", a indicare il luogo ove \"tutto si porta\" (sottintendendone la connotazione di mercato - riferimento effettivamente valido anche per Oniferi). Per questa teoria perci\u00f2 il medesimo nome etrusco non sarebbe che una coincidenza. Va detto per\u00f2 che questa tesi gode di poco seguito.\nNemmeno la sopravvenienza dei Romani dovette esser cagione della scomparsa del sito, poich\u00e9 le carte nautiche che lo richiamano sono di molto successive al loro arrivo.\nEt\u00e0 romana.\nIl periodo posteriore alla conquista romana della Sardegna (238 a.C.) \u00e8 segnato in questa zona dalla creazione (o, assai pi\u00f9 probabilmente, l'ampliamento) del \"Portus Luguidonis\" (o Portus Liquidonis) che aveva ubicazione in localit\u00e0 San Giovanni, nella cala a fianco alla torre aragonese.\n\u00c8 interessante notare che Posada era al tempo un vivace centro di scambio con i mercati dell'interno, fungendo da tappa intermedia con Olbia; a Olbia infatti giungeva il naviglio di grosso tonnellaggio proveniente da Ostia e dagli altri porti tirrenici, e da Olbia proseguiva con natanti pi\u00f9 agili per il Portus Liquidonis, dove sarebbe stato sbarcato per proseguire via terra verso il Nuorese lungo le valli che costeggiano il Monte Albo. Il percorso nautico era estremamente periglioso, data la conformazione delle coste, rocciose, con innumerevoli scogli affioranti e sferzate da un tremendo vento di maestrale o di scirocco; i Romani, pertanto, prevedevano realisticamente, e conseguentemente gi\u00e0 calcolavano, una perdita di un terzo del naviglio viaggiante fra queste due destinazioni, che in realt\u00e0 distano fra loro circa una trentina di miglia nautiche.\nNelle acque del golfo di Posada, pescatori della met\u00e0 del Novecento hanno riferito di numerosi ritrovamenti di opere marmoree e bronzee, statue e altri lavori presumibilmente destinati all'arredamento di dimore di rappresentanti dell'Urbe. Tali reperti, nella non consapevolezza del loro potenziale valore, venivano semplicemente spostati in zone non navigabili o verso il mare aperto, essendo la loro esigenza primaria quella di salvaguardare le reti.\nCon i Romani comincia a diffondersi il nuovo nome di \"Pausata\" (poi confluito nello spagnolesco attuale), anche nelle varianti \"Possata\", \"Pasada\" (come in sardo), \"Passata\" (latino volgare). Nel nome, il destino di un luogo di sosta, tappa di viaggio, stazione di cambio cavalli, nodo di scambio fra trasporto terrestre e marittimo. Luogo di frontiera, dunque, fra terra e mare, ma anche fra \"terre\" e \"terre\".\nCome sostengono altri studiosi, il nome Pausada potrebbe derivare dall'antico nome Pausania (o Fausina) che viene di solito riferito all'antica Olbia e non invece all'attuale Posada. Il nome inoltre, cos\u00ec come si vuole per tante altre localit\u00e0 poste alla foce di un fiume potrebbe significare proprio questo: \"luogo dove il fiume (formando stagni prima di sfociare in mare) si posa\". Nel 1095, con la bolla del 4 aprile, il papa Urbano II (l'ispiratore delle Crociate) nomina per la prima volta Posada in documenti ufficiali dell'Et\u00e0 Giudicale: la \"corte\" di Santo Stefano di Pausade (popolarmente chiamata \"sa Cathedrale\") era confermata fra le disponibilit\u00e0 dei monaci benedettini cluniacensi dell'abbazia di San Vittore di Marsiglia, i \"Vittorini\". Nel 1088 era stato era stato Gregorio VII a darla loro in concessione perch\u00e9 divenisse sede di priorato e ospedale. Salvatore Italo Deledda, storico sardo, si spinge a identificare Posada con quella non accertata Phausania che spesso compariva nei documenti dell'epoca come centro degli interessi dei monaci benedettini e dell'affermazione del loro potere temporale nell'isola, nonch\u00e9 \"caserma\" teologica per l'opera di evangelizzazione delle aree interne, presumibile sede di diocesi. Per altri il nome Posada potrebbe derivare da Poseidon.\nIl periodo giudicale.\nL'et\u00e0 dei giudicati sardi, che va dal IX secolo al XV secolo, vide Posada quasi costantemente in una difficile situazione di terra di confine, al limite meridionale del giudicato di Gallura (di cui era una curatoria) e a quello superiore del giudicato di Arborea.\nA ci\u00f2 si devono dunque la costruzione del castello della Fava (XII secolo), pi\u00f9 tardi definito \"multis proeliis clarum\" e la fortificazione dell'abitato con pi\u00f9 cinte murarie, delle quali sopravvive solamente quella pi\u00f9 elevata. Conquistato e riperso pi\u00f9 e pi\u00f9 volte, a seguito di alterne occupazioni il castello fu sede di residenza dei giudici galluresi e, dall'altro versante, vi risiedette sporadicamente anche la stessa Eleonora d'Arborea. Non essendo un presidio militarmente ben difendibile (a paragone di altri castelli del tempo) e quindi \"sicuro\", molti studiosi convengono che potesse realmente trattarsi di una sorta di residenza turistica ante litteram.\nLa virulenza della malaria, favorita dalla rilevanza delle superfici a stagno, caus\u00f2 uno spopolamento del paese intorno al 1345 e un calo della produzione, ma non delle tasse pretese dalla Corona d'Aragona in guerra con l'Arborea, tanto che, pi\u00f9 per l'oppressione fiscale che per timori sanitari, le zone furono quasi completamente abbandonate.\nPoco dopo Posada fu nuovamente arborense e tale rimase sino al definitivo declino della potenza autoctona.\nLa Baronia.\nCaduta nel 1410 Arborea, l'ultimo Giudicato sardo, Posada sarebbe ben presto stata infeudata dalla Casa di Aragona ai Carroz, conti di Mandas e Terranova (1431), anche formalmente elevata al rango di Baronia (lo era gi\u00e0, almeno territorialmente, da circa un secolo) e organizzata come capoluogo di quel raggruppamento di villaggi che naturalmente vi si sarebbero riferiti: Torp\u00e8, Siniscola, Lod\u00e8.\nDopo esser stata teatro del primo sequestro di persona a scopo di estorsione della storia di Sardegna (1477), la Baronia, ora territorio periferico di un distante regno non isolano, fu oggetto di intense attivit\u00e0 predonesche da parte dei pirati saraceni (spesso tunisini e algerini) e di quelli lanzichenecchi e barbari; parallelamente, un banditismo interno di grassazione teneva costantemente sotto minaccia le popolazioni.\nI baroni che vi si successero non ebbero mai molta cura del feudo, tanto che nel 1623, a seguito di una delle innumerevoli sanguinose predazioni, il Consiglio del Real Patrimonio d'Aragona in pratica sequestr\u00f2 il feudo al legittimo titolare (Michele Portugues, il quale non vi aveva organizzato alcun sistema difensivo, cagionandone cos\u00ec la vulnerabilit\u00e0) e lo costrinse a procedimenti giudiziari di riscatto che poi lo condussero alla perdita fallimentare della propriet\u00e0 e del titolo.\nIl banditismo, si diceva, condizion\u00f2 le attivit\u00e0 produttive locali, col risultato di impoverire le comunit\u00e0 al punto da registrarsi una tristemente celebre carestia nel 1681; in intuibile conseguenza, il Seicento fu quindi anche il secolo della peste, che - sovrapponendosi alla \"tradizionale\" malaria - decim\u00f2 la popolazione (Torp\u00e9 fu addirittura annientata) e rinfolt\u00ec a sua volta le file delle orde banditesche.\nTrascorso il Settecento quasi esclusivamente nella duplice funzione di pagatrice di tasse e di fornitrice di truppe per eserciti esterni, la Baronia di Posada sarebbe poi stata l'ultimo feudo a essere riscattato dai Savoia, intorno al 1860, l'ultimo ostacolo alla composizione del Regno d'Italia.\nIl Novecento.\nIl passaggio allo Stato italiano fu vissuto a Posada senza grandi entusiasmi e in mancanza di gravi danni. La nuova amministrazione di stampo piemontese prese piede in luogo della scomposta precedente organizzazione feudale, imponendo un sistema che da tutta l'isola fu vissuto come esterno e che anche col\u00e0 tard\u00f2 a essere definitivamente accettato.\nCome altrove, anche qui fu soprattutto la trasformazione del sistema delle propriet\u00e0 terriere (imposto gi\u00e0 dal 1820 col noto \"editto delle chiudende\") a creare malcontenti e disordini di lento riassorbimento. Cos\u00ec la necessit\u00e0 di un riordino catastale, non compiuto per gli assetti potestativi. La successione delle modificazioni, la burocratizzazione dello Stato, non ebbero pronto adempimento intorno a Posada, e anche sotto il regime fascista vi fu una continuit\u00e0 del solo caos amministrativo.\nLa progressiva cessione di territori ai nascenti comuni di San Teodoro e di Budoni ha nel tempo privato Posada di terreni poi rivelatisi strategici sotto un profilo economico, per l'avveniente fenomeno turistico, sebbene del resto non potesse gestirli e anzi non vi mostrasse interesse alcuno. Il detto disordine catastale ha fatto s\u00ec peraltro che il comune di San Teodoro, non pi\u00f9 direttamente confinante, possieda delle inutilizzabili enclavi nelle zone meridionali del comune di Posada.\nVa per\u00f2 detto che i paesi di Budoni e San Teodoro, per cultura e variante linguistica (del sardo), sono a tutti gli effetti terre di Gallura, in poca comunanza di mentalit\u00e0 con i baroniesi malgrado l'irrisoria distanza; le cessioni ai costituendi municipi non fecero dunque che rendere equa ragione di queste differenze.\nPovera pi\u00f9 che prima sotto la seconda guerra mondiale, Posada fu parzialmente bonificata nel dopoguerra nel quadro del piano Marshall, e successivamente (ma non conseguentemente) si riavvi\u00f2 qualche timido processo produttivo agricolturale, sebbene le opportunit\u00e0 offerte dal territorio (particolarmente fertile grazie anche alla sua origine alluvionale) siano sottoutilizzate.\nNonostante la realizzazione di uno sbarramento sul rio Posada (diga di Maccheronis), Posada ebbe sempre a soffrire gravemente (sino a tempi recentissimi) di crisi idrica, fattore di rallentamento della produzione agricola ma anche del pur straripante successo turistico. Pur in assenza di servizi, e nella consapevolezza dell'impossibilit\u00e0 di fornirne, in tema di turismo fu ideata la lottizzazione del territorio rivierasco di \"Paule 'e mare\" (diventato San Giovanni), oggetto di un rimboschimento a pineta iniziato negli anni sessanta e di una partizione urbanistica (poi non rispettata appieno in termini di indici) che avrebbe preso corpo durante gli anni settanta del noto abusivismo edilizio. Il centro, fino a poco tempo fa sede di uno storico quanto rinomato stabilimento balneare della Polizia, super\u00f2 comunque la fase edificatoria e sopper\u00ec in modi spontanei alla carenza di servizi, ed \u00e8 un'ottima destinazione di villeggiatura.\nAgli ultimi decenni vanno ascritte le ormai numerose iniziative di recupero del pregiato centro storico di Posada, ben rappresentativo dell'originario borgo medievale.\nI villaggi scomparsi.\nOltre alla detta Feronia, si ha traccia documentale della presenza, in vicinanza di Posada, di altri centri abitati irritrovabili. Si tratta di comunit\u00e0 della cui esistenza sappiamo grazie alle registrazioni del \"Liber fondachi\", una sorta di registro delle entrate fiscali, in cui si evince che sino al Trecento inoltrato si percepivano tributi dai villaggi Arischion, Sollai, Loquilla, Stelaya, e da altri luoghi i cui nomi non sono rilevati con omogenea definizione.\nSulla effettiva ubicazione di tali siti vi sono solo delle ipotesi, o meglio delle congetture, mancanti per\u00f2 di riscontri validi. Per esempio, si dice che Sollai sorgesse vicino alla frazione di Sas murtas, ma non sono mai stati fatti degli scavi per verificarne la notizia.\nVa registrato che, seppure sia riconosciuto l'eventuale potenziale valore di un approfondimento sugli argomenti, precipuamente al fine di determinare con maggior precisione e dettaglio quali e quante civilt\u00e0 si siano succedute nel territorio (e quando), l'interesse degli studiosi e delle autorit\u00e0 segue andamenti ondivaghi, talora suggerendo nuove campagne di studio, talaltra \"insabbiando\" operazioni di scavo pronte per partire, non potendosi peraltro escludere influenze di interessi terrieri, a partire dai lavori per la realizzazione della superstrada Olbia-Nuoro, ovviamente contrastanti con le attivit\u00e0 archeologiche.\nMonumenti e luoghi d'interesse.\nArchitetture religiose.\n\u2022 Chiesa parrocchiale di Sant'Antonio Abate, risalente al 1300;\n\u2022 Chiesa di Nostra Signora del Soccorso;\n\u2022 Chiesa di Santa Lucia;\n\u2022 Chiesa della Madonna Del Rosario;\n\u2022 Chiesa nuova di Cristo Risorto, nella frazione di San Giovanni di Posada;\n\u2022 Chiesa di San Michele Arcangelo; \n\u2022 Chiesa di San Salvatore da Horta, nella frazione di Sas Murtas di Posada;\n\u2022 Chiesa di San Giovanni, nella omonima frazione.\nRelitti.\nAl largo delle coste di Posada sono presenti un bombardiere della seconda guerra mondiale, una nave mercantile ed una nave romana.\nLuoghi di interesse naturalistico.\nNel comune di Posada ricade una parte del territorio del Parco naturale regionale di Tepilora, Sant'Anna e Rio Posada che ospita la valle del fiume omonimo fino alla sua foce. \nLa valle di Posada, in pratica creatasi per sedimentazione alluvionale alle foci del Rio Posada, contiene numerosi spunti di interesse naturalistico, tra cui lo Stagno Longu.\nSe gi\u00e0 la peculiare conformazione geologica manteneva una certa difficolt\u00e0 di accesso alle terre scoperte, il dislocamento di numerosi stagni e impaludamenti, flemme dei vari tronconi del fiume, ha certamente avuto un suo ruolo di fondamentale importanza nella preservazione di endemismi e rarit\u00e0 botaniche e faunistiche, avendo di fatto tenuto a bada i fisiologici processi di antropizzazione.\nAnche la disinfezione antimalarica del dopoguerra effettuata dalla Fondazione Rockefeller in esecuzione del noto piano Marshall, non ha lasciato tracce evidenti del suo passaggio, non essendosi reperiti residui contaminanti (DDT) a una verifica esperita pochi anni addietro.\nCos\u00ec oggi \u00e8 possibile praticare osservazione naturalistica, a volte senza nemmeno abbandonare le strade asfaltate, di sicuro interesse e pregio. Dalla tartaruga d'acqua dolce al cavaliere d'Italia e il pollo sultano, un rallide di colore blu intenso che nidifica da anni in alcuni luoghi del delta del fiume Posada. presente anche il maestoso falco di palude riconoscibile da una macchia bianca sul capo. le zone offrono diversi scenari faunistici alquanto singolari, essendo quelli entomologici, ornitologici e botanici tutt'affatto unici.\nAnche il mare, sebbene ormai deprivato di pesce dalla pesca a strascico, resta suggestivamente incontaminato, sia a causa delle dimensioni delle spiagge che comunque non corre rischi di affollamento (il golfo di Posada si estende, dalla punta di Orvile a Santa Lucia di Siniscola, per circa 20\u00a0km), sia per il rapporto fra la lunghezza delle spiagge e il fronte di retroterra direttamente sfruttabile (cio\u00e8 le zone non umide).\nCome nel resto della Sardegna, sono in corso programmi di edificazione di massiccia portata, che taluni intendono come un pericolo per l'ambiente in quanto riguardanti aree oramai prossime ai bordi delle zone umide. Questa tendenza, che peraltro non ha un concreto fondamento economico, giacch\u00e9 le volumetrie disponibili sono gi\u00e0 ben superiori alla domanda anche turistica di alloggio, ha pressoch\u00e9 definitivamente avvicendato i precedenti progetti di realizzazione di un parco fluviale protetto (anni novanta).\nLe spiagge.\nLe spiagge di Posada sono le seguenti (ordinate da nord a sud):\nLe spiagge si estendono (dal porto di La Caletta alla punta di Orvile) per circa 5,10 km e sono caratterizzate da un mare con colori tendenti al blu-verde, una morbida sabbia medio-fine e un fondale sabbioso che scende dolcemente per un primo tratto.\nPremi.\nLe spiagge di Posada da pi\u00f9 di dieci anni ottengono il prestigioso premio delle 5 vele Legambiente.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera era di 218 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Posada \u00e8 quella logudorese centrale o comune.\nCultura.\nEventi.\nTra le diverse sagre la principale festeggia la Madonna del Soccorso, che cade in data variabile la prima domenica dopo Pasqua.\nInoltre a Posada si festeggia il patrono, sant'Antonio Abate il 17/01, con una festa in piazza dove si d\u00e0 fuoco a un unico immenso cumulo di cisto (sardo: \"mudregu\"), raccolto nei giorni immediatamente precedenti. Il caratteristico rituale prevede tre giri intorno al fal\u00f2 in processione. In seguito si distribuiscono dei dolci tipici, quali \"sos cogoneddos\" e \"s'aranzada\", benedetti durante la cerimonia ecclesiastica e rigorosamente fatti a mano dalle signore di Posada. Oltre a questo un piccolo comitato \u00e8 incaricato di organizzare un \"rinfresco\" a base di panini con salsiccia arrosto e vino. A fine settembre si svolge anche la sagra campestre nel santuario di San Michele.\nNegli ultimi decenni si sono moltiplicate a Posada le iniziative culturali, principalmente volte al recupero di valori di valenza regionale.\nNella letteratura sarda, Posada \u00e8 sede dell'omonimo famosissimo premio di Poesia. La selezione riguarda opere in lingua sarda, rimate o meno, raggruppate per diverse sezioni.\nNella musica, il \"Posada Jazz Project\" \u00e8 stato un riuscitissimo esperimento di promozione di questo genere, consistente nella selezione di giovani talenti jazzistici da premiare con la copertura delle spese di produzione dei rispettivi primi dischi. Dopo diverse edizioni, tutte di successo, e per motivi non noti, la manifestazione \u00e8 stata soppressa intorno al 1995.\nEconomia.\nTurismo.\nL'offerta turistica di Posada si compone di alcuni alberghi e residence e numerosi B&amp;B dislocati in tutto il territorio. Presente anche affittanza stagionale in case di civile abitazione. Le localit\u00e0 di alloggio sono il centro storico di Posada, le zone periferiche e la borgata di San Giovanni (sul mare).\nOltre alle spiagge di San Giovanni, Su Tiriarzu, Iscraios, Due pini e Orvile, sono oggetto di visita i percorsi fluviali, il lago di Maccheronis nel vicino comune di Torp\u00e8, il centro storico, i Nuraghi e la tomba dei giganti. \nIl vasto porto de La Caletta (Siniscola) (ca. 500 posti barca), co-gestito insieme al comune di Siniscola col quale Posada condivide la competenza territoriale, \u00e8 in corso di adeguamento per la messa in opera di strutture e servizi per diportisti.\nInfrastrutture e trasporti.\nNel territorio comunale sono presenti due arterie importanti: la SS 131 DCN e la SS 125.\nSport.\nCalcio.\nLa squadra di calcio della citt\u00e0 \u00e8 la \"Polisportiva Dilettantistica Posada 1966\" che milita nel Campionato Regionale sardo di Promozione, girone C, \u00e8 nata nel 1966."}
{"id": "2062062", "revid": "291643", "url": "https://it.wikipedia.org/wiki?curid=2062062", "title": "SESAMO", "text": "SESAMO \u00e8 l'acronimo di \"Sexrelation Evaluation Schedule Assessment Monitoring\", un test psicodiagnostico creato in Italia, validato e standardizzato sulla popolazione italiana (v. Tab.1), che si basa su un questionario tramite cui \u00e8 possibile esplorare gli aspetti sessuali e relazionali, normativi e disfunzionali, in soggetti single o con vita di coppia. Il test pu\u00f2 essere somministrato con modalit\u00e0 autocompilativa (su carta o via computer) e, tenendo presente la criticit\u00e0 dell'argomento escusso, si presenta poco invasivo e con basso impatto sulla desiderabilit\u00e0 sociale.\nIn Italia, fino al 1996, non esisteva un test sessuologico, di tipo obiettivo, che permettesse di effettuare un'analisi strumentale rivolta a quelle persone che soffrono, o ritengono di soffrire, di disagi inerenti alla sfera della sessualit\u00e0 e/o delle relazioni affettive. Mentre in altri paesi proliferavano studi e ricerche sulla sessualit\u00e0 (v. storia della sessuologia), nella realt\u00e0 italiana lo studio della sessualit\u00e0 umana ha sempre trovato, lungo il suo cammino verso il riconoscimento ufficiale, un percorso disseminato di ostacoli: conoscenze scientifiche carenti, senso comune, oscurantismo, vincoli dogmatici, hanno reso difficoltosa l'esplorazione di tutto ci\u00f2 che orbitava intorno al pianeta \"sesso\".\nCaratteristiche.\nIl test \u00e8 costituito da due questionari, una versione destinata a persone di sesso femminile e una destinata al sesso maschile, ognuna delle quali si suddivide in tre sezioni (v. Tab.2):\nStruttura e obiettivi.\nNelle due articolazioni maschio/femmina e single/coppia il test prevede un numero di item variabile: 135 per i maschi e le femmine \"single\" e 173 per i maschi e le femmine che vivono una \"situazione di coppia\". La metodica consente di identificare aspetti disfunzionali, sessuali e relazionali, perseguendo due principali obiettivi:\nL'indagine \u00e8 rivolta essenzialmente alle aree inerenti alla sessualit\u00e0 remota ed attuale ma, contestualmente, vengono considerati tutti quegli annessi che, in modo anche indiretto, possono aver inciso sulla formazione, espressione e manifestazione della personalit\u00e0, dell'affettivit\u00e0 e della relazionalit\u00e0.\nLe aree considerate dal test sono 16 per i single e 18 per le situazioni diadiche (v. Tab.2).\nMetodologia.\nLa metodica \u00e8 coadiuvata da un programma software che consente sia la somministrazione del questionario che l'elaborazione di un Report (referto anamnestico) multifattoriale plurilivello.\nIl software analizza e decodifica le risposte del questionario compilato (autosomministrato direttamente al computer o trascritto dal questionario cartaceo) generando un report valutativo della situazione sessuale e relazionale del soggetto esaminato. Dopo il termine della somministrazione non pu\u00f2 essere attuata alcuna modifica sui contenuti del questionario e sul report, ci\u00f2 \u00e8 opportuno per motivi deontologici ma \u00e8 soprattutto necessario per la validit\u00e0 in ambito peritale e negli screening.\nReferto anamnestico.\nIl report si compone di 9 sezioni:\n1 - Frontespizio.\nContiene i dati identificativi del soggetto e le avvertenze per il corretto uso dei contenuti del referto (interpretazioni, inferenze ed indicazioni offerte dal report).\n2 - Dati anagrafici e nucleo familiare.\nEspone un quadro riepilogativo dei dati anagrafici, compreso l'IMC (Indice di massa corporea), la composizione del nucleo familiare, la situazione affettivo-relazionale e i commenti espressi \"a caldo\" dal soggetto.\n3 - Grafico scoring per area.\nRappresenta graficamente la sintesi dei punteggi ottenuti dal soggetto in ogni area di analisi (una \"istantanea\" della situazione sessuorelazionale).\n4 - Tratti critici.\nEvidenzia le caratteristiche rilevanti e maggiormente significative della situazione del soggetto.\n5 - Rapporto narrativo.\nEspone la storia del soggetto e le sue tappe evolutive, sessuali e relazionali.\n6 - Approfondimenti diagnostici ed invio.\nFornisce sintetiche indicazioni sui punti focali a cui \u00e8 opportuno riservare maggiore attenzione ed approfondimento, suggerendo eventuali invii e consulenze.\n7 - Parametri per item ed indici subliminali.\nOltre al tema indagato da ogni domanda, vengono riferiti gli indici subliminali rilevati durante l'autocompilazione e il grado di significativit\u00e0 delle risposte scelte:\n8 - Scoring per area.\nLo \"scoring\" per area contempla:\n9 - Questionario compilato.\nQuesta sezione riporta tutte le risposte che il soggetto ha scelto (e scritto) durante la compilazione del test.\nCriticit\u00e0.\nVengono considerati elementi critici dello strumento: il tempo impiegato per la compilazione (30-60 minuti) e il fatto che l'elaborazione integrale del Report possa essere effettuata solo attraverso il programma software.\nEsiste anche una versione ridotta del test denominata \"Sexuality Evaluation Schedule Assessment Monitoring\" costituita da 81 item per il questionario maschile e 85 per quello femminile, in cui la somministrazione e lo \"scoring\" (calcolo dei risultati) si realizzano solo in modalit\u00e0 carta e matita.\nMentre la versione \"standard estesa\" \u00e8 ritenuta idonea e particolarmente indicata per le anamnesi cliniche poich\u00e9, grazie all'uso del computer, fornisce una rapida e approfondita raccolta di dati su casi singoli e su gruppi campionari, la forma ridotta pu\u00f2 risultare pi\u00f9 adeguata per screening su vaste aree di popolazione."}
{"id": "2062068", "revid": "2184720", "url": "https://it.wikipedia.org/wiki?curid=2062068", "title": "Castello di Melfi", "text": "Il castello di Melfi \u00e8 un castello medievale dell'Italia meridionale. La sua fondazione, almeno dagli elementi ancora visibili, risale al periodo normanno e ma subito diverse modifiche nel corso del tempo, soprattutto in epoca angioina e aragonese.\nStoria.\nIl periodo Normanno.\nL'origine del castello di Melfi risale alla fine XI secolo ad opera dei normanni, sorto in posizione strategica che funge da punto di passaggio tra Campania e Puglia. Il suo collocamento era indispensabile per difendersi dagli attacchi esterni e come rifugio per gli alleati. La struttura fu luogo di avvenimenti \"storici\" durante l'era normanna.\nA Melfi, capitale della contea di Puglia, si tennero cinque concili ecumenici, organizzati da cinque diversi Pontefici tra il 1059 e il 1137. Nell'estate del 1059, papa Niccol\u00f2 II soggiorn\u00f2 nella rocca fortificata e fu al centro di importanti avvenimenti: in giugno stipul\u00f2 il trattato di Melfi, poi, dal 3 agosto al 25 agosto celebr\u00f2 il concilio di Melfi I ed infine con il concordato di Melfi riconobbe i possedimenti conquistati dai Normanni. Il papa nomin\u00f2 Roberto il Guiscardo duca di Puglia e Calabria. La citt\u00e0 di Melfi, passava un periodo fulgido della storia: in tale circostanza fu promossa a Capitale del Ducato di Puglia e Calabria. Roberto il Guiscardo, per sposare Sichelgaita di Salerno vi mand\u00f2 in esilio la prima moglie Alberada di Buonalbergo.\nNel castello di Melfi furono organizzati altri Sinodi: il papa Alessandro II dal primo agosto 1067 presiedette il concilio di Melfi II; ricevette il Principe longobardo di Salerno, Gisulfo II, ed i fratelli Roberto il Guiscardo e Ruggero I di Sicilia. Nel corso del concilio di Melfi III, nel 1089, il papa Urbano II indisse la prima crociata in Terra Santa, poi Pasquale II nel 1101 convoc\u00f2 il concilio di Melfi IV ed infine papa Innocenzo II nel 1137 celebr\u00f2 il concilio di Melfi V, ultimo della serie. Vi fu anche nel 1130 un concilio di Melfi non riconosciuto dalla Chiesa, perch\u00e9 organizzato dall'antipapa Anacleto II, che istitu\u00ec il regno di Sicilia.\nIl periodo Svevo.\nCon la venuta degli svevi, Federico II diede grande importanza al castello di Melfi e ne apport\u00f2 alcuni restauri. Nel 1231, il maniero fu il luogo di promulgazione delle costituzioni di Melfi, codice legislativo del regno di Sicilia, alla cui stesura parteciparono Federico II assieme a persone come il suo notaio Pier della Vigna ed il filosofo e matematico Michele Scoto. La struttura fu anche deposito delle tasse riscosse in Basilicata e prigione, ove tra i vari detenuti ci fu anche il saraceno Othm\u00e0n di Lucera, che nel 1240 fu costretto a pagare 50 once d'oro al giustiziere di Capitanata per ritornare in libert\u00e0. Nel 1232, Federico II ospit\u00f2 al castello il marchese di Monferrato e la nipote Bianca Lancia, che divenne sua moglie e da cui ebbe il figlio Manfredi. Nel 1241, il sovrano svevo rinchiuse nell'edificio due cardinali e vari vescovi francesi e tedeschi, che avrebbero dovuto far parte di un concilio papale che prevedeva la sua destituzione.\nIl periodo Angioino e periodi successivi.\nCon la decaduta degli svevi e l'arrivo dei nuovi dominatori angioini, il castello di Melfi sub\u00ec massicci ampliamenti e restaurazioni, oltre ad essere eletto da Carlo II d'Angi\u00f2 residenza ufficiale di sua moglie Maria d'Ungheria nel 1284. Fu ancora soggetto a modifiche nel cinquecento sotto il governo aragonese e divenne propriet\u00e0 prima degli Acciaiuoli, poi dei Marzano, dei Caracciolo ed infine dei Doria, ai quali appartenne fino al 1950. Il castello dovette subire due violenti terremoti nel 1851 e nel 1930 ma, a differenza di altri monumenti di Melfi che furono gravemente danneggiati, il castello ne usc\u00ec quasi incolume. Al giorno d'oggi, l'edificio ospita il Museo archeologico nazionale del Melfese, inaugurato nel 1976.\nStruttura.\nIl castello di Melfi, avendo riportato numerose fasi costruttive nell'arco dei tempi, presenta una forma architettonica multistilistica, sebbene abbia conservato il suo aspetto prettamente medievale. \u00c8 composto da dieci torri di cui sette rettangolari e tre pentagonali:\nIl castello di Melfi \u00e8 formato da quattro ingressi, di cui solo uno \u00e8 tuttora agibile. Il primo, situato a nord est vicino alla Torre Parvula, era collegato direttamente con la campagna ed \u00e8 murato; il secondo, anch'esso murato e collocato nei pressi della Torre della Chiesa, si apre nello spalto; il terzo a sud ovest, presente vicino al Baluardo del Leone, era l'ingresso principale nell'epoca angioina e permetteva di raggiungere il fossato e la citt\u00e0. Il quarto, l'unico attivo, fu aperto dai Doria e funge da accesso al paese attraverso un ponte, in tempi remoti levatoio. L'interno, sebbene trasformato dai Doria, tra il XVI ed il XVIII secolo, in un palazzo baronale, conserva ancora alcuni tratti strutturali in stile normanno-svevo.\nOltrepassato il ponte si nota un portale settecentesco che contiene un'epigrafe che rende onore alle gesta di Carlo V d'Asburgo e Andrea Doria. Procedendo si accede al cortile dove \u00e8 possibile recarsi alle scuderie ed ai cortili \"dello Stallaggio\" e \"del Mortorio\", tutte opere angioine realizzate tra il 1278 ed il 1281 per volere di Carlo II d'Angi\u00f2. Sempre in stile angioino sono la \"Sala del Trono\" (che ospita il Museo), innalzata sul lato settentrionale, la sottostante \"Sala degli Armigeri\". Da menzionare anche la \"Sala delle Scodelle\", luogo in cui furono proclamate le costituzioni di Melfi."}
{"id": "2062075", "revid": "599013", "url": "https://it.wikipedia.org/wiki?curid=2062075", "title": "Jay Arnette", "text": ""}
{"id": "2062076", "revid": "6923", "url": "https://it.wikipedia.org/wiki?curid=2062076", "title": "Duomo Connection", "text": "Duomo Connection \u00e8 il nome attribuito all'inchiesta condotta tra il 1989 e il 1990 dal pubblico ministero milanese Ilda Boccassini, insieme al giudice palermitano Giovanni Falcone, sulla penetrazione mafiosa a Milano.\nLe indagini compiute dai carabinieri del nucleo operativo guidati dal capitano Sergio De Caprio, portarono all'arresto di un folto gruppo di pregiudicati siciliani e del loro presunto boss, il geometra Antonino Carollo detto Toni, figlio incensurato di Gaetano Carollo, esponente della famiglia mafiosa di Resuttana ucciso nel 1987 a Liscate.\nLe attivit\u00e0 accertate.\nInsieme a numerosi episodi di traffico di stupefacenti, le indagini accertarono una intensa attivit\u00e0 edilizia del gruppo siciliano, realizzata - secondo l'accusa - con la collaborazione degli imprenditori Sergio Coraglia e Gaetano Nobile. Per agevolare le concessioni edilizie da parte del Comune di Milano i clan siciliani avevano allacciato contatti con importanti esponenti dell'amministrazione comunale. Vennero indagati per corruzione l'assessore all'urbanistica Attilio Schemmari, il sindaco Paolo Pillitteri e tre alti funzionari.\nLe condanne.\nMentre la posizione di Pillitteri venne archiviata al termine delle indagini preliminari, tutti gli altri indagati furono rinviati a giudizio e condannati al termine di un lungo processo di primo grado, annullato per\u00f2 nel 1995 dalla Cassazione. Al termine del nuovo processo gli unici a venire condannati furono gli accusati di traffico di droga."}
{"id": "2062078", "revid": "74801", "url": "https://it.wikipedia.org/wiki?curid=2062078", "title": "Marquis Cooper", "text": "Nella NFL.\nAl draft NFL 2004 venne selezionato dai Tampa Bay Buccaneers come 79 scelta. Debutt\u00f2 nella NFL il 12 settembre 2004 contro i Washington Redskins, concluse la stagione giocando 14 partite di cui nessuna da titolare facendo 9 tackle tutti da solo.\nNella stagione 2005 gioc\u00f2 12 partite di cui nessuna da titolare facendo 18 tackle di cui 15 da solo.\nNella stagione 2006 pass\u00f2 ai \"Vikings\" e gioc\u00f2 una partita non da titolare, poi pass\u00f2 agli Steelers e gioc\u00f2 2 partite non da titolare ed infine pass\u00f2 ai Seahawks e gioc\u00f2 una partita non da titolare facendo un solo tackle.\nNella stagione 2007 pass\u00f2 agli \"Steelers\" per poi andare ai Jaguars dove gioc\u00f2 una partita non da titolare facendo 2 tackle da solo. Poi ritorn\u00f2 agli Steelers dove gioc\u00f2 3 partite non da titolare facendo 2 tackle da solo.\nNel 2008 firm\u00f2 con i Raiders il 5 novembre. Gioc\u00f2 8 partite di cui nessuna da titolare facendo 5 tackle da solo.\nLa domenica del 1\u00ba marzo 2009, insieme a tre sui amici, fra cui il giocatore dei Detroit Lions Corey Smith, usc\u00ec in barca per pescare. Il gruppo fu sorpreso dal brutto tempo e la barca si rovesci\u00f2. Luned\u00ec 2 fu tratto in salvo l'unico dei quattro che si trovava vicino alla barca con ancora il proprio salvagente. Le ricerche della guardia costiera continuarono fino a marted\u00ec sera poi si conclusero senza aver trovato nessun altro. Dal 2 marzo al 6 marzo proseguirono invece quelle private; quando anche queste non diedero nessun esito, vennero abbandonate.\nIl 19 agosto 2009 sul sito dei Raiders apparse l'elmetto che venne indossato in sua memoria dalla squadra per tutta la stagione 2009."}
{"id": "2062079", "revid": "599013", "url": "https://it.wikipedia.org/wiki?curid=2062079", "title": "Darrall Imhoff", "text": "Carriera.\nPrima di entrare nella lega professionistica NBA, Imhoff ebbe una brillante carriera giovanile: nel 1959 vinse il campionato NCAA con i California Bears, e nel 1960 venne selezionato nella nazionale americana - che presentava future stelle NBA come Jerry West, Walt Bellamy, Jerry Lucas, Oscar Robertson, Adrian Smith - vincitrice della medaglia d'oro alle XVII Olimpiadi a Roma.\nNella National Basketball Association gioc\u00f2 per i New York Knicks, i Detroit Pistons, i Los Angeles Lakers e i Philadelphia 76ers. Disput\u00f2 diverse stagioni ad alto livello, meritandosi nel 1967 anche una convocazione per l'All-Star Game. Curiosamente per\u00f2, il suo nome oggi \u00e8 ricordato soprattutto per essere stato il malcapitato centro che dovette marcare Wilt Chamberlain nella sua leggendaria partita dei 100 punti (2 marzo 1962)."}
{"id": "2062082", "revid": "55935", "url": "https://it.wikipedia.org/wiki?curid=2062082", "title": "Riccardo Church", "text": ""}
