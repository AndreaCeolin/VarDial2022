{"id": "2107687", "revid": "1987696", "url": "https://it.wikipedia.org/wiki?curid=2107687", "title": "Enclave ed exclave in Europa", "text": "Si definisce enclave una nazione, un comune od altro tipo di territorio appartenente ad uno stato sovrano che si trova completamente circondato dai confini di un altro stato ed \u00e8 privo di sbocchi sul mare. \nAl contrario si pu\u00f2 definire exclave una parte di uno stato (comune, frazione o parte di un territorio) quando questo si trova compreso all'interno di un altro stato.\nLe due definizioni possono essere confuse ma non sono sinonimi poich\u00e9 un \"exclave\" (territorio quindi esterno ad un primo stato) ha sempre il corrispettivo di \"enclave\" (cio\u00e8 \u00e8 contenuto in un altro stato) mentre la stessa \"enclave\" pu\u00f2 essere anche un intero stato contenuto in un altro e senza che abbia frazioni, territori o comuni all'esterno di esso.\nStoria delle due definizioni.\nIl termine \"enclave\" \u00e8 entrato nel gergo della diplomazia nel 1868 quando, proveniente dalla lingua francese e con un senso ereditato dal latino volgare venne formato unendo \"inclavatus\" (che significa chiuso, oppure bloccato) con \"clavis\" (chiave), mentre il termine \"exclave\" usc\u00ec come estensione logica del primo termine circa tre decenni pi\u00f9 tardi.\nStati sovrani enclave.\nIn Europa ci sono due stati enclave:\nEntrambi contenuti nei confini di stato italiani e privi di sbocchi sul mare. \nIl Principato di Monaco invece, pur essendo circondato dal territorio francese, non \u00e8 un'enclave in quanto ha uno sbocco sul Mediterraneo.\nLa differenza tra uno Stato che abbia uno sbocco sul mare ed uno che lo abbia su altra via d'acqua (Campione d'Italia ad esempio si affaccia sul Lago di Lugano), consiste nel fatto che nel diritto internazionale un lago od un fiume sono considerati esclusivamente acque interne (quindi tra i due stati un confine ci sarebbe in ogni caso) mentre l'accesso al mare permette di raggiungere la acque internazionali ed il confine dello stato che comprende l'altro ad un certo punto finirebbe.\nTerritori enclave.\nL'Oblast' di Kaliningrad creato a seguito della spartizione della Prussia orientale tra Polonia e Unione Sovietica dopo la seconda guerra mondiale. Formato dalla parte settentrionale dell'ex-Prussia orientale diventata russa a seguito dell'emigrazione forzata della maggior parte degli abitanti tedeschi.\nComuni enclave.\nI comuni enclave sono cinque ed essendo parti di uno stato contenute nei confini di un altro diventano exclave per lo stato a cui appartengono.\nFrazioni enclave.\nLe frazioni o territori sono tre."}
{"id": "2107690", "revid": "33751", "url": "https://it.wikipedia.org/wiki?curid=2107690", "title": "Sport Vereniging Robin Hood", "text": "Lo Sport Vereniging Robin Hood (in italiano \"Associazione Sportiva Robin Hood\"), o semplicemente Robinhood, \u00e8 una squadra di calcio della citt\u00e0 di Paramaribo, capitale del Suriname. Milita nella Hoofdklasse, la massima divisione calcistica nazionale.\nFondata il 6 febbraio del 1945, \u00e8 la squadra pi\u00f9 vincente del paese, con 34 trofei nazionali in bacheca, tra cui 24 campionati. Gioca le partite casalinghe allo stadio Franklin Essed, impianto da 3 500 posti; fino al 2014 ha giocato allo stadio Andr\u00e9 Kamperveen, lo stadio nazionale, che condivideva con i rivali del Transvaal. \nStoria.\nCon 24 campionati vinti \u00e8 la squadra surinamese pi\u00f9 titolata. Negli anni ottanta esercit\u00f2 un vero e proprio dominio nazionale, lasciando alle altre solo il titolo del 1982. Ha vinto per l'ultima volta il campionato nella stagione 2011-2012. Ha inoltre vinto per 5 volte la coppa nazionale, l'ultima nel 2007, e altrettante volte la Supercoppa del Suriname, l'ultima nel 2001. \nA differenza degli arcirivali del Transvaal, il Robinhood non \u00e8 mai riuscito a diventare campione continentale, anche se ha raggiunto per ben cinque volte una finale: nel 1972 venne superato dall'Olimpia per 2-0 (0-0 nella finale d'andata); quattro anni dopo dovette cedere ai salvadoregni dell'\u00c1guila con due sconfitte (1-6 e 1-2); ancora nel 1977 raggiunse l'atto conclusivo ma fu superata per 1-0 e 0-0 dall'Am\u00e9rica di Citt\u00e0 del Messico.\nNel 1982 non fu pi\u00f9 fortunata delle altre volte, perdendo per 3-2 la partita di ritorno contro i Pumas UNAM dopo lo 0-0 della prima finale, e l'anno successivo, fu superata dall'Atlante con il netto punteggio totale di 6-1 (1-1 e 5-0). A conferma di una tradizione decisamente sfortunata, nel 2005 i rossoverdi sono stati sconfitti in finale nel Campionato per club CFU dai giamaicani del Portmore United (2-1 e 4-0)."}
{"id": "2107693", "revid": "834", "url": "https://it.wikipedia.org/wiki?curid=2107693", "title": "Sleep, Pale Sister", "text": ""}
{"id": "2107695", "revid": "729019", "url": "https://it.wikipedia.org/wiki?curid=2107695", "title": "Francisco Ciutat de Miguel", "text": "Biografia.\nComunista, si distinse militarmente nella guerra civile spagnola dove partecip\u00f2 alla battaglia di Santander (1937). Nel conflitto ricevette dai repubblicani il comando dell'armata nord e divenne tenente colonnello. Dopo la vittoria dei franchisti emigr\u00f2 in Unione Sovietica: assunse il nome \"Pavel Pablovi\u010d Stepanov\", frequent\u00f2 l'Accademia militare Voro\u0161ilov (da dove usc\u00ec col grado di comandante) e spos\u00f2 la russa Sof'ja Kokuina.\nDopo aver ottenuto la cittadinanza sovietica, nel 1961 and\u00f2 a combattere a fianco dei cubani a seguito dell'invasione statunitense alla Baia dei Porci, adottando il nome \"\u00c1ngel Mart\u00ednez Riosola\": in quegli infuocati giorni d'aprile, egli rappresent\u00f2 il tramite tra il governo cubano e quello sovietico, contribuendo non poco alla vittoria dei comunisti. Nel 1963 conferm\u00f2 la sua tempra rivoluzionaria, andando a combattere la guerra della sabbia a fianco delle truppe algerine.\nIn seguito partecip\u00f2 anche alla guerra del Vietnam, dalla parte dei Vietcong, e questa fu la sua ultima impresa militare: nel 1977, a due anni dalla morte di Francisco Franco, fece ritorno in patria e si iscrisse al Partito Comunista di Spagna. Nel 1978 scrisse un libro di memorie sulla guerra di Spagna (\"Relatos y reflexiones de la Guerra de Espa\u00f1a 1936-1939\"), dopodich\u00e9 si ritir\u00f2 a vita privata, e mor\u00ec nel 1986 a 77 anni.\nCuriosit\u00e0.\n Certo \u00e8 che i suoi amici lo chiamavano Paco o, soprattutto, Angelito."}
{"id": "2107703", "revid": "686936", "url": "https://it.wikipedia.org/wiki?curid=2107703", "title": "Vincent Jackson", "text": "Carriera universitaria.\nJackson ha giocato con i Northern Colorado Bears, squadra rappresentativa dell'Universit\u00e0 del Northern Colorado.\nCarriera professionistica.\nSan Diego Chargers.\nAl draft NFL 2005 Jackson \u00e8 stato selezionato come 61\u00aa scelta dai Chargers. Ha debuttato nella NFL il 16 ottobre 2005 contro gli Oakland Raiders indossando la maglia numero 83. Dopo le prime due stagioni dove ha trovato poco spazio, nel 2007 Jackson \u00e8 diventato titolare.\nL'anno successivo aumenta le sue statistiche, migliorando maggiormente le sue prestazioni.\nNella stagione 2010 a causa di uso illegale di sostanze \u00e8 stato sospeso per 3 partite, inoltre \u00e8 rimasto fuori squadra per altre 6 partite. \u00c8 tornato a giocare dalla 12\u00aa settimana, saltando una partita per un infortunio al polpaccio.\nIl 15 febbraio 2011 \u00e8 stato designato come \"franchise tag\", assicurandogli un contratto di un anno per 11,4 milioni di dollari. Ha chiuso la stagione giocando in tutte le 16 partite da titolare.\nTampa Bay Buccaneers.\nIl 13 marzo 2012, Jackson firm\u00f2 un contratto quinquennale del valore di 55,55 milioni di dollari coi Tampa Bay Buccaneers.\n2012.\nIl 9 settembre, Jackson e i Bucs, guidati dal nuovo allenatore Greg Schiano, iniziarono con una vittoria per 16-10 in casa contro i Carolina Panthers. Vincent guid\u00f2 la squadra con 4 ricezioni per 47 yard. Nel turno successivo, i Bucs persero contro i New York Giants dopo essere stati in vantaggio di 14 punti. Vincent tuttavia gioc\u00f2 una grande partita ricevendo 128 yard e segnando un touchdown.\nNella settimana 4 Tampa Bay perse ancora contro i Washington Redskins: Jackson ricevette 6 passaggi per 100 yard e segn\u00f2 un touchdown. Dopo la settimana di pausa, i Bucs tornarono alla vittoria superando i Kansas City Chiefs con Vincent che ricevette 66 yard e segn\u00f2 2 touchdown. Nel turno successivo, i Bucs persero contro New Orleans ma il giocatore disput\u00f2 una prova strepitosa ricevendo ben 216 yard (record di franchigia dei Bucs) e segnando un touchdown, stabilendo inoltre il primato per la pi\u00f9 lunga ricezione nella storia della franchigia (95 yard). I Bucs vinsero la seconda gara consecutiva nella settimana 8 contro gli Oakland Raiders con Jackson che ricevette 84 yard e segn\u00f2 un touchdown.\nI Bucs vinsero la quarta gara consecutiva contro i Carolina Panthers nella settimana 11 con Jackson che contribu\u00ec prima segnando la conversione da due punti che port\u00f2 la gara ai supplementari e poi il touchdown della vittoria nell\"'overtime\". La striscia positiva si interruppe nel turno seguente ad opera degli Atlanta Falcons contro cui il ricevitore guadagn\u00f2 96 yard superando per la quarta volta in carriera le mille yard stagionali. Tamba Bay fu sconfitta all'ultimo istante di gara anche nella domenica successiva malgrado 126 yard corse e il decimo touchdown di Martin. Tamba Bay fu sconfitta all'ultimo istante di gara anche nella domenica successiva malgrado 131 yard corse e il nono touchdown del 2012 di Jackson. Il 15 gennaio 2013 fu convocato per il suo terzo Pro Bowl in sostituzione dell'infortunato Calvin Johnson. A fine anno fu classificato al numero 52 nella classifica dei migliori cento giocatori della stagione.\n2013.\nNella prima gara della stagione contro i New York Jets, Jackson ricevette 7 passaggi per 154 yard, coi Bucs che furono sconfitti con field goal a due secondi dal termine. I primi due touchdown stagionali li ricevette nella settimana 6 dal rookie Mike Glennon, terminando con 114 yard ricevute contro gli Eagles. A questa prestazione ne segu\u00ec un'altra da 138 yard ricevute e altri 2 touchdown, di cui uno con una spettacolare ricezione a una sola mano, ma i Bucs non riuscirono ancora a vincere la prima gara stagionale. La prima vittoria giunse nella settimana 10 contro i Dolphins, cui ne segu\u00ec una sui Falcons in cui Vincent ricevette 165 yard e un touchdown. Nella settimana 14 i Bills vinsero la quarta gara nelle ultime cinque con Jackson che segn\u00f2 un touchdown e con 70 yard ricevute super\u00f2 quota mille stagionali per la terza stagione consecutiva, la quinta complessiva. A fine anno fu votato al 44\u00ba posto nella NFL Top 100 dai suoi colleghi.\n2014.\nCon un nuovo quarterback, Josh McCown, Jackson inizi\u00f2 lentamente la stagione 2014, ricevendo solo 102 yard nelle prime tre partite e segnando il primo touchdown nel \"Thursday Night\" della settimana 3 quando Mike Glennon entr\u00f2 per sostituire l'infortunato McCown. La sua annata si chiuse al secondo posto della squadra dietro il rookie Mike Evans con 1.002 yard ricevute, ma solo 2 touchdown."}
{"id": "2107707", "revid": "834", "url": "https://it.wikipedia.org/wiki?curid=2107707", "title": "Blackberry Wine", "text": ""}
{"id": "2107711", "revid": "834", "url": "https://it.wikipedia.org/wiki?curid=2107711", "title": "Gentlemen &amp; Players", "text": ""}
{"id": "2107715", "revid": "92723", "url": "https://it.wikipedia.org/wiki?curid=2107715", "title": "Collegiata di Santa Juliana", "text": "La collegiata di Santa Juliana di Santillana del Mar, in Cantabria, \u00e8 uno dei monumenti romanici pi\u00f9 rappresentativi della regione. Fu dichiarata monumento nazionale spagnolo nel 1889. La localit\u00e0 le deve il suo nome: \"Santillana\" deriva appunto da \"Sant Iuliana\".\nLa tradizione vuole che la giovane Giuliana di Nicomedia fosse martirizzata in Asia Minore durante la persecuzione dioclezianea (fine III secolo), e che le sue spoglie fossero traslate in Spagna da monaci pellegrini nel IX secolo. Documenti attestano che gi\u00e0 nell'870 furono costruiti una cripta dedicata alla santa, per la custodia e la venerazione delle sue reliquie, e un monastero che fior\u00ec sotto la protezione della nobilt\u00e0 locale. Il re Ferdinando I di Castiglia diede impulso decisivo alla concessione di importanti privilegi ai monaci, compresa l'attribuzione all'abate della signoria sulla citt\u00e0 e i suoi possedimenti. Il monastero, originariamente benedettino, nell'XI secolo acquist\u00f2 il rango di collegiata retta dai canonici agostiniani\nIn epoca romanica il tempio originario fu rimpiazzato dall'edificio che, pur con vari ampliamenti e rimaneggiamenti, si \u00e8 conservato fino ai nostri giorni. Esso risale al XII secolo."}
{"id": "2107717", "revid": "71155", "url": "https://it.wikipedia.org/wiki?curid=2107717", "title": "Palazzo delle Poste di Trento", "text": ""}
{"id": "2107721", "revid": "216538", "url": "https://it.wikipedia.org/wiki?curid=2107721", "title": "Frankenstein Unbound", "text": ""}
{"id": "2107727", "revid": "1494169", "url": "https://it.wikipedia.org/wiki?curid=2107727", "title": "A Moveable Feast", "text": ""}
{"id": "2107728", "revid": "123213240", "url": "https://it.wikipedia.org/wiki?curid=2107728", "title": "Fausto Pirandello", "text": "Biografia.\nFiglio ultimogenito di Luigi Pirandello e di Maria Antonietta Portolano, entrambi originari di Agrigento, nacque dunque dopo il fratello Stefano e la sorella Lia. Trascorse l'infanzia tra Roma e le vacanze in Sicilia, terra che gli infonder\u00e0 la passione per quelle tonalit\u00e0 che saranno poi tra le caratteristiche inconfondibili della sua pittura.\nNel 1917 riceve la chiamata alle armi, tra i Ragazzi del \u201999, ed \u00e8 costretto ad interrompere gli studi classici anche se non viene immediatamente inviato al fronte per motivi di salute. Passa quindi il periodo della guerra in ospedale e un periodo di ricovero a Firenze. Dopo la guerra non riprende gli studi e manifesta la volont\u00e0 di dedicarsi alla scultura anche se, sempre per problemi legati alla salute, sar\u00e0 costretto ben presto a passare alla pittura (gi\u00e0 praticata come svago in casa Pirandello, sia dal padre che dal fratello maggiore, Stefano).\nIl suo primo insegnante d'arte \u00e8 Sigismondo Lipinsky, scultore e incisore simbolista, presso il quale segue nel 1919 un corso di disegno della durata di un anno. \u00c8 quindi del 1920 la decisione di lasciare definitivamente la scultura e dedicarsi interamente alla pittura. Nel 1922 si iscrive infatti alla Scuola d'Arte agli Orti Sallustiani, aperta a Roma da Felice Carena, Attilio Selva e Orazio Amato, che frequenter\u00e0 fino al 1923. Qui conosce i pittori Emanuele Cavalli, Onofrio Martinelli e Giuseppe Capogrossi, con i quali trascorre lunghi soggiorni estivi ad Anticoli Corrado. Felice Carena \u00e8 colui che introduce realmente Pirandello nel mondo di Anticoli Corrado, paese dell'Alta Valle dell'Aniene molto popolare fra gli artisti dell'epoca alla ricerca di paesaggi pittoreschi e modelle di posa, e dove nel 1924 Fausto apre il suo primo studio di pittura.\nNello stesso anno conosce ad Anticoli lo scultore Arturo Martini, appena giunto nel paesino al seguito del pittore e scultore statunitense Maurice Sterne, in qualit\u00e0 di collaboratore artistico. E ad Anticoli Corrado Fausto conosce anche Pompilia D'Aprile, gi\u00e0 modella di posa per i pittori Francesco Trombadori e Amleto Cataldi, che sposer\u00e0 nel 1927 (matrimonio mantenuto segreto al padre fino al 1930) e dalla quale avr\u00e0 due figli, Pierluigi e Antonio.\nNel 1925 Pirandello fa la sua prima apparizione in pubblico alla III edizione della Biennale Romana, con l'opera \"Bagnanti\" e l'anno successivo alla XV Biennale Internazionale d\u2019Arte della Citt\u00e0 di Venezia, con \"Composizione\", rassegna che lo vedr\u00e0 esporre con continuit\u00e0 dal 1932 al 1942.\nNel 1927 Fausto Pirandello decide di stabilirsi a Parigi con la moglie Pompilia. Risiede a Montparnasse e prende un piccolo studio a Montrouge. Il viaggio \u00e8 una vera e propria fuga, un tentativo di allontanarsi dai condizionamenti psicologici del padre ma anche un'occasione per esperire nuove soluzioni nell'ambito della sua pittura. A Parigi frequenta il gruppo degli \"Italiens de Paris\" (specialmente Giorgio De Chirico e Filippo de Pisis), conosce pi\u00f9 da vicino le opere di C\u00e9zanne, dei cubisti (Picasso e Braque) e dei pittori della Scuola di Parigi (l\u2019\"\u00c9cole de Paris\") esposti nelle Gallerie pi\u00f9 in vista della citt\u00e0. E nella Ville Lumi\u00e9re Fausto diventa padre di un maschio, Pierluigi, il 5 agosto del 1928.\nLa sua prima esposizione parigina \u00e8 insieme a Emanuele Cavalli e a Francesco Di Cocco, in casa della contessa Castellazzy-Bovy; in seguito alla \"Galerie Vildrac\" (1929), dove allestisce la sua prima vera personale e a cui segue una seconda personale all'estero, a Vienna, nel 1929.\nNel 1930 torna definitivamente a Roma con la moglie Pompilia e il figlio Pierluigi, prendendo dimora in via Valenziani, dove allestisce uno studio all'ultimo piano con vista sui tetti di Roma e dove soggiorner\u00e0 fino al 1954 (si trasferir\u00e0 in seguito in via degli Scialoja). Trascorre le estati con la famiglia ad Anticoli Corrado, dove Pompilia possiede ancora una casa, ambiente che gli ispirer\u00e0 la maggior parte delle composizioni di paesaggio. Durante gli anni Trenta espone con frequenza alla \"Galleria di Roma\", alle Sindacali del Lazio e alle Quadriennali Romane e si lega, pur mantenendo sempre un percorso individuale, all'ambiente della Scuola romana, all'interno della quale sar\u00e0 pi\u00f9 vicino al gruppo dei cosiddetti 'tonalisti' come Giuseppe Capogrossi, Emanuele Cavalli e Roberto Melli.\nLa perdita del padre Luigi (Premio Nobel nel 1934) avviene nel 1936 e l'anno successivo nasce a Roma il secondogenito di Fausto Pirandello, Antonio (\u2020 2006).\nNei primi anni Quaranta numerose sono le esposizioni e i riconoscimenti per la sua pittura, sia in Italia che all'estero: primo premio alla \u2018II Mostra dello Sport\u2019 (1940), personale alla sala delle Mostre d'Arte alle Terme di Roma (1941) e presso la \"Galleria Gian Ferrari\" di Milano (1942), dove torner\u00e0 ad esporre di frequente e poi ancora a Roma presso la \"Galleria del Secolo\" (negli anni 1944 e 1947).\nI Pirandello resteranno a Roma fino al precipitare degli eventi bellici, nel 1942, anno in cui decidono di trasferirsi ad Anticoli Corrado: torneranno nella Capitale soltanto nel gennaio 1944. La residenza provvisoria questa volta \u00e8 a Villa Medici, grazie ad un permesso speciale, dove Pirandello pu\u00f2 continuare a svolgere l'attivit\u00e0 pittorica in uno spazio a lui dedicato.\nNel dopoguerra si intensifica l'attivit\u00e0 espositiva, con regolari partecipazioni alle Quadriennali Romane, alle Biennali di Venezia e presso Gallerie private, e non solo nelle citt\u00e0 di Roma e di Milano. Nel 1947 Pirandello riceve la nomina di \u2018Accademico residente dell'Accademia di San Luca', insieme a Giorgio De Chirico, Ferruccio Ferrazzi e Tullio Bartoli, segno della stima che si era sino ad allora conquistata nell'ambiente artistico romano e nazionale.\nDurante gli anni Cinquanta partecipa a numerose esposizioni in Italia e all'estero e viene supportato dall'opera di critici come Virgilio Guzzi (che nel 1950 ne redige la prima monografia), Fortunato Bellonzi, Lionello Venturi, Nello Ponente, Raffaele Carrieri. Espone le sue opere in numerose ed importanti rassegne personali (come l'antologica di Palazzo Barberini, a Roma, nel 1951) e collettive in Italia e all'estero, ottenendo ancora molti riconoscimenti: riceve il Primo Premio alla VI edizione della \"Quadriennale Nazionale d'Arte\" di Roma del 1951, il \"Premio Gualino\" nell'ambito della XXVI Biennale di Venezia del 1952 (che gli dedicher\u00e0 una sala personale nell'edizione del 1956), il \"Premio Marzotto\", nel 1953, e nel 1957 il \"Premio del Fiorino\". Nel 1955 Pirandello terr\u00e0 la sua prima personale negli Stati Uniti, presso la \"Catherine Viviano Gallery\" di New York.\nPer l'intensa attivit\u00e0 artistica svolta fino ad allora, nel 1956 Fausto Pirandello viene insignito della Medaglia d'oro come benemerito della cultura e dell'arte dall'allora Presidente della Repubblica, Giovanni Gronchi. Sono questi gli anni in cui Pirandello si dedica anche alla scrittura d'arte su riviste del settore, come \"Quadrivio\", \"La Fiera Letteraria\" e \"L'Europa Letteraria\", sulle cui pagine partecipa attivamente al dibattito artistico nazionale dell'epoca.\nDurante gli anni Sessanta sono ancora numerosi i riconoscimenti nazionali per la sua lunga carriera di artista: nel 1960 Pirandello \u00e8 infatti tra i pittori della \"Scuola Romana\" premiati alla \"XIII Quadriennale Nazionale d'Arte\" di Roma, nel 1964 riceve il \"Premio Michetti\" e nel 1967 il \"Premio Villa\".\nNel 1963-64 espone alla mostra \"Peintures italiennes d'aujourd'hui\", organizzata in medio oriente e in nordafrica.\nFausto Pirandello muore nella sua citt\u00e0 natale, Roma, il 30 novembre 1975, all'et\u00e0 di 76 anni, a seguito di un enfisema polmonare.\nFausto Pirandello si colloca tra gli esponenti della Scuola romana, ma distinguendosi da essi per originalit\u00e0 e ricerca solitaria. L'originalit\u00e0 della sua pittura \u00e8 orientata verso un realismo del quotidiano che si manifesta negli aspetti anche pi\u00f9 impietosi e spiacevoli, esprimendosi mediante una materia pittorica densa e scabra. La sua visione, sostanzialmente intellettualistica, traduce tuttavia il dato naturalistico anche pi\u00f9 brutale in una sorta di realismo magico di sapore arcaizzante e metafisico\nIl suo stile spazia dal cubismo, al tonalismo, a forme realistico-espressioniste: Gianfranco Contini parla ad esempio di \u00abpittura espressionistica\u00bb in una lettera a Carlo Emilio Gadda Importante in questo periodo la sua partecipazione all'attivit\u00e0 di \"Corrente di Vita\". Le opere di Pirandello diventano pregevole testimonianza di un poeta che interpreta in pittura lo spirito indagatore e psicologico del padre Luigi.\nPirandello evolve il suo stile intorno agli anni cinquanta, riassorbendo le suggestioni dei modelli cubisti (Braque e Picasso), vivendo la difficile fase di travaglio che coinvolge tutta la pittura italiana, tra \"realismo\" e \"neocubismo\", per giungere, attraverso deformazioni di tendenza espressionistica, a originali soluzioni formali a mezzo tra astrazione e figurazione La sua pittura ricerca una nuova definizione in cui si avverte molto forte il riferimento a una sintassi \"cubista\" nelle tassellature del colore e nelle composizioni in cui il dato narrativo perde via via importanza.\nNumerose sono le mostre ed esposizioni tenute dall'artista nel corso della sua vita pittorica, dalle collettive alla Biennale di Venezia e alle Quadriennali romane, alle personali presso la \"Galleria della Cometa\", \"Galleria del Secolo\", \"Galleria di Roma\". Tra le occasioni espositive del dopoguerra, da ricordare sono la vasta antologica all'Ente Premi Roma nel 1951, la personale del 1955 alla \"Catherine Viviano Gallery\" di New York e la personale alla \"Nuova Pesa\" di Roma, nel 1968.\nNegli ultimi anni della sua vita si dedica con sempre maggiore frequenza alla tecnica del pastello, abbandonando gradualmente la pittura ad olio a causa dell'aggravarsi della malattia che lo porter\u00e0 alla morte nel novembre del 1975. L'anno seguente la Galleria Nazionale d'Arte Moderna gli dedica un'importante retrospettiva, a riconoscimento dell'importanza del suo ruolo nell'arte italiana del Novecento.\nPierluigi Pirandello.\nPrimogenito di Fausto, avvocato per 50 anni e promotore culturale, Pierluigi Pirandello crea nel 2011 insieme a sua moglie Giovanna Carlino la \"Fondazione Fausto Pirandello\", realizzando importanti mostre itineranti delle opere del padre e in generale della Scuola romana sia in Italia che all'estero, oltre che cataloghi e un libro-intervista, \"Il Pirandello dimenticato\" (2017). L'ultimo nipote di Luigi Pirandello, Pierluigi, muore a quasi novant'anni, il 1\u00ba marzo del 2018, a Roma e viene seppellito ad Anticoli Corrado. Nel settembre dello stesso anno, il Civico Museo d'Arte Moderna e Contemporanea di Anticoli Corrado ospita una mostra di opere di Fausto Pirandello in ricordo del figlio, curata da Manuel Carrera (direttore della Fondazione Fausto Pirandello), con ritratti inediti tra oli, disegni e pastelli."}
{"id": "2107729", "revid": "74801", "url": "https://it.wikipedia.org/wiki?curid=2107729", "title": "Rudolf Kaiser", "text": "Gli alianti progettati da Kaiser, riconoscibili dalla lettera K presente nella sigla di ogni aliante da lui disegnato, continuano ad essere impiegati come addestratori nelle scuole di volo a vela, ancora in grado di fornire prestazioni in linea con molti alianti di pi\u00f9 recente costruzione. \nNato a Waldsachsen, comune tedesco di R\u00f6dental e situato nel land della Baviera, si laure\u00f2 nel 1952. La sua prima creazione fu il monoposto Ka 1 che realizz\u00f2 nella propria abitazione inizialmente con il solo intento di perfezionare la tecnica costruttiva ed in seguito per conquistare la prima insegna sportiva, il brevetto C d'argento.\nLa sua creazione successiva fu il Ka 2, un aliante biposto, il primo creato per la Alexander Schleicher.\nPer ottenere il brevetto C d'oro, progett\u00f2 e costru\u00ec un nuovo veleggiatore, il Ka 6, vincitore nel 1958 per il disegno pi\u00f9 bello.\nMesso in produzione da Schleicher, divent\u00f2 subito uno dei pi\u00f9 popolari alianti classe standard, vincendo due Campionati del Mondo (1960 e 1963). Sono stati costruiti esemplari di Ka 6 e molti di questi volano ancora oggi.\nin seguito progett\u00f2: \nIl K 8 in particolare, \u00e8 un monoposto con caratteristiche simili al biposto K7, e per questo \u00e8 utilizzato come avvio al volo da solista per i piloti che si erano formati sul Kaiser K7. \nper poi passare a materiali moderni come la vetroresina o la fibra di carbonio utilizzata per alianti come:\nKaiser lasci\u00f2 l'attivit\u00e0 non appena terminata la certificazione del ASK 23, arrivato alla pensione all'et\u00e0 di 61 anni"}
{"id": "2107734", "revid": "834", "url": "https://it.wikipedia.org/wiki?curid=2107734", "title": "The Conduct of Life", "text": ""}
{"id": "2107751", "revid": "1305772", "url": "https://it.wikipedia.org/wiki?curid=2107751", "title": "Jupiter Hammon", "text": "La data della sua morte non \u00e8 certa, ma si sa che era sicuramente vivo nel 1790 e certamente mor\u00ec prima del 1806. Fervente cristiano, \u00e8 considerato uno dei fondatori della letteratura afrostatunitense.\nBiografia.\nHammon fu uno schiavo per tutto il corso della vita, rimanendo di propriet\u00e0 della famiglia Lloyd di Long Island per il succedersi di quattro generazioni. Per conto della famiglia lavor\u00f2 come commesso, bracciante agricolo e artigiano. Anche i suoi genitori erano entrambi schiavi; il padre, di nome Opium, era famoso per i suoi ripetuti tentativi di fuga, mentre la madre si chiamava Rose. Ciononostante gli fu concesso di frequentare la scuola e quindi, a differenza della maggior parte degli schiavi, impar\u00f2 a leggere e a scrivere.\nOpere.\nNel 1786 lesse il suo \"Discorso ai negri dello Stato di New York\" davanti alla African Society. Hammon scrisse il discorso all'et\u00e0 di 76 anni, dopo una vita trascorsa in schiavit\u00f9; questo contiene la celebre massima:\nIl discorso \u00e8 fortemente ispirato alle tematiche e alla teologia cristiana. Ad esempio Hammon dice che i neri dovrebbero mantenere un elevato livello di moralit\u00e0 perch\u00e9 essendo stati schiavi sulla terra si sono gi\u00e0 assicurati il proprio posto in paradiso. Il discorso di Hammon promuoveva inoltre l'idea di un'emancipazione graduale come modo di superare la schiavit\u00f9. Si ritiene che Hammon avesse abbracciato questa via perch\u00e9 era consapevole di come lo schiavismo fosse cos\u00ec profondamente radicato nella societ\u00e0 statunitense dell'epoca che un'immediata emancipazione di tutti gli schiavi sarebbe stato un obiettivo difficilissimo da raggiungere.\nConcludeva affermando che non desiderava essere libero lui, ma voleva che lo fossero gli altri, specialmente i giovani neri. Il discorso fu in seguito pi\u00f9 volte ristampato da vari gruppi che si opponevano alla schiavit\u00f9, perch\u00e9 la sua ispirazione religiosa e l'idea di un'emancipazione graduale erano concetti sufficientemente moderati da poter essere presi seriamente dai bianchi. Il famoso discorso di Hammon e le sue poesie furono spesso inseriti in antologie, ed egli divenne cos\u00ec il primo afroamericano a pubblicare la propria produzione letteraria negli Stati Uniti: alcuni anni prima la poetessa Phillis Wheatley aveva a sua volta pubblicato le sue poesie, ma aveva dovuto farlo nel Regno Unito."}
{"id": "2107757", "revid": "47767", "url": "https://it.wikipedia.org/wiki?curid=2107757", "title": "N.A.S.", "text": ""}
{"id": "2107763", "revid": "810736", "url": "https://it.wikipedia.org/wiki?curid=2107763", "title": "Jonathan Holland", "text": "Nella NFL.\nStagione 2007\nPreso come 254 scelta dagli Oakland Raiders. Durante la \"preseason\" si \u00e8 infortunato \u00e8 ha passato il resto della stagione sulla lista degli infortunati.\nStagione 2008\n\u00c8 sceso in campo per la prima volta in una partita ufficiale il 4 dicembre a San Diego contro i San Diego Chargers dopo che ha passato le prime 12 partite con la squadra di pratica. Ha giocato 3 partite di cui nessuna da titolare facendo 5 tackle di cui 4 da solo recuperando anche un fumble.\nStagione 2009\nIl 5 settembre con i tagli primi dell'inizio della stagione regolare \u00e8 stato svincolato, ma il giorno successivo ha rifirmato con la squadra di pratica.\nIl 26 settembre \u00e8 entrato a far parte dei 53 giocatori \"attivi\" del roster della squadra. Ha giocato 14 partite facendo 28 corse su kickoff per 550 yard e ha fatto 6 tackle tutti da solo.\nStagione 2010\nIl 9 agosto \u00e8 stato messo sulla lista degli infortunati a causa di una grave slogatura alla cavaglia. Il 21 settembre \u00e8 stato svincolato.\nVittorie e premi.\nNessuno."}
{"id": "2107764", "revid": "767487", "url": "https://it.wikipedia.org/wiki?curid=2107764", "title": "Spirit (Spirit)", "text": "Spirit \u00e8 l'album discografico d'esordio dell'omonimo gruppo rock californiano, pubblicato dall'etichetta discografica Ode Records nel gennaio del 1968.\nIl disco.\nL'album auto titolato degli Spirit fu uno di quei multiformi sperimentalismi legati in gran parte ai contemporanei successi dei Beatles \"Sgt. Pepper's Lonely Hearts Club Band\" e dei Pink Floyd \"The Piper at the Gates of Dawn\" e marc\u00f2 gli umili inizi e le grandi aspirazioni di questi autori eponimi. Mentre la forma mentis richiesta per produrre l'album Spirit era comunque onnipresente, l'impresa di per s\u00e9 era lontana dagli schemi convenzionali. L'eclettismo di Randy California unito allo psicotropismo di Syd Barrett e allo spirito West Coast - boemi\u00e9nne di Van Morrison, bench\u00e9 l'insieme risultasse piuttosto inaccessibile alle masse, rese il progetto maturo per i programmi radio specializzati in underground. Il gruppo avrebbe pi\u00f9 tardi ridotto la sua psichedelia per spaziare in generi pi\u00f9 ampi.\nQuesta iniziale produzione fu pubblicata per la prima volta dalla Ode Records nel 1968. Essa fu, nel 1996, rimasterizzata dai nastri originali e riedita da Sony su compact disc.\nL'album raggiunse la trentunesima posizione (il 7 settembre 1968) della classifica statunitense Billboard 200.\nMiscellanea.\nLa canzone \"Fresh-Garbage\" \u00e8 stata campionata per realizzare il brano \"Feel Good Time\" di Pink (cantante), presente nella colonna sonora di Charlie's Angels - Pi\u00f9 che mai. \"Fresh Garbage\" \u00e8 stata anche usata come titolo (e tema musicale) di un programma di musica rock della BBC radio Londra agli inizi del 1970.\nNel 1973 la Epic realizzava un doppio LP che rilanciava gli album Spirit e Clear intitolato \"Spirit\".\nLa prima parte della melodia ricorrente del brano \"Taurus\" (con l'arrangiamento che include un ruolo preminente per chitarra acustica) \u00e8 stata accostata all'introduzione del brano \"Stairway to Heaven\" Led Zeppelin, i quali nel 1968 parteciparono, come gruppo di apertura, ad una tourn\u00e9e negli Stati Uniti del gruppo californiano. \"Stairway to Heaven\" fu oggetto di un'accusa di plagio presentata dagli eredi di Randy California, ex chitarrista degli Spirit.\nL'accusa \u00e8 caduta nel 2016 a seguito di un processo che ha assolto i Led Zeppelin.\nFormazione.\nNote aggiuntive"}
{"id": "2107772", "revid": "339392", "url": "https://it.wikipedia.org/wiki?curid=2107772", "title": "Agenzia Spaziale Canadese", "text": ""}
{"id": "2107777", "revid": "20541795", "url": "https://it.wikipedia.org/wiki?curid=2107777", "title": "Missione Ibis I", "text": ""}
{"id": "2107791", "revid": "834", "url": "https://it.wikipedia.org/wiki?curid=2107791", "title": "The Ring of Charon", "text": ""}
{"id": "2107799", "revid": "767487", "url": "https://it.wikipedia.org/wiki?curid=2107799", "title": "Fauxhawk", "text": "Il fauxhawk (o faux-hawk) \u00e8 una acconciatura, derivata dal mohawk. A differenza del mohawk, nel fauxhawk, non vengono rasati i capelli ai lati della cresta. \u00c8 anche conosciuto colloquialmente in italiano come crestino o come cresta, in relazione all'effettiva cresta rappresentata dal taglio mohawk.\nIn molti casi si tratta di un look facilmente reversibile, in quanto non comporta tagli drastici dei capelli (che invece contraddistingue il mohawk). Non a caso il nome \"fauxhawk\" \u00e8 una unione della parola \"faux\" (in francese \"falso\") e di \"mohawk\", e di conseguenza sta ad indicare un \"falso mohawk\". Il fauxhawk \u00e8 caratterizzato dal fatto che non vengano tagliati i capelli ai lati della cresta, e che la stessa cresta \u00e8 notevolmente pi\u00f9 bassa rispetto a quella mohawk, e mantenuta tramite il semplice ausilio di gel, lacca, cera o prodotti simili. Dunque \u00e8 un'acconciatura la cui elaboratezza dipende esclusivamente dalla lunghezza dei capelli.\nLa moda del fauxhawk \u00e8 stata popolarizzata dal calciatore britannico David Beckham, il cui taglio \u00e8 stato disegnato da Hedi Slimane. Va notato che per\u00f2 il termine fauxhawk \u00e8 nato negli anni ottanta nella scena della cultura punk, per indicare in termini derisori, coloro che aderivano al movimento in modo blando."}
{"id": "2107802", "revid": "834", "url": "https://it.wikipedia.org/wiki?curid=2107802", "title": "Francisco J. Lombardi", "text": ""}
{"id": "2107805", "revid": "712828", "url": "https://it.wikipedia.org/wiki?curid=2107805", "title": "Duval (personaggio)", "text": ""}
{"id": "2107807", "revid": "1305772", "url": "https://it.wikipedia.org/wiki?curid=2107807", "title": "La ciudad y los perros", "text": ""}
{"id": "2107811", "revid": "834", "url": "https://it.wikipedia.org/wiki?curid=2107811", "title": "The Dragon and The George", "text": ""}
{"id": "2107812", "revid": "712828", "url": "https://it.wikipedia.org/wiki?curid=2107812", "title": "Wanze (personaggio)", "text": ""}
{"id": "2107813", "revid": "834", "url": "https://it.wikipedia.org/wiki?curid=2107813", "title": "The Great Divorce", "text": ""}
{"id": "2107822", "revid": "834", "url": "https://it.wikipedia.org/wiki?curid=2107822", "title": "\u00bfQui\u00e9n mat\u00f3 a Palomino Molero?", "text": ""}
{"id": "2107824", "revid": "834", "url": "https://it.wikipedia.org/wiki?curid=2107824", "title": "El pez en el agua", "text": ""}
{"id": "2107825", "revid": "287814", "url": "https://it.wikipedia.org/wiki?curid=2107825", "title": "Statua del Redentore (Maratea)", "text": "La statua del Redentore o Cristo Redentore \u00e8 una scultura posta sulla cima del monte San Biagio, sovrastante Maratea, in provincia di Potenza. \nFu realizzata con un particolare impasto di cemento misto a scaglie di marmo di Seravezza dall\u2019artista fiorentino Bruno Innocenti tra il 1963 e il 1965. \u00c8 alta 21,13 metri.\nStoria.\nPrima del Redentore.\nSulla cima rocciosa del monte San Biagio si ergono le rovine di Maratea Castello, oggi disabitata. Nel 1806 la cittadella fortificata fu attaccata da un contingente di quattromilacinquecento soldati francesi e, nel 1907, si volle ricordare l\u2019evento con l\u2019erezione di una croce in ferro battuto, posta sul punto pi\u00f9 alto del monte. Questa croce veniva poi continuamente ripristinata ogni qualvolta che i fulmini l\u2019abbattevano.\nNel 1942 il podest\u00e0 Biagio Vitolo ide\u00f2 una nuova croce commemorativa, stavolta fatta di cemento e con parafulmini, da costruire al posto di quella in ferro. L\u2019opera fu realizzata in concomitanza con la prima strada rotabile che saliva alla basilica di San Biagio e con il viale che da questa porta alla cima del monte, su un artistico belvedere con balaustra.\nCostruzione della statua.\nArrivato a Maratea nel 1953 per avviare attivit\u00e0 industriali con l\u2019aiuto della Cassa del Mezzogiorno, il biellese conte Stefano Rivetti di Val Cervo concep\u00ec l\u2019idea di sostituire la croce commemorativa con un grande monumento al Cristo Redentore, e pales\u00f2 le sue intenzioni con una lettera indirizzata all\u2019amministrazione comunale il 5 settembre 1961. Il consiglio comunale di Maratea ne approv\u00f2 la costruzione, previo smantellamento e conservazione della Croce (avviato nel settembre 1963), che fu ricostruita in un altro sito.\nGi\u00e0 dal 1957 Rivetti aveva affidato il progetto all'artista Bruno Innocenti, docente presso l'Istituto statale d'arte di Firenze. I primi bozzetti della statua risalgono al 1960. Nel 1964 venne affidato all'ing. Luigi Musumeci lo studio e il progetto strutturale e portante della struttura, il quale inizi\u00f2 la costruzione dell'armatura in calcestruzzo e ferro, fissata alle fondamenta scavate nella roccia della montagna con l\u2019utilizzo di oltre 14 tonnellate di ferro che divennero lo scheletro portante dell\u2019opera. Nel settembre dello stesso anno inizi\u00f2 la gettata del conglomerato di marmo e cemento che avrebbe composto il corpo della statua.\nTra fine del 1964 e i primi mesi del 1965, infine, avvenne la scalpellatura di tutta la superficie della scultura realizzata personalmente da Bruno Innocenti. La costruzione venne eseguita da una ditta friulana che si avvalse di manodopera locale proveniente dalla stessa Maratea e da Lauria.\nLa statua oggi.\nUna volta completata, non vi fu alcuna cerimonia per inaugurare la grande statua. Dopo le elezioni comunali del 1964, che videro contrapposte due liste, una molto vicina agli interessi di Rivetti e un\u2019altra di stampo popolare di segno opposto, e la vittoria di quest\u2019ultima, tra la comunit\u00e0 e la classe dirigente di Maratea e l\u2019imprenditore piemontese si instaur\u00f2 un clima di freddezza e ostilit\u00e0, che comportarono tra l\u2019altro la mancata cerimonia di inaugurazione del monumento. In ogni caso, il grande Cristo Redentore entr\u00f2, seppure in sordina, nel panorama artistico marateota acquistando velocemente un ruolo da protagonista.\nDal 23 al 28 luglio 2013 l'area della statua \u00e8 stata al centro del raduno interdiocesano per la giornata mondiale della giovent\u00f9 di quell'anno, destinato a raccogliere i fedeli che non potevano recarsi a Rio de Janeiro.\nIn questa occasione venne lanciata per la prima volta l'idea di un gemellaggio tra la citt\u00e0 di Maratea e quella di Rio, dove si trova il pi\u00f9 famoso Cristo Redentore al mondo. Il consiglio comunale di Maratea deliber\u00f2 in tal senso il 23 luglio 2013.\nLa sigla di questo gemellaggio si \u00e8 avuta per\u00f2 solo il 16 ottobre 2021. In occasione del festa nazionale brasiliana nota come \"Dia da Italia\", l'Arcidiocesi di Rio de Janeiro ha firmato un gemellaggio con la citt\u00e0 di Maratea allo scopo di condividere esperienze e spiritualit\u00e0 tre i due monumenti, incoraggiando il turismo e i pellegrinaggi. A ricordo di questo evento sono state apposte due targhe sotto i monumenti.\nLapide commemorativa.\nAlle spalle del Cristo si snoda un belvedere da cui si ammira gran parte della costiera di Maratea. Proprio sotto le spalle della statua \u00e8 posta una piccola lapide, con caratteri a rilievo, che recita l\u2019epigrafe in latino:\nStruttura.\nDimensioni.\nIl monumento si trova edificato sulla punta pi\u00f9 alta del monte S. Biagio, la cui cima si allunga verso il mare sporgendo a strapiombo per diverse centinaia di metri sovrastando il porto di Maratea. \nLa statua \u00e8 alta, dai piedi alla cima della testa, 21,13 metri. L\u2019apertura delle braccia arriva a 19 metri circa, la testa misura 3 metri di altezza. Il peso del complesso \u00e8 stato calcolato aggirarsi intorno alle 400 tonnellate.\nLa struttura appoggia su uno scheletro di acciaio, che affonda le fondamenta a diverse decine di metri di profondit\u00e0. Su di esso si poggia il manto esterno, spesso circa 20 centimetri, fatto di cemento armato misto a scaglie di marmo di Carrara. La statua si alza direttamente dalla nuda terra, senza alcun piedistallo, lasciando visibile dalla tunica il piede sinistro. \nAspetto.\nIl volto del Cristo Redentore \u00e8 vistosamente differente dalla classica iconografia di Ges\u00f9. La testa della statua ha i capelli corti, e la barba \u00e8 appena accennata. Le braccia sono spalancate in un gesto che richiama la preghiera del Padre nostro, con il braccio destro leggermente pi\u00f9 in alto di quello sinistro.\nLa tunica e il movimento del piede sinistro \u2013 lasciato visibile - posto in avanti, dona slancio e dolcezza alla statua rispetto alle prospettive dell\u2019osservatore. Le braccia in alto e leggermente piegate, con un accenno di manto sulle spalle, fanno s\u00ec che in lontananza nulla venga lasciato trasparire circa la direzione del volto.\nInnocenti fu attento a far s\u00ec che la figura della statua non costituisse un corpo estraneo nell\u2019ambiente circostante, ma che anzi si amalgamasse il pi\u00f9 possibile con il panorama. Anche il colore e le linee architettoniche non furono create in modo arbitrario, ma anzi richiamano elementi della natura marateota.\nSecondo Marco Fagioli, biografo e critico dell\u2019artista fiorentino, l\u2019aspetto del Cristo di Maratea assomiglia a quello che Innocenti, nella sua produzione, riserv\u00f2 alla rappresentazione degli angeli.\nIl Cristo nella letteratura e nei media.\nLa statua del Redentore \u00e8 uno dei simboli pi\u00f9 conosciuti di Maratea. \nAppare mediaticamente nei loghi e simboli di molte associazioni marateote, prima tra tutte la locale Pro Loco. Essa \u00e8 anche spesso ritratta nelle opere letterarie e cinematografiche ambientate nella cittadina lucana.\nLetteratura e poesia.\nNel racconto \"Simultaneo\" di Ingeborg Bachmann, la protagonista si trova al cospetto del Redentore dopo essere stata accompagnata in cima al monte dal suo compagno. Nel racconto, il Cristo di Maratea diventa l\u2019immagine di un giudice, che schiaccia la protagonista, fiera femminista, in una \u201crealt\u00e0 patriarcale\u201d.\nIl Cristo di Maratea appare anche ne \"Il testimone di pietra\", racconto giallo firmato da Raffaele Ruggiero nel 2008.\nCinema.\nIl Cristo Redentore \u00e8 apparso in due film di produzione italiana, \"Ogni lasciato \u00e8 perso\" di Piero Chiambretti e \"Basilicata Coast to Coast\" di Rocco Papaleo.\nNel primo film, il protagonista sale in cima al monte per chiedere una grazia alla gigantesca statua. Nel film di Papaleo invece la statua apre la prima scena del film, e la sua immagine \u00e8 stata utilizzata anche nella locandina del lungometraggio."}
{"id": "2107826", "revid": "6923", "url": "https://it.wikipedia.org/wiki?curid=2107826", "title": "WSK M06 B3", "text": "La M06 B3 \u00e8 una motocicletta polacca, dotata di propulsore a due tempi, prodotta dalla WSK.\nDescrizione.\nMoto sprovvista di miscelatore e quindi con lubrificazione a miscela nel serbatoio benzina al 3,5% e di forcelle con copertura metallica.\nQuesta moto dal 1971 al 1973 fu disponibile in una sola versione e non presentava estensioni del nome, poi venne sostituita da versioni pi\u00f9 aggiornate e differenziate tra loro.\nGil.\nProdotta dal 1974 al 1980, si distingue dalla prima versione base \"M06 B3\" per il nuovo portaoggetti.\nB\u0105k.\nProdotta dal 1975 al 1977, si distingue dalla versione Gil per l'assenza della protezione delle forcelle, per il manubrio alto stile chopper, il nuovo portaoggetti, mentre lo scarico \u00e8 alto vicino alla sella, arricchito da un paracalore, questa \u00e8 una moto scrambler.\nLelek.\nProdotta dal 1975 al 1977, si distingue dalla versione Gil per l'assenza della protezione delle forcelle, per via del parafango montato sotto le piastre di sterzo e non vicino alla ruota, come sulle moto da enduro.\nKos.\nProdotta dal 1979 al 1985, si distingue dalla versione Gil per l'assenza della protezione delle forcelle e per il diverso collegamento del parafango.\nKraska o Sport.\nProdotta per il solo 1978, si distingue dalla versione Gil, per l'assenza della protezione delle forcelle, per via dello scarico e portaoggetti identici alla \"B\u0105k\", per la sella pi\u00f9 ridefinita e ricca di cuciture e il serbatoio maggiorato a 13 litri, adatta per lo Speedway."}
{"id": "2107830", "revid": "188323", "url": "https://it.wikipedia.org/wiki?curid=2107830", "title": "WSK Gil", "text": ""}
{"id": "2107832", "revid": "834", "url": "https://it.wikipedia.org/wiki?curid=2107832", "title": "Il paradiso \u00e8 altrove", "text": ""}
{"id": "2107833", "revid": "188323", "url": "https://it.wikipedia.org/wiki?curid=2107833", "title": "WSK 125 Gil", "text": ""}
{"id": "2107834", "revid": "188323", "url": "https://it.wikipedia.org/wiki?curid=2107834", "title": "WSK M06 B3 125 Gil", "text": ""}
{"id": "2107835", "revid": "834", "url": "https://it.wikipedia.org/wiki?curid=2107835", "title": "El para\u00edso en la otra esquina", "text": ""}
{"id": "2107837", "revid": "188323", "url": "https://it.wikipedia.org/wiki?curid=2107837", "title": "WSK B\u0105k", "text": ""}
{"id": "2107838", "revid": "188323", "url": "https://it.wikipedia.org/wiki?curid=2107838", "title": "WSK 125 B\u0105k", "text": ""}
{"id": "2107839", "revid": "188323", "url": "https://it.wikipedia.org/wiki?curid=2107839", "title": "WSK M06 B3 125 B\u0105k", "text": ""}
{"id": "2107840", "revid": "188323", "url": "https://it.wikipedia.org/wiki?curid=2107840", "title": "WSK Bak", "text": ""}
{"id": "2107841", "revid": "834", "url": "https://it.wikipedia.org/wiki?curid=2107841", "title": "The Divided Self", "text": ""}
{"id": "2107842", "revid": "188323", "url": "https://it.wikipedia.org/wiki?curid=2107842", "title": "WSK 125 Bak", "text": ""}
{"id": "2107843", "revid": "188323", "url": "https://it.wikipedia.org/wiki?curid=2107843", "title": "WSK M06 B3 125 Bak", "text": ""}
{"id": "2107844", "revid": "1305772", "url": "https://it.wikipedia.org/wiki?curid=2107844", "title": "Duval", "text": "Duval \u00e8 un cognome ed in francese significa letteralmente \"della valle\". Pu\u00f2 riferirsi a:"}
{"id": "2107845", "revid": "188323", "url": "https://it.wikipedia.org/wiki?curid=2107845", "title": "WSK Lelek", "text": ""}
{"id": "2107847", "revid": "1573940", "url": "https://it.wikipedia.org/wiki?curid=2107847", "title": "Lamna nasus", "text": "Lo smeriglio (\"Lamna nasus\" ()), conosciuto anche come \"vitello di mare\", per la sua lunghezza (3,6\u00a0m) \u00e8 considerato una delle specie pi\u00f9 piccole dei Lamnidi. Tuttavia, il suo peso si attesta intorno ai 135\u00a0kg, fino ad arrivare al peso massimo registrato di 230 kg.\nI colori della specie variano dal grigio-blu al marrone con macchie bianche. \u00c8 dotato di una carena secondaria, situata alla base della coda.\nComportamento.\nDiffuso nei mari freddi e temperati fino alla profondit\u00e0 di 400 metri, si nutre di sgombri, ombrine, calamari e merluzzi.\nTermoregolazione.\nPesce a \u00absangue caldo\u00bb: grazie alla sua capacit\u00e0 di convertire la forza muscolare, l'attivit\u00e0 fisica, in calore, riscalda il sangue, ottenendo una temperatura anche di una decina di gradi superiore a quella dell'ambiente esterno.\nDistribuzione.\nSi trova nell'Oceano Atlantico, Indiano e Pacifico, e nel Mediterraneo.\nLa scarsa capacit\u00e0 riproduttiva e la cattura accidentale di esemplari di squalo smeriglio rende questa specie vulnerabile allo sfruttamento. La specie \u00e8 classificata come \"vulnerabile\"."}
{"id": "2107848", "revid": "188323", "url": "https://it.wikipedia.org/wiki?curid=2107848", "title": "WSK 125 Lelek", "text": ""}
{"id": "2107849", "revid": "834", "url": "https://it.wikipedia.org/wiki?curid=2107849", "title": "The Fall of Atlantis", "text": ""}
{"id": "2107850", "revid": "188323", "url": "https://it.wikipedia.org/wiki?curid=2107850", "title": "WSK M06 B3 125 Lelek", "text": ""}
{"id": "2107851", "revid": "188323", "url": "https://it.wikipedia.org/wiki?curid=2107851", "title": "WSK Kos", "text": ""}
{"id": "2107852", "revid": "188323", "url": "https://it.wikipedia.org/wiki?curid=2107852", "title": "WSK 125 Kos", "text": ""}
{"id": "2107853", "revid": "834", "url": "https://it.wikipedia.org/wiki?curid=2107853", "title": "Dv\u00e4rgen", "text": ""}
{"id": "2107854", "revid": "188323", "url": "https://it.wikipedia.org/wiki?curid=2107854", "title": "WSK M06 B3 125 Kos", "text": ""}
{"id": "2107855", "revid": "188323", "url": "https://it.wikipedia.org/wiki?curid=2107855", "title": "WSK Kraska", "text": ""}
{"id": "2107856", "revid": "188323", "url": "https://it.wikipedia.org/wiki?curid=2107856", "title": "WSK 125 Kraska", "text": ""}
{"id": "2107858", "revid": "188323", "url": "https://it.wikipedia.org/wiki?curid=2107858", "title": "WSK M06 B3 125 Kraska", "text": ""}
{"id": "2107860", "revid": "188323", "url": "https://it.wikipedia.org/wiki?curid=2107860", "title": "WSK Sport", "text": ""}
{"id": "2107861", "revid": "188323", "url": "https://it.wikipedia.org/wiki?curid=2107861", "title": "WSK 125 Sport", "text": ""}
{"id": "2107863", "revid": "188323", "url": "https://it.wikipedia.org/wiki?curid=2107863", "title": "WSK M06 B3 125 Sport", "text": ""}
{"id": "2107870", "revid": "834", "url": "https://it.wikipedia.org/wiki?curid=2107870", "title": "Dreams from My Father", "text": ""}
{"id": "2107876", "revid": "1305772", "url": "https://it.wikipedia.org/wiki?curid=2107876", "title": "Les Tribulations d'un Chinois en Chine", "text": "Les Tribulations d'un Chinois en Chine si pu\u00f2 riferire a:"}
{"id": "2107877", "revid": "1543377", "url": "https://it.wikipedia.org/wiki?curid=2107877", "title": "Owen Machine Carbine", "text": "La Owen Machine Carbine era una pistola mitragliatrice australiana progettata da Evelyn \"Evo\" Owen negli anni '30. Si tratta dell'unica arma totalmente progettata in Australia senza usare come base delle armi inglesi e fu l'arma di servizio delle forze armate australiane dal 1943 fino alla met\u00e0 degli anni '60.\nStoria.\nL'arma si guadagn\u00f2 il nomignolo di \"Digger's Darling\" e fu particolarmente apprezzata anche dalle truppe americane. Il generale Douglas McArthur propose addirittura di acquistarne 45.000 dal governo australiano. Nel 2004 in Australia (a Melbourne per l'esattezza) \u00e8 stata sequestrata una fabbrica illegale di armi che produceva una variante silenziata dell'Owen. Si pensa che queste armi fossero destinate alla malavita impegnata nel traffico illegale di stupefacenti.\nFunzionamento.\nLa Owen \u00e8 una semplice pistola mitragliatrice operata a rinculo e otturatore aperto. Progettata per poter essere operata agevolmente sia dal fianco che dalla spalla, \u00e8 un'arma facilmente riconoscibile per il suo caricatore inserito nella parte alta e per le mire disassate per permettere al tiratore di puntare il nemico. Il posizionamento del caricatore favorisce l'alimentazione (comunque mediata da una molla) grazie all'ausilio della gravit\u00e0. Una delle caratteristiche fondamentali dell'Owen \u00e8 il compartimento separato che si trova nel castello e che isola l'otturatore dall'esterno tramite una sorta di paratia, impedendo cos\u00ec ad elementi esterni di entrare e provocare malfunzionamenti. Lo sporco infatti, una volta entrato nell'arma, si accumulava dietro l'otturatore e veniva facilmente espulso tramite una fessura ricavata nella parte bassa del castello. Questo permise all'Owen di continuare a funzionare in quei test in cui Sten e Thompson si bloccavano immediatamente dopo il primo colpo. Proprio per questo nella giungla, dove sporco e fango erano all'ordine del giorno, l'Owen veniva particolarmente apprezzato dai soldati.\nPer facilitare le operazioni di pulizia, l'eiettore \u00e8 ricavato nell'otturatore piuttosto che nel castello. Questo permette di rimuovere rapidamente l'arma semplicemente premendo un pistone posto di fronte al caricatore. Senza canna, otturatore e molle escono dalla parte frontale dell'arma. Come lo Sten, la Owen presentava un calcio metallico non pieghevole, ma montava due impungature a pistola come la Austen.\nSul campo i soldati sperimentarono con caricatori \"a ferro di cavallo\" da 60 e 72 colpi ma non \u00e8 chiaro l'esito di questo processo.\nProduzione e uso.\nL'Owen entro in produzione alla \"Lysaght's Works\" e tra il marzo del 1942 e il febbraio 1943 furono prodotti circa 28.000 esemplari dell'arma. Tuttavia, le munizioni fornite inizialmente si rivelarono non adatte e ben 10.000 di queste armi non avevano quindi proiettili da usare. Il governo decise di mettere da parte la burocrazia militare e trasfer\u00ec le munizioni direttamente dalle fabbriche sul campo, proprio mentre le forze australiani si trovavano alle prese con le forze giapponesi in Nuova Guinea. Circa 45.000 Owen furono prodotti tra il 1942 e il 1944 e il costo di ogni arma si aggirava sui 30$.\nSebbene avesse una forma non convenzionale, l'Owen acquist\u00f2 una grande popolarit\u00e0 grazie alla sua affidabilit\u00e0. Si rivelo tanto apprezzato che persino Stati Uniti e Nuova Zelanda piazzarono degli ordini. I soldati neozelandesi a Guadalcanal e nelle Isole Salomone sostituirono i Thompson con gli Owen preferendone l'affidabilit\u00e0.\nL'Owen si dimostr\u00f2 un'arma estremamente valida tanto da essere impiegata anche in Corea e in Vietnam, prima del suo pensionamento ufficiale a met\u00e0 degli anni '60 quando venne sostituita rapidamente dal nuovo F1."}
{"id": "2107882", "revid": "1305772", "url": "https://it.wikipedia.org/wiki?curid=2107882", "title": "The Valley of Ghosts", "text": ""}
{"id": "2107883", "revid": "775372", "url": "https://it.wikipedia.org/wiki?curid=2107883", "title": "Ministri della giustizia della Francia", "text": "Il ministro della giustizia in Francia, \u00e8 un membro importante del Consiglio dei ministri, supervisiona l'istituzione, la manutenzione e l'amministrazione del sistema giudiziario. \u00c8 vicepresidente del Consiglio superiore della magistratura, dove, tra le altre cose, sovrintende alle carriere della maggior parte dei giudici e formula raccomandazioni per l'avanzamento dei pubblici ministeri. I compiti del Ministro della Giustizia comprendono anche: la supervisione delle carceri; proporre leggi sul diritto civile, penale o procedurale. Il Ministro della Giustizia funge da Custode del Gran Sigillo di Francia (\"Guardian de Sceaux\"); in questa veste conserva anche il Gran Sigillo di Francia.\nSotto l'Ancien R\u00e9gime, il ministro responsabile del sistema giudiziario era denominato Cancelliere di Francia. Il cancelliere era responsabile della registrazione dei decreti reali da parte dei vari parlamenti dell'impero. Tuttavia, il Cancelliere venne nominato a vita, il che avrebbe potuto comportare la sua caduta in favore o diventare troppo malato per entrare in carica. In questo caso, il suo vice, il Custode del Sigillo, assunse la sua funzione. L'ultimo cancelliere mor\u00ec nel 1790, nel mezzo della rivoluzione francese. Il suo posto non \u00e8 stato occupato. Invece, dal 1791, il Custode del Sigillo di Francia assunse il titolo aggiuntivo di \"Ministro della giustizia\" (\"Ministre de la Justice\")."}
{"id": "2107884", "revid": "773636", "url": "https://it.wikipedia.org/wiki?curid=2107884", "title": "Calcio agli Island Games", "text": "Gli Island Games sono organizzati ogni due anni dalla International Island Games Association (IGA) come evento polisportivo dal 1985. Nella prima edizione sull'Isola di Man fu tenuto un torneo Under-16 di calcio a 5, vinto da Fr\u00f8ya. Il torneo di calcio a 11 \u00e8 stato ospitato a partire dal 1989, inizialmente come competizione maschile, dal 2001 anche con un torneo femminile."}
{"id": "2107891", "revid": "1817847", "url": "https://it.wikipedia.org/wiki?curid=2107891", "title": "Rio Posada", "text": "Il Posada \u00e8 un fiume della Sardegna settentrionale.Nasce a 1.077 m s.l.m. alle pendici della punta di Senalonga, nel territorio comunale di Al\u00e0 dei Sardi, in prossimit\u00e0 del confine tra la provincia di Nuoro e quella di Sassari. Dopo un tumultuoso corso di circa 50 chilometri, sfocia nel mar Tirreno, nelle vicinanze dell'omonimo paese.\nGli affluenti.\nI maggiori affluenti sono il rio Altana (le cui sorgenti si trovano in prossimit\u00e0 di quelle del Tirso), il rio Mannu e il rio Sas Praneddas; questi ultimi nascono entrambi in agro di Bitti il primo dalla sommit\u00e0 di Punta Su Pessiche ed il secondo quasi dalla sommit\u00e0 di Punta sa Donna, (entrambe nelle vicinanze della Centrale della Colonia Penale di Mamone).\nLa foce.\nRicca di meandri, la foce del fiume, insieme ad una serie di stagni litoranei, forma un areale di particolare interesse, sia per la sua variegata vegetazione palustre che per l'avifauna che la popola, con numerose specie come la folaga, il moriglione, il pollo sultano, il germano reale, la gallinella d'acqua, l'alzavola, il falco di palude, la moretta tabaccata, il fenicottero rosa, la volpoca, la garzetta, la nitticora, il gruccione, gli aironi bianco, cenerino, guardabuoi, rosso, l'astore, la testuggine palustre, la donnola, e poi ancora piovanelli e fratini.. Un piccolo ramo del fiume va inoltre a sfociare nello Stagno Longu, anch'esso punto di riferimento per l'avifauna locale.\nLa diga di Maccheronis.\nNel territorio del comune di Torp\u00e8, il rio \u00e8 sbarrato dalla diga di Maccheronis formando un bacino artificiale che si estende per circa tre chilometri in lunghezza e uno in larghezza, denominato lago di Posada o di Torp\u00e8.\nIl parco regionale.\nUna vasta parte di territorio compreso nel suo bacino, su un'estensione di circa 6.500 ettari, rientranti nei comuni di Posada, Bitti, Lod\u00e8 e Torp\u00e9, insieme ai monti Tepilora, alle propaggini montuose di Sant'Anna e alle pendici del monte Albo, formano il Parco naturale regionale di Tepilora, Sant'Anna e Rio Posada."}
{"id": "2107895", "revid": "174925", "url": "https://it.wikipedia.org/wiki?curid=2107895", "title": "Protosevasto", "text": ""}
{"id": "2107899", "revid": "79457", "url": "https://it.wikipedia.org/wiki?curid=2107899", "title": "Grotte dei Bambocci", "text": ""}
{"id": "2107934", "revid": "88740", "url": "https://it.wikipedia.org/wiki?curid=2107934", "title": "Whitney", "text": ""}
{"id": "2107940", "revid": "125816567", "url": "https://it.wikipedia.org/wiki?curid=2107940", "title": "Discografia di Giorgia", "text": "La discografia di Giorgia, cantautrice italiana, consiste in 12 album in studio, quattro album dal vivo, due raccolte, un EP, tre DVD, 52 singoli ufficiali \u2014 compresi altrettanti promozionali e di beneficenza \u2014, 39 video musicali e sei colonne sonore, pubblicati tra il 1994 e il 2016 in Italia e all'estero.\nCon i suoi album, Giorgia ha conquistato dodici volte la top ten e cinque volte la prima posizione in classifica, mentre tra i suoi singoli la top ten \u00e8 stata raggiunta da 24 singoli, di cui 5 arrivati al primo posto. Lei detiene il record per essere la cantante donna della sua generazione con pi\u00f9 settimane di presenza nelle classifiche FIMI-Nielsen e ha venduto circa 7 milioni di copie, certificate dalla FIMI, tra album, DVD e singoli.\nLe sue qualit\u00e0 vocali, paragonate a quelle di Whitney Houston e Mina, sono state elogiate dalla critica specializzata, da importanti artisti internazionali e dalla rivista statunitense Billboard che l'ha definita \"la quarta ugola al mondo per le sue qualit\u00e0 tecniche espressive emotive e d'estensione\". Inoltre \u00e8 l'unica cantante italiana del momento ad avere un'elevata estensione vocale, precisamente di quattro ottave. Ha partecipato tre volte al Festival di Sanremo conquistando rispettivamente 1\u00ba, 3\u00ba e 2\u00ba posto. Ha vinto inoltre otto tra Italian Music Awards e Wind Music Awards, un premio Lunezia, un David di Donatello e un Nastro d'argento. Al Festival di Sanremo 1995 si \u00e8 aggiudicata quattro riconoscimenti (primo posto nella categoria Campioni, Premio Radio/TV, Premio Autori e Premio della Critica), detenendo quindi il record come artista pi\u00f9 premiata in una sola edizione del Festival.\nGiorgia \u00e8 tra le cinque artiste donne che hanno venduto pi\u00f9 dischi tra il 2000 e il 2010, nonch\u00e9 l'artista italiana ad aver venduto pi\u00f9 dischi tra album e singoli nel 2002. \"Gocce di memoria\", inoltre, \u00e8 il singolo italiano pi\u00f9 venduto nel 2003.\nPur se per motivi personali, nonostante le numerose opportunit\u00e0 e un articolo di Billboard che la defin\u00ec \"in grado di fare lo stesso successo anche negli USA\", non ha mai tentato seriamente di ottenere successo fuori dall'Italia, ha comunque avuto significativi riscontri di vendita anche in altri paesi. Dal 2007 ad oggi ha venduto con i soli singoli circa 950.000 copie mentre con un EP live (disponibile solo in digitale su iTunes) e cinque album ha venduto circa 1.010.000 copie per un totale di circa 1.960.000 vendute.\nDal 1994 a oggi, Giorgia ha inciso pi\u00f9 di duecento brani, la maggior parte dei quali scritti dalla stessa Giorgia o in collaborazione con altri autori."}
{"id": "2107944", "revid": "104888532", "url": "https://it.wikipedia.org/wiki?curid=2107944", "title": "Urbs", "text": "Il termine latino urbs, reso in italiano con \"urbe\", indica propriamente la citt\u00e0 latina per antonomasia, intesa per\u00f2 come l'insieme degli edifici e delle infrastrutture; la \"civitas\" in senso stretto, dotata di un proprio confine sacro, il \"pomerium\", e dunque consacrata agli dei. La presenza di tale recinto sacrale la distingue dall'\"oppidum\", cio\u00e8 la semplice citt\u00e0 fortificata, priva delle prerogative religiose e politiche dell'urbe.\nLa distinzione dell'urbe dall'oppidum si originava dunque sin dalla fondazione del centro, che nell'urbe era accompagnata da cerimonie religiose durante le quali veniva tracciato il sacro solco attorno al quale sarebbero poi state erette le mura. Il solco, detto appunto \"pomerium\", delimitava l'area interna destinata alla vita civile da quella esterna, destinata alle funzioni militari. All'interno del pomerio dunque il cittadino era propriamente un \"civis\", con tutti i suoi diritti e le sue prerogative, e la proibizione di recare armi, mentre all'esterno esso poteva diventare \"miles\", cio\u00e8 guerriero al servizio della citt\u00e0, assoggettato a regole pi\u00f9 restrittive. La parte sacralizzata della citt\u00e0 poi destinata alle funzioni di centro religioso e politico, oltre che abitativo.\nNel sistema delle citt\u00e0 latine, dunque, le \"urbes\" erano dunque le citt\u00e0-stato con funzioni politiche e religiose attorno alle quali gravitavano gli \"oppida\". Poi, con l'espansione dello Stato romano fu Roma ad assurgere al ruolo di \"urbs\" per antonomasia, in quanto citt\u00e0 cuore dell'Impero."}
{"id": "2107945", "revid": "37401", "url": "https://it.wikipedia.org/wiki?curid=2107945", "title": "Beginnings", "text": ""}
{"id": "2107946", "revid": "2103854", "url": "https://it.wikipedia.org/wiki?curid=2107946", "title": "Giochi di abilit\u00e0", "text": "I giochi di abilit\u00e0 (in lingua inglese game of skill), sono dei giochi in cui sono richieste da una persona una o pi\u00f9 abilit\u00e0 particolari.\nIl legislatore italiano ha voluto definire un insieme di giochi caratterizzati dalla maggiore prevalenza dell'abilit\u00e0 rispetto alla fortuna. Gli \"skill games\" possono essere praticati solo su siti \"on line\" gestiti da soggetti concessionari dei Monopoli e permettono in tutta legalit\u00e0 di giocare a denaro vero. Le vincite sono esentasse.\nIl mercato degli \"skill games\" \u00e8 stato stimato in oltre 400 milioni di euro di giocato per l'anno solare 2009. Le ultime proiezioni, sulla base di quanto avvenuto negli ultimi mesi del 2008, vedono la possibilit\u00e0 di superare la soglia di oltre 1 miliardo di euro per l'anno venturo. Infatti ad ottobre 2008 si \u00e8 superato il tetto dei 40 milioni di euro, mentre a novembre la crescita \u00e8 stata di un ulteriore 40% rispetto al mese precedente, superando quota 70 milioni.\nIter legislativo.\nPrimo passo: il Decreto Bersani.\nNel 2006 viene emanato un decreto legge che segna il primo passo verso la legalizzazione degli \"skill games\". Si tratta del Decreto Bersani numero 223 del 2006, convertito nella Legge 248 del 2006 e successive modifiche. L'articolo 38 prevede la regolamentazione, con atti normativi successivi, dei \u201cgiochi di abilit\u00e0 a distanza con vincita in denaro, nei quali il risultato dipende, in misura prevalente rispetto all'elemento aleatorio, dall'abilit\u00e0 dei giocatori\u201d. Cerchiamo di chiarire il significato di queste due righe.\nPer prima cosa, prevedere la regolamentazione di questi giochi significa stabilire che i giochi che rispetteranno le regole fissate saranno legali. Ma quali sono i giochi legalizzati in particolare? Vediamo quali sono le caratteristiche richieste dalla norma.\nSono legalizzati i giochi \u201ca distanza\u201d, quindi parliamo di giochi svolti \"on line\", non \"live\".\nSono legalizzati i giochi con premi in denaro.\nIl risultato deve dipendere in misura prevalente dall'abilit\u00e0. Quindi la componente \u201cfortuna\u201d (che la norma chiama \u201celemento aleatorio\u201d ) pu\u00f2 essere presente, ma l'abilit\u00e0 del giocatore deve contare di pi\u00f9 rispetto alla fortuna per determinare il risultato finale. Per questo sono stati definiti \"skill games\", cio\u00e8 giochi di abilit\u00e0. Ma quali sono, allora, questi giochi di abilit\u00e0 legalizzati? La norma non offre un elenco, solo questa definizione. Infatti, come vedremo, i concessionari devono sottoporre ai Monopoli delle proposte di giochi e i Monopoli verificano di volta in volta la corrispondenza del gioco alle caratteristiche richieste. In realt\u00e0, all'indomani dell'emanazione del Decreto Bersani tutti hanno interpretato la definizione degli skill games come inclusiva del \"Texas Hold\u2019Em\" e di tutte le sue varianti, ma la norma non lo nomina esplicitamente, come non nomina alcun gioco in particolare. In via interpretativa si pu\u00f2 ragionevolmente sostenere che tra gli \"skill games\" rientrano \u2013 tra gli altri\u00a0\u2013 la Dama, gli Scacchi, il Bridge (gioco), e il Poker. A conferma di tale interpretazione, come vedremo, l'Amministrazione Autonoma dei Monopoli di Stato (AAMS) ha autorizzato i concessionari ad esercitare il gioco del \"Texas Hold\u2019Em\".\nLo stesso articolo 38 del Decreto Bersani stabilisce che lo Stato affidi l'esercizio dei giochi pubblici a dei concessionari. Dunque, solamente i concessionari possono offrire gli \"skill games\". Questo implica che le \"Poker Room\" sono gestite da societ\u00e0 che hanno fornito adeguate garanzie in forma di fideiussioni per ottenere la concessione ed hanno superato il vaglio dello Stato, che continuer\u00e0 ad effettuare un costante monitoraggio. In tal modo si viene incontro ad alcuni timori e diffidenze che potrebbero insorgere negli utenti, offrendo maggiore sicurezza.\nCome abbiamo detto, il Decreto Bersani offre la definizione dei giochi legalizzati, rimandando ad atti normativi successivi l'effettiva disciplina. Ci\u00f2 significa che era necessaria l'emanazione del regolamento richiesto per legalizzare davvero questi giochi.\n2007: Emanazione del regolamento.\nIl 17 settembre 2007 viene emanato il regolamento del Ministro dell'Economia e delle Finanze, che specifica quali siano i giochi che i concessionari pubblici possono offrire agli utenti. Vediamo dunque quali requisiti sono richiesti affinch\u00e9 un gioco di abilit\u00e0 (e quindi anche il \"Texas Hold\u2019Em\") sia legale.\nPartiamo dalle modalit\u00e0 di gioco: ne sono ammesse due, il solitario e il torneo. In particolare, deve trattarsi di \"freeze out\", in quanto il \"buy-in\" deve essere predeterminato fin dall'inizio e deve essere un importo fisso. Dunque, il \"cash game\" per ora rimane illegale in ogni caso, nemmeno i concessionari possono offrirlo, anche se non \u00e8 escluso che in futuro verr\u00e0 legalizzata anche tale forma di gioco.\nIl \"buy-in\" deve essere compreso tra 0.50 euro e l'importo massimo di 100 euro. Al montepremi deve essere destinato almeno l'80% dei soldi raccolti.\nInfine, non \u00e8 un requisito ma \u00e8 pur sempre un elemento importante, l'imposta \u00e8 unica, stabilita nel 3% della raccolta, da pagare da parte del concessionario. Facciamo un esempio molto semplice per chiarire: un torneo con \"buy-in\" da 10 euro. Vi partecipano 100 giocatori, quindi la raccolta totale \u00e8 di 1.000 euro. I Monopoli riceveranno a titolo di imposta dal concessionario 30 euro (il 3% di 1.000). Al concessionario rimangono 970 euro di cui almeno 800 devono essere destinati al montepremi, cio\u00e8 distribuiti ai vincitori.\nIl rispetto di questi requisiti fondamentali, tuttavia, non \u00e8 sufficiente. Infatti, come abbiamo anticipato, il gioco deve essere qualificato di abilit\u00e0. A tal fine, il concessionario deve inoltrare un'istanza all'Amministrazione Autonoma Monopoli di Stato (AAMS), in cui spiega lo svolgimento del gioco. L'AAMS, sulla base del progetto, corredato di una promo del gioco in modo da poter vagliare anche la sicurezza del software, decide se autorizzare tale gioco. Dunque, i giochi legalizzati non sono un elenco chiuso gi\u00e0 definito e predisposto, bens\u00ec sono un elenco aperto. In siffatto elenco abbiamo oggi la certezza che rientri anche il \"Texas Hold'Em\", in quanto AAMS ha autorizzato vari concessionari ad offrire questo gioco.\nRicapitolando, sono legalizzati quei giochi con le seguenti caratteristiche:\nPartecipare a \"skill games\" offerti da soggetti privi della qualifica di concessionari dello Stato italiano \u00e8 un reato.\n2019: Decreto Dignit\u00e0.\nCon l'entrata in vigore del decreto dignit\u00e0, voluto fortemente da Luigi Di Maio e dal Movimento 5 Stelle, diventa illegale ogni forma di pubblicit\u00e0 esplicita relativa ai giochi di abilit\u00e0 con vincente in denaro. Spariscono quindi le sponsorizzazioni nel mondo del calcio e dei principali sport, sostituite da generici portali di notizie sportive che offrono le repliche dei match, cos\u00ec come tutte le regole legate ai bonus (di benvenuto o generici) che ora dovranno passare al vaglio dell'autorit\u00e0 competente (ADM, ex Amms).\nNel rispetto della normativa vigente, inoltre, ogni azienda che vuole operare nel settore dell'azzardo dovr\u00e0 preventivamente chiedere la licenza di gioco per poi sottoporsi ad un periodo di test anonimi al fine di verificare l'effettivo funzionamento della sala giochi e tutelare gli utenti contro ogni forma di pubblicit\u00e0 aggressiva.\nCollegamento informatico.\nOltre al rispetto di tutte le specifiche sopra esaminate, i concessionari devono anche predisporre una rete per il collegamento ad AAMS. Infatti, le piattaforme di gioco (che nel nostro caso sarebbero le \"Poker Room\") devono essere collegate al sistema informatico dei Monopoli, cos\u00ec l'AAMS pu\u00f2 effettuare un continuo monitoraggio sulla mole di gioco sviluppata dalla piattaforma e prelevare l'imposta. Infatti, lo Stato incassa l'imposta unica dal concessionario sulla raccolta. Tornando all'esempio del torneo di \"Texas Hold'Em\" esposto poco sopra, abbiamo visto che AAMS preleva l'imposta sulla raccolta totale, cio\u00e8 sul numero di iscritti ad un torneo, mentre non assume rilevanza chi vince quel torneo.\nDunque il concessionario deve interfacciarsi con i Monopoli, attraverso un service provider (qualora non lo sia egli stesso). A tal fine, l'AAMS ha emanato dei provvedimenti contenenti i protocolli di comunicazione, che permettono il colloquio del sistema di elaborazione del concessionario con il sistema centralizzato.\nOggi anche in Italia tutti possono giocare da casa nella completa sicurezza, senza commettere un'illegalit\u00e0, nella tranquillit\u00e0 di sapere i software certificati da un Ente Pubblico, e con la possibilit\u00e0 di giocare ed esigere le vincite.\nInfatti, il 2 settembre 2008 \u00e8 stata lanciata la prima \"Poker Room\" legale in Italia, Gioco Digitale, alla quale altre si sono aggiunte nel giro di poco tempo.\nPer un elenco completo dei concessionari autorizzati agli \"skill games\" si rimanda alla pagina relativa del sito istituzionale dei Monopoli di Stato. In particolare, all'interno degli \"skill games\", si stima che il \"Texas Hold'Em\" andr\u00e0 a coprire oltre il 90% della raccolta totale."}
{"id": "2107955", "revid": "204012", "url": "https://it.wikipedia.org/wiki?curid=2107955", "title": "Recensioni", "text": ""}
{"id": "2107962", "revid": "767487", "url": "https://it.wikipedia.org/wiki?curid=2107962", "title": "When in Rome 2007", "text": "When in Rome 2007 \u00e8 un album video del gruppo musicale britannico Genesis, pubblicato nel 2008 dalla Virgin Records.\nDescrizione.\nI primi due DVD costituiscono la ripresa filmata integrale dell'ultima data europea del \"\", tenutasi al Circo Massimo di Roma il 14 luglio 2007, nella quale i Genesis suonarono di fronte a circa 500.000 spettatori. Il terzo DVD \u00e8 un film di circa due ore, intitolato \"Come Rain or Shine\", che documenta la preparazione del tour in questione, dalle prove del gruppo in un teatro a New York nel 2006 ai lavori di allestimento visuale dello spettacolo, fino alla conferenza stampa di presentazione del tour, pi\u00f9 vari momenti catturati dietro le quinte di alcune fra le ventidue date europee. Queste ultime furono anche documentate nel doppio CD \"Live Over Europe 2007\"."}
{"id": "2107963", "revid": "309819", "url": "https://it.wikipedia.org/wiki?curid=2107963", "title": "Polychrosis botrana", "text": ""}
{"id": "2107971", "revid": "1924342", "url": "https://it.wikipedia.org/wiki?curid=2107971", "title": "Warped Tour 2008 Tour Compilation", "text": "Warped Tour 2008 Tour Compilation \u00e8 l'undicesima compilation del Warped Tour, pubblicata il 3 giugno 2008.\nLa copertina consiste in una foto del cantante degli Underoath (non presenti nella compilation) Spencer Chamberlain durante un'esibizione dal vivo."}
{"id": "2107972", "revid": "1245083", "url": "https://it.wikipedia.org/wiki?curid=2107972", "title": "San Giorgio (L 9892)", "text": ""}
{"id": "2107973", "revid": "287204", "url": "https://it.wikipedia.org/wiki?curid=2107973", "title": "Luigi Ferri", "text": ""}
{"id": "2107974", "revid": "1245083", "url": "https://it.wikipedia.org/wiki?curid=2107974", "title": "San Marco (L 9893)", "text": ""}
{"id": "2107980", "revid": "729019", "url": "https://it.wikipedia.org/wiki?curid=2107980", "title": "Porte des Lilas (metropolitana di Parigi)", "text": "Porte des Lilas \u00e8 una stazione della metropolitana di Parigi che serve le linee 3 bis (di cui \u00e8 capolinea) e 11.\nPrende il nome dalla vicina porta delle fortificazioni di Thiers intorno a Parigi (costruite tra il 1841 e il 1845), che portava alla citt\u00e0 di Les Lilas.\nLa stazione fu citata nella famosa canzone del 1958 di Serge Gainsbourg \"Le poin\u00e7onneur des Lilas\", riguardo alla vita lavorativa quotidiana di un impiegato della metropolitana. A Porte des Lilas fu filmato un video musicale a scopitone per accompagnare la musica; il video mostrava il cantante in uniforme da addetto alla metropolitana che obliterava biglietti.\nAnnessa alla stazione in uso, si trova quella di Porte de Lilas - Cin\u00e9ma, ora in disuso, utilizzata come set per film.\nNel 2011 sono stati registrati 3.899.020 ingressi. Nel 2013 sono stati registrati 3.724.568 ingressi."}
{"id": "2107987", "revid": "1305772", "url": "https://it.wikipedia.org/wiki?curid=2107987", "title": "Connettivismo", "text": ""}
{"id": "2107990", "revid": "33689", "url": "https://it.wikipedia.org/wiki?curid=2107990", "title": "Decimio Rustico", "text": "Biografia.\nRustico era amico di Apollinare; aveva un nipote di nome Aquilino, che fu compagno di studi del nipote di Apollinare, il poeta Sidonio Apollinare.\nFu \"magister officiorum\" nel 408 sotto l'usurpatore Costantino III. Accompagn\u00f2 il Cesare usurpatore Costante, figlio di Costantino III, in Spagna (probabilmente nel 408).\n\u00c8 probabilmente l'innominato Prefetto del pretorio delle Gallie, successore di Apollinare scelto da Costante quando questi divenne augusto (probabilmente nel 409).\nEra in Spagna con Costante quando il generale Geronzio si ribell\u00f2; Rustico fugg\u00ec insieme a Costante presso Costantino III in Gallia, ma venne catturato e ucciso da uomini inviati dal legittimo imperatore d'Occidente Onorio."}
{"id": "2107998", "revid": "154326", "url": "https://it.wikipedia.org/wiki?curid=2107998", "title": "Olga Konstantinovna Romanova", "text": ""}
{"id": "2107999", "revid": "123262977", "url": "https://it.wikipedia.org/wiki?curid=2107999", "title": "Transilvania Horror Rock Kaf\u00e8", "text": "Il Transilvania Horror Rock Kaf\u00e8 o pi\u00f9 comunemente denominato semplicemente Transilvania, \u00e8 stato il marchio di una celebre catena di locali a tema e pub notturni, tutti caratterizzati da ambientazioni horror/gotico e musica rock, hard rock, heavy metal.\nStoria.\nLa sede storica e principale viene fondata a Misano Adriatico in provincia di Rimini nel 1997 da \"Ice\" (U.F.)e da Eros (A.M), stesso fondatore di altri pub a tema come Zombie, Legami, Hiroshima, tutti in attivit\u00e0 dai primi anni '90 nel riminese. Successivamente il Transilvania Horror Rock Kaf\u00e8 stabil\u00ec nel giro di pochi anni sedi in tutta Italia, fino ad allargare la catena di locali anche all'estero in Germania, Inghilterra e negli USA, formando cos\u00ec una fitta rete di amicizie e collaborazioni con gli artisti venuti ad esibirsi nei locali della catena.\nTra i gruppi maggiormente legati al locale si ricordano gruppi musicali quali: System of a Down, HIM e Cradle of Filth. Questi ultimi nel 2005, presenti tra il pubblico durante un'esibizione dei Vintage Violence al Transilvania Live di Milano, decidono di salire sul palco per improvvisare un brano con loro; nel 2002, inoltre, il regista Alex Chandon e Dani Filth, frontman dei Cradle of Filth, presentano al Transilvania Rock Horror Kaf\u00e9 di Genova il proprio film \"Cradle of Fear\".\nIl Transilvania ha stretti contatti con le principali agenzie di booking e case discografiche italiane e straniere e con celebri personaggi dello spettacolo quali Dario Argento, che nel settembre 1999 vi presenta il libro \"Basta con l'horror, torno al giallo\", e Claudio Simonetti, che vi tiene vari concerti con il suo gruppo progressive rock Daemonia. Inoltre il marchio arriva a produrre eventi in palazzetti e teatri, registrando date con il \"tutto esaurito\" e diventando cos\u00ec un riferimento per il pubblico, oltre che per questi artisti e agenzie.\nTra la fine degli anni novanta e l'inizio del 2000, il Transilvania Horror Kaf\u00e8 si trasform\u00f2 nel Transilvania Live con sedi sparse per tutta Italia tra cui: Bergamo,Torino, Bassano del Grappa, Udine, Reggio Emilia, Civitanova Marche, Marcelli di Numana e Cagliari, e con nuovi locali come il Gate 52 di Verona, il Rockhouse di Rimini o il Midian di Cremona.\nQualche anno dopo per\u00f2 la maggior parte dei locali della catena chiuse (come il Transilvania Live di Reggio Emilia, fallito nel 2005, trasferitosi poi a Poviglio con il nome di Pandemonium) o cambi\u00f2 strategia di mercato (come il Musicdrome di Milano ex Transilvania Live di Milano), a causa, appunto, del cambio di mercato e della forte ascesa della musica commerciale, a favore di discoteche piuttosto che di dark pub.\nL'ultima sede italiana, e nel mondo, fu quella del Transilvania di Bologna, che chiuse il 4 luglio del 2009. Il cambio di marchio del pub bolognese in Lab 16 segn\u00f2 di fatto l'estinzione del Transilvania Horror Rock Kaf\u00e8, dopo pi\u00f9 di dieci anni di vita."}
{"id": "2108003", "revid": "253269", "url": "https://it.wikipedia.org/wiki?curid=2108003", "title": "Simon Callow", "text": "Biografia.\nFamoso per le sue interpretazioni di Oscar Wilde a teatro e per le sue biografie su Orson Welles e Charles Laughton, il suo debutto \u00e8 stato nel 1973 con \"The Thrie Estates\" in un teatro di Edimburgo, mentre al cinema \u00e8 apparso per la prima volta nel 1984, con il kolossal \"Amadeus\" del regista Milo\u0161 Forman. Per la sua regia del musical teatrale \"Carmen Jones\" nel 1991 ha vinto il Premio Laurence Olivier, massimo riconoscimento del teatro britannico.\nVita privata.\nHa dichiarato la propria omosessualit\u00e0 nel 1984 e dal 2016 \u00e8 sposato con Sebastian Fox.\nDoppiatori italiani.\nNelle versioni in italiano delle opere in cui ha recitato, Simon Callow \u00e8 stato doppiato da:\nDa doppiatore \u00e8 sostituito da:"}
{"id": "2108006", "revid": "1005847", "url": "https://it.wikipedia.org/wiki?curid=2108006", "title": "Ellinik\u00ed Vasilik\u00ed Aeropor\u00eda", "text": ""}
{"id": "2108012", "revid": "31886", "url": "https://it.wikipedia.org/wiki?curid=2108012", "title": "Convento di San Giacinto", "text": "L'ex convento di San Giacinto si trova ad Atessa. Fu demolito nel 1960 per lasciare il posto alla scuola elementare Elisabetta De Francesco ma ne rimane visibile la loggia, in uno stato di totale abbandono, dal cortile della scuola. Si trovava tra via Luigi Cinalli e via Sant'Antonio, nel quartiere di Tixa, o di Santa Croce.\nStoria.\nIl primo edificio fu costruito nel 1059 dalla confraternita di Sant\u2019Antonio abate, che assisteva e curava gli appestati del fuoco di Sant'Antonio, adibito poi a monastero delle monache di San Giacinto. L'idea di fondare un monastero femminile risale al 1660, ma per motivi economici venne concretizzata sono nel 1667 con il decreto di fondazione della sacra Congregazione dei vescovi. Il progetto fu voluto da don Giacinto Mariotti, e per ci\u00f2 il convento delle monache fu dedicato a San Giacinto, in ricordo del benefattore. \nNel 1867 il convento fu soppresso, tuttavia la municipalit\u00e0 permise che le monache continuassero a usare il monastero come scuola elementare, carica che il convento assunse sino alla demolizione. \nNel 1960 venne demolito per dare spazio alla scuola elementare Elisabetta De Francesco, costruita nel 1964 su progetto dell'ingegnere Guido D'Onofrio. La scuola ricalca l'area del convento, come dimostrano alcune fotografie storiche, con un impianto ad L irregolare, con la facciata su via Cinalli.\nSolo una porzione del chiostro porticato, visibile da via Sant'Antonio, \u00e8 rimasto intatto. Gli arredi della chiesa sono stati ospitati nella vicina chiesa di Sant'Antonio abate.\nLoggia.\nLa loggia era probabilmente parte di un cortile. Sottili cornici dividono orizzontalmente la parte inferiore alle arcate, realizzata in muratura mista. La parte superiore presenta una serie con otto arcate a tutto sesto in laterizio, di cui le ultime quattro a destra sono tamponate.\nLa copertura \u00e8 a falda unica e a doppia ordinatura, ma sono ancora visibili le originali pianelle con decorazioni a rombo, le cui travi fuoriescono esternamente dalla muratura e sostengono due travette con la funzione di pedagna."}
{"id": "2108022", "revid": "20544921", "url": "https://it.wikipedia.org/wiki?curid=2108022", "title": "Repubblica Francese", "text": ""}
{"id": "2108029", "revid": "2730", "url": "https://it.wikipedia.org/wiki?curid=2108029", "title": "Impero dei sensi", "text": ""}
{"id": "2108030", "revid": "2730", "url": "https://it.wikipedia.org/wiki?curid=2108030", "title": "L'impero dei sensi", "text": ""}
{"id": "2108039", "revid": "122344957", "url": "https://it.wikipedia.org/wiki?curid=2108039", "title": "Marco Bordogni", "text": "Biografia.\nBordogni proviene da quella singolare \"scuola\" tenoristica che si svilupp\u00f2 a Bergamo a cavallo tra il Settecento e l'Ottocento, a partire da Giacomo David, e che culmin\u00f2 con Giovanni Battista Rubini. Studi\u00f2 nella sua citt\u00e0 con Simone Mayr e forse anche con Giuseppe Viganoni (1754-1823), \u00abil miglior \"mezzo-carattere\"\u00bb dell'ultimo quarto di secolo, da annoverarsi anch'egli tra i fondatori della suddetta scuola bergamasca, e debutt\u00f2 a Novara nel 1808 senza peraltro destare inizialmente molto scalpore. Fu il personaggio di Argirio dal \"Tancredi\" di Rossini a portargli particolarmente fortuna: innanzi tutto, nel 1813, in occasione della ripresa dell'opera, con introduzione del finale tragico, al Teatro comunale di Ferrara, e successivamente all'atto dell'inaugurazione del Teatro Re di Milano; poi, nel 1815, al Teatro Ducale di Parma; ed infine al momento della prima rappresentazione dell'opera al Teatro San Carlo di Napoli nel 1818. Dopo aver gi\u00e0 fatto una puntata a Barcellona negli anni precedenti, Bordogni divenne una presenza stabile del \"Th\u00e9\u00e2tre des Italiens\" a Parigi dal 1819 al 1829, distinguendosi soprattutto nella presentazione al pubblico della capitale francese dei grandi ruoli rossiniani per tenore contraltino, scritti in gran parte per il suo conterraneo Giovanni David, ed avendo anche la ventura di poter creare lui stesso quello del Conte di Libenskof ne \"Il viaggio a Reims\" nel 1825. Solo alla prima della \"Zelmira\", nel 1826, il ruolo affidato a Bordogni fu quello da baritenore di Antenore, ma questa volta si trattava di lasciare la parte pi\u00f9 acuta niente meno che a Rubini, la nuova stella nascente del canto tenorile.\nA Parigi Bordogni fiss\u00f2 anche la sua dimora permanente, assumendo, dal 1823 al 1833, una cattedra di insegnamento al Conservatorio e distinguendosi come grande didatta del canto. Egli fu autore di un \"M\u00e9thode de chant\" che fu pubblicato nel 1840, e di diversi libri di esercizi e vocalizzi, che rimasero in grande uso per oltre un secolo e che sono comunque usati anche nei giorni nostri. Fu, probabilmente, il pi\u00f9 importante dei maestri di canto del tenore inglese Sims Reeves (1821-1900), che lo frequent\u00f2 nel 1843, e contribu\u00ec alla formazione di due delle pi\u00f9 grandi stelle della lirica di met\u00e0 secolo, il tenore italiano Mario e il soprano drammatico tedesco Sophie Cruvelli (Cr\u00fcwell).\nBordogni fu premiato con la \"L\u00e9gion d'Honneur\" il 10 maggio 1839, insieme al direttore dell'\"Op\u00e9ra\" Duponchel e al compositore Hector Berlioz, il quale ebbe a scrivere che Bordogni doveva essere considerato come il miglior maestro di canto del suo tempo.\nSua figlia Louise Bordogni si esib\u00ec con successo come cantante a New York nel 1834.\nMor\u00ec a Parigi nel 1856.\nPrime cittadine o teatrali di opere rossiniane.\nL'elenco che segue comprende prime rappresentazioni teatrali o cittadine di opere rossiniane con la partecipazione di Marco Bordogni; dall'elenco emerge la notevole versatilit\u00e0 del cantante, capace di sostenere, probabilmente con qualche trasporto di tono, oltre che i tradizionali ruoli di baritenore, anche le principali parti da tenore contraltino scritte da Rossini in opere serie, semiserie e buffe.\nAlle opere rossiniane si possono aggiungere anche le prime rappresentazioni, tutte al Th\u00e9\u00e2tre des Italiens, dell\u2019\"Agnese di Fitz-Henry\" di Pa\u00ebr (\"Ernesto\") , nel 1819, della \"Medea in Corinto\" di Mayr (\"Giasone\"), nel 1823, dell\u2019\"Elisa e Claudio ossia L'amore protetto dall'amicizia\" di Mercadante (\"Claudio\"), sempre nel 1823, e di \"Giulietta e Romeo\" di Vaccaj (\"Capellio\"), nel 1827"}
{"id": "2108040", "revid": "714843", "url": "https://it.wikipedia.org/wiki?curid=2108040", "title": "Limitatore di corrente superconduttivo", "text": "Un limitatore di corrente superconduttivo (SFCL, \"Superconducting Fault Current Limiter\") \u00e8 un dispositivo che presenta una impedenza trascurabile in condizione di normale funzionamento e passa spontaneamente verso uno stato ad elevata impedenza quando la corrente che lo attraversa supera un certo livello. Il dispositivo \u00e8 basato sulla transizione di fase di un superconduttore alla fase non superconduttiva se attraversato da una corrente superiore ad un livello critico.\nUn tale dispositivo inserito in una rete di potenza comporta i seguenti vantaggi:\nL'integrazione degli SFCL all'interno dei moderni sistemi elettrici contribuisce alla loro espansione e gestione affidabile e comporta una maggiore stabilit\u00e0 della tensione ed in generale una maggiore Power Quality. La fattibilit\u00e0 dei limitatori mediante tecnologia superconduttiva \u00e8 stata ampiamente dimostrata nel corso degli ultimi anni attraverso la realizzazione di numerosi prototipi di laboratorio. Alcuni prototipi in media tensione hanno oggi raggiunto un grado di sviluppo precompetitivo e sono stati sottoposti con successo a test sul campo di lunga durata. In Germania \u00e8 attualmente in fase di sviluppo un prototipo per l'applicazione nella rete di subtrasmissione operante a 110 kV."}
{"id": "2108050", "revid": "161374", "url": "https://it.wikipedia.org/wiki?curid=2108050", "title": "Stratford sull'Avon", "text": ""}
{"id": "2108061", "revid": "767487", "url": "https://it.wikipedia.org/wiki?curid=2108061", "title": "Mia (Mia Martini 1976)", "text": "Mia \u00e8 la prima raccolta ufficiale di Mia Martini, pubblicata nel 1976 dalla Ricordi. Usc\u00ec poche settimane prima della rottura del contratto tra la cantante e l'etichetta milanese."}
{"id": "2108062", "revid": "30353026", "url": "https://it.wikipedia.org/wiki?curid=2108062", "title": "International Phonetic Association", "text": ""}
{"id": "2108064", "revid": "1788047", "url": "https://it.wikipedia.org/wiki?curid=2108064", "title": "Junularo Esperantista Brita", "text": "La Junularo Esperantista Brita (JEB; letteralmente \"Giovent\u00f9 esperantista britannica\", in lingua esperanto) \u00e8 un'associazione esperantista giovanile attiva nel Regno Unito. Si tratta della sezione britannica della Tutmonda Esperantista Junulara Organizo, la massima organizzazione esperantista giovanile mondiale, e della sezione giovanile della Esperanto-Asocio de Britio, che rappresenta il Regno Unito in seno all'Associazione universale esperanto.\nLa partecipazione all'associazione \u00e8 gratuita, e aperta a tutti i residenti in Gran Bretagna e Irlanda del Nord che non abbiano ancora raggiunto i 30 anni di et\u00e0.\nStoria.\nLa Esperanto-Asocio de Britio fu fondata nel 1904, e per il mezzo secolo successivo fu il punto di riferimento principale per il movimento esperantista nel Regno Unito.\nNel 1958, per la prima volta, un gruppo di giovani esperantofoni si riun\u00ec con l'intenzione di fondare un'associazione specificamente rivolta alla giovent\u00f9, che costituisse una sezione giovanile dell'associazione nazionale. Fra di loro vi era Humphrey R. Tonkin, le cui lezioni presso l'Universit\u00e0 di Cambridge furono seguite da numerosi studenti che in seguito avrebbero rivestito un ruolo di primo piano nel movimento esperantista, come John Wells, che sarebbe divenuto presidente della Esperanto-Asocio de Britio, della Akademio de Esperanto, dell'Associazione universale esperanto e dell'Associazione fonetica internazionale.\nL'attivit\u00e0 della JEB si ridusse molto nel corso dei successivi cinquant'anni. Un intenso sforzo di rinnovamento giunse nel 2003, con la sua rifondazione formale, avvenuta a Glasgow; la vera rinascita avvenne nel 2006, con la fondazione di un'associazione gemella, la Novajeb, a cura dell'attivista Daniel White. A seguito di un incontro tenuto a Scarborough, i membri della Novajeb furono ammessi nel consiglio direttivo della JEB, che pot\u00e9 riprendere appieno le proprie attivit\u00e0.\nL'associazione mantiene un sito internet ed un forum di riferimento per i giovani esperantisti anglofoni, ma tiene anche incontri periodici per i propri associati; simili riunioni si sono tenute, sinora, a Stratford upon Avon, Leicester, Peterborough e Buxton.\nLa JEB \u00e8 inoltre particolarmente attiva nel campo delle relazioni con le consociate straniere facenti parte della TEJO. Nel 2007 ha inoltre ripreso le pubblicazioni del periodico \"Saluton\", che sono cessate dopo quattro numeri in favore di una meno costosa e pi\u00f9 capillare attivit\u00e0 di informazione in rete."}
{"id": "2108073", "revid": "729019", "url": "https://it.wikipedia.org/wiki?curid=2108073", "title": "Saint-Denis - Porte de Paris (metropolitana di Parigi)", "text": "Saint-Denis \u2014 Porte de Paris \u00e8 una stazione della metropolitana di Parigi sulla linea 13, sita nel comune di Saint-Denis.\nLa stazione serve il nord della Plaine Saint-Denis e il sud del centro della citt\u00e0 di Saint-Denis.\nLa stazione.\nLa stazione \u00e8 stata inaugurata nel 1976 e poi ristrutturata con l'inaugurazione dello Stade de France, allo scopo di consentire un flusso adeguato al numero di spettatori del nuovo stadio. Essa dispone di un grande ingresso dotato di numerosi tornelli per l'accesso di grandi masse di persone che debbono affluire e defluire in tempi piuttosto rapidi in occasione di manifestazioni sportive o di intrattenimento, specialmente in estate.\nLa stazione ha un soffitto piano sorretto da dei pilastri. Le pareti sono verticali e ricoperte da pannelli pubblicitari destinati ad ospitare manifesti, curati da Metrobus, in occasione di eventi sportivi o di spettacoli che hanno luogo allo Stade de France.\nNell'ottobre 2008, la decorazione di un intero marciapiede della stazione e di tutti i suoi pannelli, utilizzata per pubblicizzare l'uscita del videogioco \"Saints Row 2\", ha scatenato delle intense polemiche. Molte persone si sono dichiarate sconvolte per le scene cruente e le immagini di violenza illustrate nella pubblicit\u00e0 (armi da fuoco, sparatorie ed altro), ed hanno chiesto la rimozione del materiale. I pannelli sono stati ricoperti da fogli di carta di colore nero fino a quando i pannelli non sono stati rimossi alla fine della campagna pubblicitaria..\nVicinanze.\nEssa \u00e8 la stazione pi\u00f9 vicina allo Stade de France e al \"Mus\u00e9e d'Art et d'Histoire\". La \"Bourse du travail\" ospita numerosi avvenimenti come congressi e riunioni di partiti politici e sindacali."}
{"id": "2108074", "revid": "125427975", "url": "https://it.wikipedia.org/wiki?curid=2108074", "title": "Aeroporto di Bergen-Flesland", "text": "L'Aeroporto di Bergen-Flesland () (ICAO: ENBR - IATA: BGO) \u00e8 un aeroporto norvegese situato a a sud del centro della citt\u00e0 di Bergen.\nCostruito con i fondi della NATO, \u00e8 stato inaugurato nel 1955. Esso ha funzionato contemporaneamente come aeroporto civile e militare sin dalla sua apertura. Flesland \u00e8 di propriet\u00e0 di Avinor che ne cura la gestione.\nFlesland \u00e8 il secondo aeroporto della Norvegia, che serve 4.862.869 passeggeri nel 2009. Sette compagnie aeree offrono voli nazionali e 16 destinazioni, mentre otto compagnie aeree offrono voli per 19 destinazioni internazionali."}
{"id": "2108077", "revid": "20545800", "url": "https://it.wikipedia.org/wiki?curid=2108077", "title": "Repubblica Slovena", "text": ""}
{"id": "2108084", "revid": "20545925", "url": "https://it.wikipedia.org/wiki?curid=2108084", "title": "Repubblica della Croazia", "text": ""}
{"id": "2108086", "revid": "287204", "url": "https://it.wikipedia.org/wiki?curid=2108086", "title": "Siolim", "text": " \nSiolim \u00e8 una suddivisione dell'India, classificata come \"census town\", di 10.311 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 37' 0 N e 73\u00b0 46' 0 E e ha un'altitudine di 13 .\nSociet\u00e0.\nEvoluzione demografica.\nAl censimento del 2001 la popolazione di Siolim assommava a 10.311 persone, delle quali 4.920 maschi e 5.391 femmine. I bambini di et\u00e0 inferiore o uguale ai sei anni assommavano a 913, dei quali 458 maschi e 455 femmine. Infine, coloro che erano in grado di saper almeno leggere e scrivere erano 8.470, dei quali 4.294 maschi e 4.176 femmine."}
{"id": "2108090", "revid": "39224", "url": "https://it.wikipedia.org/wiki?curid=2108090", "title": "Esperanto-Asocio de Britio", "text": ""}
{"id": "2108093", "revid": "287204", "url": "https://it.wikipedia.org/wiki?curid=2108093", "title": "Socorro (Goa)", "text": " \nSocorro (nota anche come Serula) \u00e8 una suddivisione dell'India, classificata come \"census town\", di 10.171 abitanti, situata nel distretto di Goa Nord, nel territorio federato di Goa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 31' 60 N e 73\u00b0 49' 60 E e ha un'altitudine di 62 .\nSociet\u00e0.\nEvoluzione demografica.\nAl censimento del 2001 la popolazione di Socorro assommava a 10.171 persone, delle quali 5.160 maschi e 5.011 femmine. I bambini di et\u00e0 inferiore o uguale ai sei anni assommavano a 1.071, dei quali 552 maschi e 519 femmine. Infine, coloro che erano in grado di saper almeno leggere e scrivere erano 7.918, dei quali 4.193 maschi e 3.725 femmine."}
{"id": "2108094", "revid": "118821784", "url": "https://it.wikipedia.org/wiki?curid=2108094", "title": "Legione (Marvel Comics)", "text": "Legione (\"Legion\"), il cui vero nome \u00e8 David Charles Haller, \u00e8 un personaggio dei fumetti Marvel Comics creato da Chris Claremont e Bill Sienkiewicz. Figlio illegittimo del leader degli X-Men Charles Xavier e della superstite dell'Olocausto Gabrielle Haller, \u00e8 un mutante che soffre di disturbi mentali come personalit\u00e0 multipla, ognuna delle quali controllante un suo potere. Le sue storie ruotano solitamente intorno all'amarezza per il padre e successivamente al tentativo di redimersi ai suoi occhi.\nBiografia del personaggio.\nXavier incontra Gabrielle durante un periodo di lavoro in una struttura psichiatrica in Israele. Mentre decide di utilizzare i suoi poteri mentali per alleviare il dolore dei ricoverati, Xavier ha un rapporto con Gabrielle e in seguito dalla loro relazione nasce David, a Haifa. Ma Xavier ignora la nascita di un figlio.\nDa giovane David resta coinvolto in un attacco terroristico, dove per la prima volta si attiva il suo potere mentale, che incenerisce le menti dei terroristi, e assorbe anche la mente del capo dei terroristi, Jemail Karami, nella propria. A seguito dell'incidente David diventa catatonico e viene ricoverato a Isola Muir, in una struttura di ricerca gestita dalla dottoressa Moira MacTaggert.\nDurante il suo ricovero Karami prende il possesso dell'abilit\u00e0 telepatica di Legione e altre personalit\u00e0 assorbite da David, fra le quali due si dimostrano particolarmente forti: Jack Wayne, un avventuriero che controlla la telecinesi, e Cyndi, una ragazza ribelle, che controlla la pirocinesi. Alla fine di una lotta tra le varie personalit\u00e0 le dominanti sono quelle di Jemail, Jack e Cyndi.\nDurante la permanenza sull'isola Legione si risveglia dallo stato catatonico e il suo potere psichico viene risvegliato. Poco dopo viene posseduto dal Re delle ombre, che usa il suo potere psichico per aumentare l'odio nel mondo e potenziarsi di energia maligna. Mentre \u00e8 in possesso di Legione il Re delle ombre uccide la mutante Destiny. In seguito viene liberato dagli X-Men e dalla X-Factor, cadendo per\u00f2 in uno stato di coma.\nRisvegliatosi dal coma Legione ha un nuovo piano in mente: aiutare il padre a realizzare il suo sogno di una coesistenza fra umani e mutanti. Perci\u00f2, utilizzando i suoi poteri, viaggia indietro nel tempo di venti anni per uccidere Magneto, perdendo per\u00f2 la memoria. Vedendo Magneto la sua memoria ritorna e furioso lo attacca con un coltello psichico, ma alla fine finisce per uccidere involontariamente il padre, causando cos\u00ec un futuro dove il mondo \u00e8 in gran parte dominato da Apocalisse (realt\u00e0 denominata, appunto, l'Era di Apocalisse).\nLa linea temporale viene in seguito riaggiustata da Alfiere, che tornando indietro nel tempo uccide Legione, il quale prima di morire si dispiace per tutto l'orrore che avrebbe causato. Nonostante sia morto le sue personalit\u00e0 continuano a vivere come spiriti rimasti in sospeso tra la vita e la morte. Alla fine la Mutante Meggan, con i suoi poteri empatici, calmer\u00e0 gli spiriti che se ne andranno \"verso la luce\".\nQualche tempo dopo, durante un'indagine su un possibile caso mutante a Westcliffe, i Nuovi Mutanti trovano Legione ancora vivo e intrappolato in un bunker di cemento. Dopo avere accidentalmente assorbito il potere di Karma, cercando di proteggere una bambina di nome Marci che in realt\u00e0 \u00e8 solo una delle tante personalit\u00e0 intrappolate nella sua mente, viene assediato da un intero esercito di personalit\u00e0 multiple; una di esse prende il controllo di Marci, che adoperando una bambola di nome Moira (collegata apparentemente al \u201cpotere\u201d di Marci) riesce ad ottenere un temporaneo \u201ccontrollo\u201d sul corpo di David e ad usare svariati poteri a volont\u00e0. Nel frattempo molteplici personalit\u00e0 multiple tentano di rubare il \u201ccontrollo\u201d alla Marci posseduta, prima fra tutte Jack Wayne, che vuole impadronirsi ancora una volta del corpo e dei poteri di David e farli suoi.\nUna volta fuggito dalla sua cella di cemento David vola via con l'obiettivo di uccidere Dani Moonstar. Una delle sue personalit\u00e0 multiple rivela che l'utilizzo della lama psichica di Bishop su Legione lo ha trasportato nell'Era di Apocalisse, linea temporale in cui \u00e8 stato catturato e reso schiavo ma da cui poi \u00e8 riuscito misteriosamente a liberarsi. Dopo avere assorbito l'essenza di Magik e il suo potere quest'ultima inizia ad uccidere le personalit\u00e0 multiple pi\u00f9 ostili e malvagie, fra cui anche Jack Wayne, fino a trovare Karma e Marci. La bambina guida le due ragazze nel luogo in cui \u00e8 rinchiusa la \u201cvera\u201dpersonalit\u00e0 di Legione e lo liberano. Una volta sciolta la \u201cpossessione\u201d della bambola Karma e Magik fanno ritorno nei loro corpi e David viene preso sotto l'ala protettiva degli X-Men.\nDopo le conseguenze di Utopia l'X-Club, assieme a Rogue e Danger, tenta di \u201criparare\u201d la mente di David isolando e imprigionando le varie personalit\u00e0. Viene rivelato da Karma, nel corso di una sessione di \u201ccura\u201d con Kavita Rao, che la piccola Marci era una bambina di Coquille che nell'Era di Apocalisse divenne amica di David, ma che venne poi uccisa e rimase poi intrappolata permanentemente nella mente di David. Prima di lasciare la mente di David Magik uccise l'entit\u00e0 che la controllava con la sua spada magica e una volta appurato che Marci \u00e8 l'unica entit\u00e0 \u201cindipendente\u201d e non malvagia all'interno della mente di David viene lasciata libera come unica amica e fonte di comfort e stabilit\u00e0 per David, mentre tutte le altre personalit\u00e0 vengono rinchiuse e isolate. Ora \u00e8 Danger che si occupa di Legione, valutando le sue varie personalit\u00e0 e mantenendolo sedato in una sezione del carcere di Utopia, assieme a personaggi pericolosi come Sebastian Shaw, Empath e Donald Pierce.\nDurante X-Men: Second Coming Legione riappare come uno degli X-Men in lotta contro le Sentinelle e Nimrod. Con i Nimrod apparsi da un portale e pronti a distruggere tutti i mutanti di Utopia Xavier non ha altra scelta che risvegliare il figlio e usarlo nei combattimenti in aiuto degli altri X-Men. Durante i combattimenti Legione fa uso di due soli poteri diversi, ma fa la differenza nei combattimenti.\nIn Rise of New Mutants viene rivelato che Magik \u00e8 la responsabile di avere riportato Legione dall'Era di Apocalisse, con la motivazione di dovere distruggere gli Dei Antichi una volta per tutte.\nIn Age of X, quando Xavier e il Dottor Nemesis tentano di trattare MPD da Legione, ci\u00f2 porta alla creazione di un'ulteriore nuova personalit\u00e0 il cui unico obiettivo \u00e8 \u201cproteggere\u201d David da qualsiasi assalto alla sua mente, e assume la forma della defunta Moira McTaggert, dotandola del potere di deformare la realt\u00e0 per creare un nuovo mondo in cui Legione sarebbe stato l'eroe che avrebbe sempre voluto essere. Sfortunatamente lo status di \u201ceroe\u201d di Legione dipendeva dall'essere uno dei mutanti responsabili per la creazione di un enorme campo di forza in grado di intrappolare tutti i mutanti e dare il via ad una nuova ondata di persecuzione e imprigionamento dei vari mutanti; la nuova \u201cMoira\u201d crea perfino un'armata di combattenti e degli scontri con i mutanti, unicamente per fare sentire Legione \u201cal sicuro\u201d. Dopo che Legacy (la Rogue alternativa) scopre la verit\u00e0 sul nuovo mondo creato da Moira libera Xavier e gli altri telepati (che erano stati imprigionati, in quanto gli unici a potersi rendere conto del mondo fittizio), i quali riescono poi a convincere David a \u201criassorbire\u201d Moira e ripristinare la vera realt\u00e0.\nIn \u201cLost Legion\u201d viene creata una sorta di \u201ccentralino neurale\u201d, progettato da una collaborazione del Dottor Nemesis, Madison Jeffries e Reed Richards, per Legione. Digitando un numero nel dispositivo venivano stimolate le cellule del talamo e la corteccia cerebrale, le quali creavano una sorta di collegamento a senso unico fra la mente di David e una delle sue personalit\u00e0 multiple. In questo modo Legione era in grado di usare svariati poteri senza essere dominato dalle personalit\u00e0 multiple. Pi\u00f9 tardi venne rivelato che molte delle personalit\u00e0 di David riuscirono a fuggire tramite corpi fisici. Con l'aiuto degli X-Men Legione d\u00e0 la caccia e tenta di \u201criassorbire\u201d queste entit\u00e0 in fuga, ma incidentalmente mentre assorbe l'ultimo assorbe anche la mente di Rogue e subisce un enorme shock al sistema nervoso. Dopo essere stata liberata Rogue dichiar\u00f2 che, mentre era all'interno della mente di Legione, venne collegata a migliaia di tipi di poteri diversi e che ne sarebbero nati ancora molti in futuro.\nIn AvX Legione appare in compagnia di suo padre Charles Xavier. Quando la Fenice si avvicin\u00f2 alla terra per scegliere un mutante di Livello Omega come \u201cburattino\u201d provoc\u00f2 un fortissimo dolore a tutti i telepati di Livello Omega, fra cui anche Legione. Dopo questi fatti Xavier decise di affidare David a Merzah il Mistico, perch\u00e9 lo aiutasse a controllare i suoi vasti poteri senza costrutti \u201ctecnologici\u201d, rivelatisi tutti fallimentari.\nNella nuova testata Marvel Now \u201cLegacy\u201d Legione ha ottenuto un grande controllo dei suoi poteri e delle sue personalit\u00e0 multiple tramite l'aiuto di Merzah il Mistico e la costruzione del \u201cComplesso Qortex\u201d, una futuristica prigione mentale in cui David (grazie all'aiuto di Merzah) mantiene imprigionate tutte le sue personalit\u00e0 multiple e all'occorrenza, tramite una rappresentazione mentale di se stesso noto come \u201cl'Estrattore\u201d, e tramite aghi e tubi che porta sulle mani, effettua l'estrazione \u201cforzata\u201d del potere dalla personalit\u00e0 multipla e lo adopera poi liberamente nella realt\u00e0. Tuttavia quando la Forza Fenice possiede Ciclope con la conseguente morte di Xavier la mente di David va alla deriva e un fortissimo shock mentale causa la distruzione del Complesso Qortex e la conseguente liberazione di tutte le personalit\u00e0, che iniziano a dare la caccia a David. Questo causa la morte di Merzah e molti altri telepati che si trovavano presenti al momento. Subito dopo, uno alla volta, le personalit\u00e0 di Legione prendono man mano il controllo del corpo di David (ma non riescono mai a mantenere il controllo per molto, dato che litigano fra di loro) e scatenano il caos in tutto il mondo. David riprende il controllo in Cina, riuscendo a nascondersi nelle \u201ccondutture\u201d della sua mente; nel mondo reale viene attaccato da alcuni soldati e sta per essere ucciso, ma viene \u201csalvato\u201d da un misterioso quanto mostruoso essere, composto unicamente da due bulbi oculari rosso fuoco, il quale sfruttando il corpo di una capra \u201cassume\u201d un aspetto vagamente umano ed inizia ad uccidere i soldati, insultando nel frattempo il padre di David. Legione si infuria, riuscendo poi a prendere il controllo di una delle sue personalit\u00e0 pi\u00f9 deboli, che lo aveva inseguito nelle \"condutture\" (Tyrannax l'Abominide), e ottiene il potere della telepatia, liberandosi dei soldati e vedendo svariate immagini nella mente dell'uomo-capra, unite ad un fortissimo odio verso Xavier e tutti i mutanti. Nel marasma di immagini David scopre che ci sono due mutanti gemelli, Sojobo e Karasu, che sono prigionieri e hanno bisogno d'aiuto. Decide di aiutarli e si reca quindi in Giappone, dove gli viene teso un agguato e viene catturato. Qui scopre che \u00e8 stato catturato dai seguaci del vecchio Ogun (Shinobi), ora defunto e acerrimo nemico di Logan, ma la cui maschera viene ancora venerata dai suo seguaci come se fosse un'entit\u00e0 divina; inoltre scopre che i due gemelli non sono davvero prigionieri, ma sono stati allevati dal gruppo criminale e vengono usati come \u201ckiller mentali\u201d. Notando che i gemelli non fanno volentieri uso dei loro poteri per \u201cdistruggere\u201d i nemici dei fanatici di Shinobi riesce a convincerli che se non vogliono fare qualcosa non sono costretti a farlo, soprattutto ammettendo anche che suo padre non era affatto perfetto, e il fatto che ora sia morto non significa che ci sia qualcosa di male nel cercare di essere migliori. Tramite questo Legione acquista pi\u00f9 fiducia in se stesso e dopo alcuni \u201cattacchi\u201d a personalit\u00e0 troppo forti per lui riesce ad irretirne una pi\u00f9 debole e si libera, eliminando i fanatici e chiedendo ai due gemelli di accompagnarlo nel suo viaggio di redenzione. Tuttavia l'entit\u00e0 misteriosa che ha salvato Legione ha anche avvisato gli X-Men, riferendo una menzogna secondo cui David voleva uccidere i due gemelli. Cos\u00ec, non appena David sembra essere riuscito a liberarsi del suo problema precedente, ecco arrivare il gruppo degli X-Men, convinti che lui stia per ferire o fare del male ai bambini. Tramite alcuni trucchetti psicologici e l'aiuto dei gemelli che \"catturano\", tramite le loro rappresentazioni mentali, tutte le personalit\u00e0 di David, Legione riesce a sconfiggere il gruppo degli X-Men ma viene poi fermato da Blindfold, che \"penetra\" nel suo subconscio e lo bacia, annullando il potere mentale dei due gemelli e facendo addormentare tutte le personalit\u00e0 di David. In quel momento per\u00f2 appare Demone, la nuova misteriosa personalit\u00e0 di David, che ferisce Blindfold alla gola e la fa cadere in coma psichico. Legione e i gemelli fuggono all'interno di un deposito d'armi e vengono attaccati da Chamber, rischiando di morire; tramite una scarica d'ego (motivata dal dovere salvare i gemelli e dal fatto che finalmente qualcuno aveva \"bisogno\" di lui), David prende il controllo dei poteri dell'Origamista (uno dei \"pezzi da novanta\") e altera la realt\u00e0, facendo collassare su se stesso l'edificio e trasportando se stesso altrove e i gemelli in salvo, i quali successivamente vengono portati via dagli X-Men nonostante le reticenze dei due. Poco dopo si scopre che David sta sfruttando il momento di \"calma interiore\" per prendere il controllo delle sue personalit\u00e0; tramite due di esse \"trasporta\" un'orda di Spettri Neri all'Accademia dei Mutanti e sfrutta la confusione per infiltrarsi, tramite proiezione astrale, nell'Accademia. Qui cerca Blindfold e, tramite contatto psichico, cerca di capire perch\u00e9 quella ragazzina lo turbi cos\u00ec tanto. Cos\u00ec scopre parte del triste passato di Ruth, e di come per lei la vita sia stata unicamente un susseguirsi di \"effetti collaterali\" dovuti all'essere mutante.\nPoteri e abilit\u00e0.\nPotenzialmente Legione possiede enormi poteri di alterazione della realt\u00e0. In verit\u00e0 essi si scindono in una moltitudine di poteri molto pi\u00f9 limitati e specifici, ciascuno dei quali si lega ad una delle moltissime personalit\u00e0 che di volta in volta hanno assunto il suo controllo. Nonostante questo, se sapesse ben controllare i suoi poteri ed avesse una personalit\u00e0 unica sarebbe potenzialmente onnipotente. Legione nel corso del tempo ha mostrato tantissimi poteri particolari, ciascuno dei quali legato alle circa 201 personalit\u00e0 dissociate finora presentate. Queste abilit\u00e0 fanno di lui un mutante di livello omega, ben pi\u00f9 potente del padre e probabilmente fra i mutanti pi\u00f9 potenti mai esistiti; per\u00f2 tuttora, pur avendo imparato a tenere a bada almeno in parte il disturbo di cui soffre, egli si \u00e8 dimostrato alquanto inesperto nell'uso dei suoi poteri.\nNel corso delle sue vicende quindi, oltre a mostrare i poteri telepatici del padre, ha mostrato anche pirocinesi, capacit\u00e0 di viaggio nel tempo e telecinesi, ognuna delle quali controllata da una personalit\u00e0 che \u00e8 stata poi riassorbita. La prima personalit\u00e0 emersa, Jemail, era la mente di un terrorista che David riusc\u00ec in qualche modo ad \"assorbire\". Secondo Karma l'unico modo tramite cui Legione pu\u00f2 assorbire le menti delle altre persone \u00e8 essere accanto a loro mentre muoiono o tramite la telepatia. Le altre due personalit\u00e0 dominanti \"iniziali\" di Legione, Jack Wayne e Cyndi, si sono manifestate da sole, assieme a svariate altre. Sostanzialmente ogni nuovo potere che \"nasce\" in Legione si lega ad una personalit\u00e0 nuova o \"assorbita\", la quale controlla quello specifico potere.\nDurante alcuni momenti di lucidit\u00e0 David \u00e8 riuscito ad acquisire il controllo dei suoi poteri per periodi pi\u00f9 o meno lunghi (durante la saga dei Nuovi Mutanti, ad esempio). Spesso molte delle personalit\u00e0 di Legione assumono l'aspetto di mostri, pseudo alieni o creature assurde, le quali riflettono il suo io interiore. Durante la saga dei Nuovi Mutanti, tramite la personalit\u00e0 nota come \"Moira\", chi controllava la bambola controllava anche il corpo di David.\nLa personalit\u00e0 di base di Legione \u00e8 abbastanza frammentaria ed \u00e8 riemersa in poche occasioni (quando venne liberato da Karma e Magik, o quando il Dr. Nemesis inizi\u00f2 ad uccidere alcune personalit\u00e0 multiple). Nell'arco narrativo Age of X prende vita una versione di Legione amata da tutti in quanto eroe. Si scopre per\u00f2 solo in seguito che l'intera realt\u00e0 di Age of X \u00e8 stata creata dai poteri di David, proprio per vivere una vita eroica, come membro amato dagli altri X-Men.\nUltimamente la personalit\u00e0 dominante \u00e8 rimasta abbastanza fissa, cio\u00e8 quella vera e propria di David Heller, come viene presentata nella serie X-Men Legacy. In questa serie sono state \"mostrate\" solo alcune delle migliaia di personalit\u00e0 (e poteri) di David (in Legacy viene rivelato che ne sono rimaste solo duecento, ma che ne possono nascere altre in ogni momento, come dimostrato dalla personalit\u00e0 definita \"Demone\").\nIn ordine alfabetico, per apparizione, si possono elencare le seguenti personalit\u00e0 e poteri:\nAltre versioni.\nUltimate.\nNell'universo Ultimate \u00e8 una reincarnazione del mutante Proteus, ed \u00e8 figlio di Xavier e di Moira MacTaggert.\nAge of X.\nNella Age of X reality Legione fa parte di un gruppo di eroi noto come \"Force Warriors\", un gruppo scelto di telepati e telecineti in grado di creare un enorme \"campo di forza\" (uno scudo telecinetico che protegge la Fortezza X). Al contrario della sua controparte in Terra-616 il David di questa realt\u00e0 non possiede (o controlla pienamente) personalit\u00e0 multiple. Quando Magneto rivela la realt\u00e0 legata alla creazione della Fortezza X (\u00e8 un mondo fittizio creato da una delle personalit\u00e0 di Legione, dopo un attacco alla sua mente), arrivano subito i Force Warriors e lo catturano. Durante un flashback viene rivelato che Xavier aveva chiesto al Dr. Nemesis di entrare nella mente di David per scoprire cosa non funzionasse; un piccolo gruppo composto da Xavier stesso, Blindfold e il Dr. Nemesis entra allora nella mente di Legione, scoprendo tutte le sue personalit\u00e0 morte e rinchiuse in migliaia di compartimenti stagni. Il Dr. Nemesis, stupito, spiega che quando una personalit\u00e0 viene \"cancellata\" (o uccisa) sparisce semplicemente, senza lasciare alcun corpo. Xavier viene poi attaccato da una sorta di \"anticorpo psichico\", una sorta di creatura in grado di cancellare le personalit\u00e0, con il viso della defunta Moira McTaggert, la quale ha anche creato il \"mondo alternativo\" in cui Legione \u00e8 un eroe e che sostiene sia questo l'unico modo perch\u00e9 David possa vivere felice. Nella realt\u00e0 alternativa quindi \"Moira\" trasform\u00f2 Utopia nella Fortezza X e si inserisce nel Supercomputer X e in Moira, permettendo l'attacco degli eserciti umani ai mutanti. Fortunatamente Legacy, la Rogue alternativa, scopre la realt\u00e0 di quel mondo e libera i telepati, che convincono poi Legione a \"riassorbire\" la personalit\u00e0 di Moira e resettare la linea spazio-temporale."}
{"id": "2108096", "revid": "767487", "url": "https://it.wikipedia.org/wiki?curid=2108096", "title": "Pedestrian", "text": "Pedestrian \u00e8 una band alternative rock di Los Angeles, California, USA. La band \u00e8 stata formata alla fine del 2002 da Joel Shearer, cantautore e chitarrista della band.\nI membri della band hanno suonato con artisti come Gnarls Barkley, Damien Rice, Alanis Morissette, e Our Lady Peace. I Pedestrian sono anche stati invitati ad aprire i concerti di Damien Rice nel 2003 e degli Our Lady Peace nel 2005.\nJoel Shearer ha una propria etichetta discografica, la Headwreckords, e un accordo di distribuzione con la Iris Records.\nMembri della band.\nEx-membri o collaboratori:\nDiscografia.\nI Pedestrian hanno pubblicato quattro cd: gli EP \"Electric\" e \"Acoustic\" (2003), e gli album \"Ghostly Life\" (2006) e \"Sidegeist\" (2008)\nGhostly Life.\nLa band ha impiegato molto tempo a registrare il primo album, Ghostly Life, perch\u00e9 i membri della band erano impegnati in tour con Damien Rice (2003) e Our Lady Peace (2005) e a registrare con altri artisti.\n\"Ghostly Life\" \u00e8 stato ispirato da: \"politica, arte, amore, odio, vita, solitudine, caos, e ottimo Scotch\".\nSidegeist.\nSidegeist \u00e8 stato registrato nello studio della band a Los Angeles. Include la collaborazione di Randy Kerber (piano in \"Let the Ending Begin\") e Shara Worden (voce in \"Shape of a Pocket\") dei My Brightest Diamond.\nSidegeist \u00e8 stato ispirato da \"politica, arte, amore, vita, solitudine, caos, ottimo Scotch e un bellissimo cane di nome Cedrick\". Dopo l'uscita di Sidegeist, la band \u00e8 stata nominata \"Band del mese\" dal The Deli LA per la prima met\u00e0 di Settembre."}
{"id": "2108097", "revid": "104458", "url": "https://it.wikipedia.org/wiki?curid=2108097", "title": "Gina Stechert", "text": "\u00c8 sorella di Tobias, a sua volta sciatore alpino di alto livello.\nBiografia.\nStagioni 2003-2006.\nLa Stechert disput\u00f2 la sua prima gara FIS nel dicembre del 2002 e fece il proprio esordio in Coppa Europa il 18 dicembre 2003 a Ponte di Legno/Passo del Tonale, piazzandosi 8\u00aa in discesa libera. Il 21 dicembre 2004 disput\u00f2 la prima gara di Coppa del Mondo, il supergigante di Sankt Moritz che non complet\u00f2. Nel febbraio 2005 si infortun\u00f2 ai legamenti crociati del ginocchio.\nAl rientro, nella stagione 2005-2006 in Coppa Europa conquist\u00f2 i suoi unici due podi di carriera nel circuito, le vittorie nelle discese libere di Sankt Moritz del 12 gennaio e di Meg\u00e8ve del 27 gennaio, e arriv\u00f2 3\u00aa nella classifica di discesa libera. Il 22 gennaio dello stesso anno, con il 22\u00ba posto nella supercombinata di Sankt Moritz, conquist\u00f2 i primi punti in Coppa del Mondo.\nStagioni 2007-2014.\nNel 2007 esord\u00ec ai Campionati mondiali: nella rassegna iridata di \u00c5re giunse 22\u00aa nel supergigante e non complet\u00f2 la discesa libera e la supercombinata. Dopo essere stata presente anche ai Mondiali di Val-d'Is\u00e8re 2009, dove fu 26\u00aa nella discesa libera, 12\u00aa nella supercombinata e non termin\u00f2 il supergigante, il 21 febbraio dello stesso anno ottenne il suo unico podio di carriera in Coppa del Mondo vincendo la discesa libera di Tarvisio.\nAi XXI Giochi olimpici invernali di , sua unica presenza olimpica, la Stechert si classific\u00f2 10\u00aa nella discesa libera, 15\u00aa nel supergigante e non complet\u00f2 la supercombinata, mentre ai Mondiali di Garmisch-Partenkirchen 2011, suo congedo iridato, non termin\u00f2 il supergigante. Disput\u00f2 la sua ultima gara in carriera l'11 gennaio 2014, quando durante la discesa libera di Coppa del Mondo di Altenmarkt-Zauchensee cadde e sub\u00ec un grave infortunio al ginocchio sinistro, l'ultimo dei numerosi che afflissero la sua carriera e a causa dei quali annunci\u00f2 il definitivo ritiro nel marzo del 2015, senza pi\u00f9 essere tornata alle gare.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nCoppa Europa.\nCoppa Europa - vittorie.\nLegenda:\nDH = discesa libera\nSouth American Cup.\nSouth American Cup - vittorie.\nLegenda:\nSG = supergigante"}
{"id": "2108099", "revid": "287204", "url": "https://it.wikipedia.org/wiki?curid=2108099", "title": "S\u00e3o Jos\u00e9 de Areal", "text": " \nS\u00e3o Jos\u00e9 de Areal \u00e8 una suddivisione dell'India, classificata come \"census town\", di 8.352 abitanti, situata nel distretto di Goa Sud, nello territorio federato di Goa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 15' 13 N e 74\u00b0 00' 49 E.\nSociet\u00e0.\nEvoluzione demografica.\nAl censimento del 2001 la popolazione di S\u00e3o Jos\u00e9 de Areal assommava a 8.352 persone, delle quali 4.282 maschi e 4.070 femmine. I bambini di et\u00e0 inferiore o uguale ai sei anni assommavano a 1.086, dei quali 587 maschi e 499 femmine. Infine, coloro che erano in grado di saper almeno leggere e scrivere erano 5.254, dei quali 2.909 maschi e 2.345 femmine."}
{"id": "2108100", "revid": "117145257", "url": "https://it.wikipedia.org/wiki?curid=2108100", "title": "Rolls-Royce Phantom VI", "text": "La Phantom VI \u00e8 una autovettura costruita dalla Rolls-Royce dal 1968 al 1991. Carrozzata dalla Mulliner Park Ward, \u00e8 stato un modello molto raro prodotto in soli 374 esemplari e alcuni modelli sono stati fabbricati in versione landaulet.\nDescrizione.\nDel tutto simile alla versione precedente ristilizzata nel 1964, la \"Phantom VI\", fu lanciata nel 1968 con l'intento di rappresentare l'evoluzione della precedente \"Phantom V\", conservando per\u00f2 gli elevati standard raggiunti. Il motore V8 aveva una cilindrata di 6.230 cm\u00b3, che fu portata nel 1982 a 6.750 cm\u00b3. I cilindri avevano un alesaggio di 104 mm ed una corsa di 91,5\u00a0mm. L'autovettura montava due carburatori.\nNel 1979 fu introdotto un nuovo cambio automatico a tre velocit\u00e0, con convertitore di coppia montato di serie, che sostitu\u00ec uno a quattro rapporti, sempre automatico. Questo modello della Rolls-Royce, dotato di telaio separato, \u00e8 stato prodotto dalla casa inglese fino al 1991.\nL'autovettura aveva installato sospensioni a ruote indipendenti con molle elicoidali sull'avantreno e a balestra semiellittica sul retrotreno. Le quattro ruote montavano freni a tamburo.\nNegli anni settanta ci fu l'intenzione di lanciare una \"Phantom VII\", basata sulla \"Silver Shadow\", ma il progetto abort\u00ec. Nel 2003 fu commercializzata una vettura con il nome Phantom, che a volte \u00e8 stata chiamata \"Phantom VII\", soprattutto da alcuni concessionari Rolls-Royce.\nVersioni speciali per la Casa reale britannica.\nLa regina Elisabetta II possiede due esemplari di Rolls-Royce \"Phantom VI\"; una delle due, chiamata \"Silver Jubilee Car\", \u00e8 dedicata al 25\u00ba anniversario dell'ascesa al trono (1977), l'altra \u00e8 stata acquistata dalla casa reale nel 1986. Entrambe le \"Phantom VI\" hanno un padiglione interno con una altezza maggiorata e montano lo stendardo dei monarchi britannici con relativo stemma. Analogamente a quanto gi\u00e0 accade con gli stemmi degli svariati modelli di vetture della casa reale britannica, quando la regina \u00e8 presente a bordo, il celebre \"Spirit of Ecstasy\" presente sulla calandra anteriore \u00e8 sostituito dalla tipica statuetta di San Giorgio che sconfigge il drago e, come per tutte le vetture di stato della regina, non \u00e8 prevista l'applicazione della targa.\nIl primo esemplare, quello inerente alla commemorazione, fu vettura ufficiale di Stato fino al 2002, cio\u00e8 fino all'acquisto di uno speciale modello Bentley, appositamente realizzato per la casa reale britannica in occasione dell'anniversario di cinquant'anni anni di regno.\nApparizioni nei film e nelle serie televisive.\nIspettore Morse (1987-2000), Operazione Rembrandt (1995), I Simpson (1989-2010), ecc.."}
{"id": "2108102", "revid": "247222", "url": "https://it.wikipedia.org/wiki?curid=2108102", "title": "Tangram (Kaso &amp; Maxi B)", "text": "Tangram \u00e8 il secondo album in studio del gruppo musicale italiano Kaso &amp; Maxi B, pubblicato nel 2005 dalla Minoia Records."}
{"id": "2108108", "revid": "125860548", "url": "https://it.wikipedia.org/wiki?curid=2108108", "title": "Steve Lee", "text": "Biografia.\nSteve Lee nacque a Horgen il 5 agosto 1963 con il nome di Stefan Alois Lee, figlio di un padre britannico e una madre svizzero-tedesca. Steve aveva due fratelli, Karin e Tomaso. Pi\u00f9 tardi la sua famiglia si trasfer\u00ec in Ticino, dove lui impar\u00f2 il mestiere di orafo. All'et\u00e0 di 12 anni si procur\u00f2 il suo primo set di batteria. Con qualche esperienza in studio alle spalle, Steve Lee esord\u00ec nel mondo musicale nel 1988 con il gruppo musicale hard rock denominato Forsale, con il quale pubblic\u00f2 un album intitolato \"Stranger in Town\". Terminata questa esperienza, fond\u00f2 nel 1992 a Lugano, insieme al chitarrista Leo Leoni, al bassista Marc Lynn ed al batterista Fabian Rose, i Krak. In seguito, sotto la guida del bassista e compositore dei Krokus Chris von Rohr, la band fu ribattezzata Gotthard (nome ispirato dal Passo del San Gottardo e con l'evidente gioco con le parole inglesi \"\"got\" e \"hard\"\") e il batterista del gruppo divenne Hena Habegger.\nNel 2007, Lee venne contattato da Arjen Anthony Lucassen per partecipare all'ultimo album in studio degli Ayreon, \"01011001\", pubblicato nel 2008. Egli esegu\u00ec alcune parti vocali, insieme ad altri cantati progressive rock e progressive metal. Nel 2009 venne chiamato dallo storico tastierista dei Deep Purple, Jon Lord, che lo invit\u00f2 a cantare durante un suo concerto a Zurigo. Pare che Lee, poco prima della sua morte, avesse iniziato a pianificare un album da solista la cui uscita era prevista nel 2011.\nNonostante la fama ottenuta nei confini svizzeri, Lee si vedeva come un \"rocker riservato\" e non venne mai coinvolto in grandi scandali sulla stampa. \u00c8 stato sposato con Karin, sua compagna dal 1990 al 2004, da cui divorzi\u00f2. Con la sua fidanzata pi\u00f9 recente, l'ex modella Brigitte Voss-Balzarini, non si \u00e8 mai sposato. Grazie al fatto di essere nato a Zurigo e di essersi poi trasferito a vivere in Ticino, Lee \u00e8 cresciuto trilingue italiano, schwyzerd\u00fctsch e inglese, inoltre parlava correttamente il francese. Lee venne spesso coinvolto in iniziative benefiche e partecip\u00f2 ogni anno con la sua Harley-Davidson alla Love Ride di Zurigo.\nL'incidente mortale.\nIl 5 ottobre 2010, durante un viaggio in motocicletta da Las Vegas (Nevada) a Saint George (Utah) assieme a 22 motociclisti, tra cui un membro del gruppo (il bassista Marc Lynn), Steve Lee venne urtato da una motocicletta durante una sosta sul bordo della strada Interstate 15 vicino Mesquite (Nevada, USA), sosta effettuata per indossare una tuta per la pioggia. Un mezzo pesante invest\u00ec alcune moto parcheggiate, una delle quali colp\u00ec Lee. Chiamati i paramedici, essi arrivarono sul luogo dell'incidente e dopo un primo tentativo di rianimarlo, si resero conto che per Steve Lee non c'era pi\u00f9 nulla da fare: il medico legale non pot\u00e9 fare altro che certificare il decesso del cantante sul posto.\nSuccessivamente, la salma (cremata) fu poi traslata nel Canton Ticino, dove si svolse il suo funerale in funzione pubblica sulla vetta del passo del San Gottardo e in un secondo momento, in forma strettamente privata. Dopo una permanenza nella sua casa di famiglia, fu infine tumulata nel cimitero di Porza, dove il cantante ha vissuto gran parte della sua vita.\nLee \u00e8 stato premiato postumo agli Swiss Music Awards 2011 con il \"Tribute Award\".\nInfluenze.\nLe influenze musicali di Steve Lee includevano Led Zeppelin, AC/DC, Whitesnake, Deep Purple, Bon Jovi, Van Halen e Aerosmith. Lee era particolarmente affezionato agli Whitesnake e ha basato il suo stile di canto ispirandosi a quello del frontman David Coverdale."}
{"id": "2108110", "revid": "83531", "url": "https://it.wikipedia.org/wiki?curid=2108110", "title": "FIFA Football 2005", "text": "FIFA Football 2005 \u00e8 un videogioco di calcio sviluppato da EA Canada e pubblicato da Electronic Arts ed \u00e8 il dodicesimo capitolo della popolare serie FIFA. \u00c8 uscito nel 2004 per PlayStation, PlayStation 2, Microsoft Windows, Xbox, Nintendo GameCube, Game Boy Advance e N-Gage e nel 2005 per Gizmondo.\nCopertina.\nLa copertina del gioco raffigura Patrick Vieira con la maglia dell'Arsenal, Fernando Morientes con la maglia della Spagna e Andrij \u0160ev\u010denko con la maglia del Milan.\nTelecronisti.\nAnche per questa edizione di FIFA, i telecronisti sono Bruno Longhi e Giovanni Galli.\nCampionati.\nSono presenti 25 campionati:"}
{"id": "2108111", "revid": "124590660", "url": "https://it.wikipedia.org/wiki?curid=2108111", "title": "Luiz Gustavo Dias", "text": "Caratteristiche tecniche.\nCentrocampista mancino, in possesso di una buona tecnica di base, si distingue per intelligenza tattica e una buona visione di gioco, doti che lo caratterizzano come un buon regista e interditore.\nCarriera.\nClub.\nHoffenheim.\nCalcisticamente cresciuto in Brasile, nell'agosto del 2007 viene portato in Europa dall'Hoffenheim, club che acquisisce il suo cartellino con la formula del prestito. Visto l'ottimo rendimento del giocatore, il club tedesco decide di acquistarlo a titolo definitivo.\nBayern Monaco.\nNel gennaio del 2011, passa al per una cifra vicina ai 17 milioni di euro firmando un contratto col club bavarese fino al 30 giugno 2015.\nIl 23 febbraio 2011 esordisce in Champions League a San Siro contro i campioni in carica dell'Inter.\nIl 15 gennaio 2011 fa il suo debutto in campionato con la nuova maglia subentrando al centrocampista ucraino Anatolij Tymo\u0161\u010duk nel corso della partita giocata dal contro il , mentre il suo primo gol arriva nella partita tra -, fissando temporaneamente il risultato sull'1-1.\nIl 6 aprile 2013, vince la sua prima Bundesliga (il 23\u00ba titolo dei bavaresi) con 6 giornate d'anticipo il campionato.\nIl 25 maggio successivo, vince per la prima volta la Champions League, grazie alla vittoria per 2-1 nella finale contro il .\nIl 1\u00ba giugno 2013 vince anche la sua prima Coppa di Germania, ottenendo il treble con la compagine bavarese.\nWolfsburg.\nIl 16 agosto 2013 lascia il e si trasferisce al Wolfsburg per 16 milioni di euro, con cui firma un contratto quinquennale. Il giorno seguente, il 17 agosto, esordisce con la nuova maglia, nella vittoria interna per 4-0 sullo Schalke 04 in campionato.\nOlympique Marsiglia.\nIl 4 luglio 2017 viene annunciato il suo acquisto da parte del Marsiglia.\nFenerbahce.\nIl 2 settembre 2019 viene ufficializzato a titolo definitivo dal Fenerbahce, pur di approdare alla corte dei turchi sborsa di tasca propria ben un milione di euro.\nNazionale.\nEsordisce con la nazionale brasiliana a Berlino il 10 agosto 2011, in amichevole contro la nazionale tedesca. Il 30 giugno 2013 vince la Confederations Cup, sconfiggendo in finale per 3-0 i Campioni del mondo della Spagna. Viene convocato anche per il Mondiale 2014.\nViene convocato per la Copa Am\u00e9rica Centenario negli Stati Uniti, ma lascia il ritiro della nazionale per problemi famigliari e viene sostituito da Walace.\nStatistiche.\nPresenze e reti nei club.\n\"Statistiche aggiornate al 13 giugno 2021.\""}
{"id": "2108119", "revid": "167080", "url": "https://it.wikipedia.org/wiki?curid=2108119", "title": "Farsa teatrale", "text": ""}
{"id": "2108123", "revid": "167080", "url": "https://it.wikipedia.org/wiki?curid=2108123", "title": "Britannorum rex", "text": ""}
{"id": "2108124", "revid": "167080", "url": "https://it.wikipedia.org/wiki?curid=2108124", "title": "Rex Britannorum", "text": ""}
{"id": "2108125", "revid": "26891", "url": "https://it.wikipedia.org/wiki?curid=2108125", "title": "Cant Z 506", "text": ""}
{"id": "2108127", "revid": "76963", "url": "https://it.wikipedia.org/wiki?curid=2108127", "title": "Minoia Records", "text": "Minoia Records \u00e8 un'etichetta discografica indipendente italiana, specializzata in hip hop."}
{"id": "2108133", "revid": "709565", "url": "https://it.wikipedia.org/wiki?curid=2108133", "title": "Viktor Michajlovi\u010d \u010cernov", "text": "Biografia.\nNato a Novouzensk, una citt\u00e0 a sud-est di Saratov, \u010cernov frequent\u00f2 il ginnasio a Saratov, un focolaio del radicalismo, dove studi\u00f2 le opere di Nikolaj Aleksandrovi\u010d Dobroljubov e Nikolaj Konstantinovi\u010d Michajlovskij, e alla fine degli anni 1880 fu coinvolto nell'attivit\u00e0 rivoluzionaria. Frequent\u00f2 la facolt\u00e0 di legge dell'Universit\u00e0 di Mosca e all'inizio degli anni 1890 si un\u00ec ai populisti (i cosiddetti \"narodniki\"); nel 1894 ader\u00ec al gruppo \"Volont\u00e0 del Popolo\" (\"Narodnoe pravo\") di Mark Natanson, un tentativo di unire tutti i movimenti socialisti in Russia, e con altri membri fu arrestato, imprigionato ed esiliato. Dopo aver trascorso qualche tempo ad organizzare i contadini intorno a Tambov, si trasfer\u00ec all'estero a Zurigo nel 1899.\nAder\u00ec al Partito Socialista Rivoluzionario alla sua fondazione nel 1902 e divenne il redattore del suo giornale \"Russia Rivoluzionaria\". Fece ritorno in Russia dopo la Rivoluzione del 1905; dopo aver boicottato le elezioni per la Prima Duma del 1906, vinse le elezioni per la Seconda Duma e divenne un leader della fazione dei social-rivoluzionari.\nSotto il governo provvisorio di Aleksandr F\u00ebdorovi\u010d Kerenskij nel 1917, \u010cernov fu Ministro dell'agricoltura. Fu anche Presidente dell'Assemblea costituente russa, insediata per poche ore tra il 5 e il 6 gennaio 1918 (18 e 19 del calendario gregoriano). In seguito all'ascesa al potere dei bolscevichi, divenne membro del governo anti-bolscevico a Samara, prima di fuggire in Europa e poi negli Stati Uniti. Mor\u00ec a New York nel 1952."}
{"id": "2108135", "revid": "167080", "url": "https://it.wikipedia.org/wiki?curid=2108135", "title": "Lucio Domizio Aureliano", "text": ""}
{"id": "2108137", "revid": "1305772", "url": "https://it.wikipedia.org/wiki?curid=2108137", "title": "Rolls-Royce Phantom", "text": "La Rolls-Royce ha usato il nome Phantom per i seguenti modelli:"}
{"id": "2108140", "revid": "536103", "url": "https://it.wikipedia.org/wiki?curid=2108140", "title": "Coccinella septempunctata", "text": "La coccinella comune (Coccinella septempunctata ) \u00e8 un insetto della famiglia delle Coccinellidae.\nDescrizione.\nIl corpo ha una forma fortemente convessa, ovoidale, con livrea vivamente colorata. Le elitre sono del tipico colore rosso acceso, con la presenza di tre punti neri per ogni elitra, ed uno sulla commissura, per un totale di sette punti, da cui deriva il nome di \"coccinella dai sette punti\". Le zampe, pur essendo corte sia nelle larve che negli adulti, consentono all'insetto un'ottima locomozione sui rami e sulle foglie e possono essere ritratte totalmente all'interno del corpo. La testa presenta poderose mandibole ed \u00e8 di colore nero in contrasto con le elitre. Le antenne poste sulla testa sono relativamente corte e piuttosto distanti. A dispetto dell'apparente inoffensivit\u00e0 e dell'aspetto simpatico, sono in realt\u00e0 attivi predatori.\nBiologia.\nComportamento.\nQuesto coleottero \u00e8 di abitudini diurne e compare con l'arrivo del caldo. L'elegante livrea e il fluido puzzolente prodotto dalle zampe ha lo scopo di tenere alla larga i predatori mentre la loro struttura corporea consente loro di ritirare completamente le zampe al di sotto del corpo, in modo da essere veramente difficile da scartare. Se ci\u00f2 non \u00e8 sufficiente la coccinella pu\u00f2 decidere di fuggire via in volo.\nAlimentazione.\nSia le larve che gli adulti sono predatori di afidi o altri insetti di piccole dimensioni. L'agricoltura biologica utilizza le coccinelle come strumento nella lotta biologica per combattere le infestazioni da afidi, permettendo una significativa riduzione nell'uso di pesticidi.\nRiproduzione.\nLa femmina produce circa 2 000 uova giallastre. Lo stadio larvale dura poco pi\u00f9 di 3 settimane; la trasformazione in pupa avviene in 1 settimana. La maturit\u00e0 sessuale avviene quando l'adulto esce dalla pupa. In seguito vivr\u00e0 per 4-6 settimane.\nDistribuzione e habitat.\nLa Coccinella vive in ogni parte del mondo, e ovunque siano presenti gli afidi, che sono gli insetti che maggiormente fungono da base nella loro dieta. Vive nei giardini e in boschi aperti."}
{"id": "2108142", "revid": "729019", "url": "https://it.wikipedia.org/wiki?curid=2108142", "title": "Carrefour Pleyel (metropolitana di Parigi)", "text": "Carrefour Pleyel \u00e8 una stazione della metropolitana di Parigi sulla linea 13, situata nella zona di Plaine Saint-Denis del comune di Saint-Denis, ai confini con il comune di Saint-Ouen.\nLa stazione.\nLa station \u00e8 stata inaugurata nel 1952 e costituiva il capolinea della linea 13 fino al 26 maggio 1976, data nella quale la linea venne prolungata fino alla stazione di Basilique de Saint-Denis.\nIl nome \u00e8 un omaggio al compositore austriaco Ignace Pleyel (1757-1831) che fond\u00f2 a Parigi una casa di edizioni musicali. Nel 1807, cre\u00f2 in prossimit\u00e0 del futuro \"Carrefour Pleyel\" la sua celebre fabbrica di pianoforti ancora attiva ai giorni nostri. La fabbrica ha dato il nome alla \"rue des Pianos\" vicina alla stazione.\nLa stazione venne costruita nel 1952 per essere adibita a stazione terminale e pertanto consta di un notevole numero di binari, di depositi per i treni e di raccordi per l'inversione di marcia.\nLa stazione ha tre binari passanti e due banchine.\nNelle vicinanze.\nNel quartiere sono ubicati:"}
{"id": "2108145", "revid": "1305772", "url": "https://it.wikipedia.org/wiki?curid=2108145", "title": "COCONUT98", "text": "In crittografia il COCONUT98, acronimo di Cipher Organized with Cute Operations and N-Universal Transformation, \u00e8 un cifrario a blocchi progettato da Serge Vaudenay nel 1998. \u00c8 stato uno dei primi algoritmi a cui \u00e8 stata applicata la teoria della decorrelazione di Vaudenay: \u00e8 stato sviluppato per essere provatamente sicuro contro la crittanalisi differenziale, la crittanalisi lineare ed anche contro alcuni tipi di attacchi crittografici ancora non scoperti.\nStruttura.\nIl cifrario utilizza blocchi dati di 64 bit e chiavi lunghe 256 bit. La sua struttura base \u00e8 imperniata su una rete di Feistel ad 8 passaggi ma con un algoritmo aggiuntivo dopo i primi 4 passaggi denominato \"modulo decorrelazionale\": questo consiste in una trasformazione affine nel campo finito GF(264) dipendente dalla chiave.\nLa funzione di ogni passaggio utilizza moltiplicazioni ed addizioni modulari, rotazione dei bit, operazioni di XOR ed una singola S-box da 8\u00d724 bit: i valori in ingresso della S-box sono derivati dall'espansione binaria della \"costante e\".\nSicurezza.\nNonostante le intenzioni di Vaudenay riguardo alla sicurezza del COCONUT98, nel 1999 David Wagner ha violato il cifrario con l'attacco a boomerang, un nuovo tipo di attacco crittografico inventato per l'occasione. Questo attacco, comunque, richiede sia testi in chiaro scelti che testi cifrati scelti adattivamente, risultando alla fine puramente teorico.\nNel 2002, invece, Eli Biham ad altri autori hanno pubblicato i risultati di un attacco differenziale-lineare, un attacco con testo in chiaro scelto, capace di violare il cifrario. Lo stesso gruppo di studiosi ha anche sviluppato quello che essi chiamano un \"attacco a boomerang correlato alla chiave\", capace di distinguere il COCONUT98 da un blocco di dati casuali utilizzando quattro testi scelti adattivamente correlati a due chiavi, una coppia di testi in chiaro ed una coppia di testi cifrati.."}
{"id": "2108155", "revid": "767487", "url": "https://it.wikipedia.org/wiki?curid=2108155", "title": "22-Pistepirkko", "text": "22-Pistepirkko \u00e8 un gruppo musicale garage rock e rock psichedelico finlandese formatosi nel 1980, ancora in attivit\u00e0.\nI componenti del gruppo, tutti provenienti da Utaj\u00e4rvi, un piccolo centro nel nord della Finlandia, nel 1985 si spostano ad Helsinki dove cominciano a produrre le prime canzoni, prima in lingua finlandese e poi sempre pi\u00f9 spesso in inglese."}
{"id": "2108157", "revid": "767487", "url": "https://it.wikipedia.org/wiki?curid=2108157", "title": "Sch\u00f6nfeld (Brandeburgo)", "text": "Sch\u00f6nfeld \u00e8 un comune di 674 abitanti del Brandeburgo, in Germania.\nAppartiene al circondario (\"Landkreis\") dell'Uckermark (targa UM) ed \u00e8 parte della comunit\u00e0 amministrativa (\"Amt\") di Br\u00fcssow (Uckermark).\nSuddivisione amministrativa.\nIl territorio comunale comprende 3 centri abitati, nessuno dei quali possiede lo \"status\" ufficiale di frazione:"}
{"id": "2108161", "revid": "767487", "url": "https://it.wikipedia.org/wiki?curid=2108161", "title": "Joel Shearer", "text": "Biografia.\nInizia la sua carriera da chitarrista professionista nella band Super8, con la quale pubblica un album nel 1996, e come membro fisso della band di Alanis Morissette, registrando l'album di successo \"Jagged Little Pill\" e successivamente \"Supposed Former Infatuation Junkie\".\nLasciata la band di Alanis, fonda i Pedestrian, band nata come trio di musicisti tutti in grado di cantare. Joel, gi\u00e0 chitarrista e autore delle canzoni della band, ben presto ne diventa anche il cantante, capace anche di esibirsi da solo aprendo numerosi concerti di Damien Rice e Our Lady Peace.\nProprio per avere qualcosa da vendere ai concerti di Damien Rice, Joel nel 2003 registra l'EP \"Acoustic\", a cui seguir\u00e0 nello stesso anno l'EP \"Electric\" registrato con tutta la band.\nNonostante i numerosi impegni dei membri dei Pedestrian, la band riesce a registrare e pubblicare l'album \"Ghostly Life\" nel 2006, seguito da \"Sidegeist\" nel 2008. Intanto Joel, verso la fine del 2006, si era unito alla band di Damien Rice (dopo aver collaborato alla registrazione dell'album \"9\") per un tour durato fino alla fine del 2007.\nNel 2008, dopo un tour statunitense con i Pedestrian, Joel parte per il tour promozionale del nuovo album di Dido, \"Safe Trip Home\". Non abbandona, comunque, il suo lavoro con i Pedestrian, con i quali continua ad esibirsi dal vivo e a scrivere canzoni.\nCinema e TV.\nLa sua canzone \"Overwhelmed\" \u00e8 stata utilizzata nel film \"Mozart and the Whale\" in entrambe le versioni contenute negli EP \"Acoustic\" ed \"Electric\".\nLa serie TV \"Dirt\" (con Courteney Cox) ha utilizzato le canzoni \"Come Down After\", \"The Abundance Of\" e \"Headwreck\" per gli episodi finali della seconda stagione.\nDiscografia.\nCollaborazioni come musicista.\nAlcuni degli album in cui Joel ha suonato o collaborato:"}
{"id": "2108162", "revid": "302668", "url": "https://it.wikipedia.org/wiki?curid=2108162", "title": "Stati Uniti delle Isole Ionie", "text": "Gli Stati Uniti delle Isole Ionie (in inglese \"United States of the Ionian Islands\"; in greco \"\u0397\u03bd\u03c9\u03bc\u03ad\u03bd\u03bf\u03bd \u039a\u03c1\u03ac\u03c4\u03bf\u03c2 \u03c4\u03c9\u03bd \u0399\u03bf\u03bd\u03af\u03c9\u03bd \u039d\u03ae\u03c3\u03c9\u03bd\", \"\u012an\u014dm\u00e9non Kr\u00e1tos t\u014dn Ion\u00ed\u014dn N\u012bson\"), anche noti come Repubblica delle Isole Ionie, furono un protettorato britannico nel mar Ionio esistito tra il 1815 e il 1864.\nLe sue lingue ufficiali erano inglese, greco e italiano e tutto il territorio fu ceduto dal Regno Unito a titolo gratuito alla Grecia (Paese di cui sono attualmente parte) a fine protettorato.\nStoria.\nPrima dello scoppio delle guerre rivoluzionarie francesi, le isole Ionie erano un possedimento della Repubblica di Venezia; con la dissoluzione di quest'ultima nel 1797, in seguito al trattato di Campoformio, esse vennero annesse alla Prima Repubblica Francese. Tra il 1798 e il 1799 i francesi vennero cacciati da una spedizione congiunta russo-turca, appoggiata dagli inglesi e che comprendeva anche un piccolo gruppo di reduci dell'esercito veneziano. In seguito al trattato di Costantinopoli le forze occupanti fondarono la Repubblica delle Sette Isole Unite, che esistette dal 1800 al 1807.\nLe Isole Ionie vennero riannesse successivamente dalla Francia, che le inquadr\u00f2 all'interno delle province illiriche. Il 2 ottobre 1809 la Gran Bretagna sconfisse la flotta francese al largo di Zante e conquist\u00f2 Cefalonia, Cerigo e la stessa Zante. I britannici presero Leucade nel 1810. Corf\u00f9 rimase dominio francese fino al 1814.\nIn seguito agli articolati del Congresso di Vienna, le Isole Ionie furono poste sotto la protezione esclusiva del Regno Unito. Nonostante ci\u00f2, e a dispetto dell'amministrazione militare inglese, sempre il Congresso di Vienna garant\u00ec all'Impero austriaco, nei rapporti commerciali con le isole, uno \"status\" identico a quello del Regno Unito. Le decisioni del Congresso vennero confermate con la ratifica della \"Costituzione Maitland\" che, il 26 agosto 1817, cre\u00f2 la federazione delle sette isole (cosiddetto Eptaneso) e in base alla quale venne ufficialmente nominato Thomas Maitland primo Lord Alto Commissario delle Isole Ionie.\nLa Repubblica si dot\u00f2 di una Costituzione, redatta in italiano, inglese e greco nel 1817. Nel 1841 si dot\u00f2 di un codice penale, di un codice del commercio e di un codice civile, rimasto in vigore per oltre un secolo.\nIl 29 marzo 1864 Regno Unito, Grecia, Francia e Russia firmarono il trattato di Londra, che, tra l'altro, impegnava la Gran Bretagna a trasferire alla Grecia la sovranit\u00e0 della federazione delle Isole Ionie dopo la sua ratifica. Quindi, il 28 maggio, in base alla proclamazione che l'allora Alto Commissario fece del trattato, le Isole Ionie vennero ufficialmente unite alla Grecia.\nStati.\nCome il nome stesso suggerisce, gli Stati Uniti delle Isole Ionie erano una federazione, composta da sette stati insulari:\nForma di governo.\nIl governo era organizzato sotto la direzione di un Lord Alto Commissario, nominato dal sovrano britannico su proposta del governo inglese. In tutto, fino al 1864 furono nominati dieci alti commissari, incluso William Gladstone quale Alto Commissario Straordinario nel 1859.\nLe Isole Ionie avevano un sistema legislativo bicamerale denominato \"Parlamento degli Stati Uniti delle Isole Ionie\", formato dall'Assemblea Legislativa e dal Senato."}
{"id": "2108169", "revid": "729019", "url": "https://it.wikipedia.org/wiki?curid=2108169", "title": "Mairie de Saint-Ouen (metropolitana di Parigi)", "text": "Mairie de Saint-Ouen \u00e8 una stazione della metropolitana di Parigi sulle linee 13 e 14, situata nel comune di Saint-Ouen-sur-Seine.\nLa stazione.\nLa stazione \u00e8 stata inaugurata il 30 giugno del 1952.\nProgetti.\nLa stazione \u00e8 destinata a divenire uno dei pi\u00f9 importanti poli del trasporto pubblico a nord di Parigi, a seguito dei seguenti lavori:"}
{"id": "2108173", "revid": "729019", "url": "https://it.wikipedia.org/wiki?curid=2108173", "title": "Silvio Dorigoni", "text": "Biografia.\nNacque a Trento, al tempo sotto il dominio austriaco, nel 1847 in una famiglia di commercianti. Allo scoppio della terza guerra di indipendenza del 1866 si arruol\u00f2 nel Corpo Volontari Italiani di Giuseppe Garibaldi e fu incorporato nel 2\u00ba Reggimento Volontari Italiani del tenente colonnello Pietro Spinazzi. Partecip\u00f2 all'invasione del Trentino e in tutte le operazioni in cui fu coinvolto il suo reggimento: alla battaglia di Ponte Caffaro, alle operazioni in Val Vestino e alla battaglia di Pieve di Ledro.\nFu consigliere comunale di Trento e membro della Giunta, presidente della Societ\u00e0 alpinisti tridentini. Sostitu\u00ec il podest\u00e0 di Trento Paolo Oss Mazzurana quando cadde ammalato, mentre il 18 gennaio 1900 fu eletto podest\u00e0 della citt\u00e0 e la sua nomina fu convalidata il 14 febbraio 1900.\nMor\u00ec il 13 marzo prima di entrare in carica."}
{"id": "2108179", "revid": "245802", "url": "https://it.wikipedia.org/wiki?curid=2108179", "title": "Topolino e le cronache della frontiera", "text": "Topolino e le cronache della frontiera \u00e8 una saga Disney a fumetti a pi\u00f9 episodi, sceneggiata da Giorgio Pezzin e disegnata da vari autori. Venne pubblicata su Topolino dal 2000 al 2002.\nTrama.\nAmbientata in un futuro lontano in cui l'umanit\u00e0 si \u00e8 molto evoluta, colonizzando altri mondi ed entrando in contatto con decine di culture aliene, la serie incomincia con Topolino e i suoi amici (Pippo, Minni, Clarabella e Orazio) che studiano all'accademia militare del pianeta Terra 32, ognuno per perseguire diversi obiettivi. Topolino \u00e8 uno degli studenti pi\u00f9 quotati della scuola, e sono in molti a scommettere su un suo futuro nelle alte sfere dell'esercito confederato. Un giorno conosce Minni, la nipote del capo del Consiglio Supremo, la massima autorit\u00e0 della confederazione, che studia alla facolt\u00e0 di chimica che per\u00f2 \u00e8 costantemente perseguitata da Pietro Gambadilegno, anche lui studente.\nTopolino a un certo punto comincia a sospettare che Pietro sia il responsabile di alcuni furti che vengono compiuti all'interno dell'accademia, e indagando sul suo conto assieme a Minni scopre che in realt\u00e0 \u00e8 implicato in qualcosa di ben pi\u00f9 grosso e pericoloso: contrabbando di materiale top-secret.\nScoperto, Pietro viene espulso ed \u00e8 costretto a fuggire, promettendo vendetta.\nArriva poi il momento del diploma, e a sorpresa l'unico bocciato del gruppo \u00e8 proprio Topolino, in quanto fisicamente inadatto alla carriera di pilota di aeronavi perch\u00e9 troppo basso di statura. I suoi amici cercano di confortarlo, ma lui, dopo una sfuriata al ristorante dovuta alla situazione paradossale che sta vivendo, li abbandona in malo modo, e quando Pippo e gli altri vanno a cercarlo nel suo appartamento trovano i suoi libri bruciati e un biglietto in cui chiede di non cercarlo pi\u00f9.\nPassano gli anni, e ognuno prende strade diverse: Pippo riesce a fare velocemente carriera, diventando comandante di una nave da crociera, Orazio ottiene il tanto agognato posto di tecnico-meccanico e si accasa da Clarabella e Minni si trasferisce su Terra 27, dove ottiene la dirigenza di un centro di ricerche biologiche.\nTopolino intanto, che non \u00e8 pi\u00f9 riuscito a recuperare la serenit\u00e0 dopo la sua bocciatura all'accademia, vive ancora su Terra 32, dove sbarca il lunario con vari lavoretti precari e vive in una stanzetta affittata dove per\u00f2 \u00e8 a rischio sfratto dopo aver perso l'ennesimo lavoro.\nUn giorno incontra il commissario Basettoni, comandante in capo della polizia criminale, che impietosito dalla sua storia gli offre un lavoro da archivista alla centrale. Grazie alla generosit\u00e0 del commissario Topolino recupera un po' di serenit\u00e0, fino al giorno in cui scopre che il suo lavoro non \u00e8 mai esistito: in realt\u00e0 il lavoro di archivista non era necessario, e i soldi che ha percepito fino a quel giorno venivano dallo stipendio del Commissario. Basettoni ha in realt\u00e0 voluto dargli una lezione di umilt\u00e0 facendogli vedere, tramite i rapporti che gli venivano fatti archiviare, che la galassia \u00e8 piena di persone messe peggio di lui, e che lui non ha il diritto di piangersi addosso facendosi passare per vittima di un sistema che forse \u00e8 davvero ingiusto, ma che sta anche a lui cercare di migliorare.\nRinfrancato da questa lezione Topolino recupera la voglia di vivere e, ritirato finalmente il suo diploma, trova lavoro presso la redazione di un giornale, aiutando di tanto in tanto il commissario nella risoluzione dei suoi casi.\nMa un'ombra oscura aleggia sulla Confederazione. All'improvviso, diverse navi commerciali e non avventuratesi nello spazio esterno cominciano a scomparire una dietro l'altra, e Pippo, promosso nel frattempo comandante di una nave da guerra, viene inviato in missione sulle coordinate dell'ultima nave scomparsa per capire cosa stia succedendo.\nDurante il viaggio, per ammazzare il tempo, lui e i suoi uomini sperimentano un videogioco in cui \u00e8 possibile creare la propria ragazza ideale, ma al loro arrivo alle coordinate previste della nave che erano stati mandati a cercare trovano solo il carico consistente in una grande quantit\u00e0 di korkonium, un minerale estremamente raro e prezioso, il che spinge l'equipaggio a domandarsi come mai dei pirati spaziali, se di questo si trattava, abbiano abbandonato alla deriva una simile fortuna.\nSeguendo le tracce emesse da un segnale radio Pippo e i suoi raggiungono gli occupanti della nave scomparsa i quali, una volta in salvo, raccontano di essere stati attaccati da una nave uguale alla loro ma di dimensioni mastodontiche, che li ha praticamente mangiati.\nIn quella la nave incrocia una flotta di evacuazione proveniente dal pianeta Pzellah, il cui sovrano chiede asilo al popolo di Terra 32 dopo che una misteriosa presenza ha reso la loro casa sterile e inabitabile. Pippo decide di andare su Pzellah per vedere che cosa succede, e atterrato l\u00ec con i suoi uomini trova un pianeta senza vita che sta come mangiando le costruzioni degli abitanti, ma anche una selva di giganteschi granchi robot che uno dei soldati riconosce come personaggi di un fumetto. Pippo e i suoi riescono a sfuggire all'attacco dei granchi ma la loro astronave viene abbattuta e loro sono costretti a rifugiarsi nei pressi del relitto al quale i nemici, per qualche motivo, non osano avvicinarsi.\nIntanto, su Terra 32, Topolino, preoccupato dal mancato contatto con Pippo, che avrebbe dovuto chiamarlo a missione compiuta, decide di raggiungerlo con l'aiuto di Orazio; giunto su Pzellah viene assalito da uno dei granchi robot ma viene salvato all'ultimo secondo da Pippo, allontanatosi dal campo col favore delle tenebre dopo aver visto atterrare la nave dell'amico. In quella i due sentono un rumore provenire da un edificio, e con estrema sorpresa di Pippo da esso esce una ragazza identica in tutto e per tutto a quella che aveva creato con il videogioco.\nGrazie alla nave di Topolino, Pippo, i suoi uomini e la ragazza, che dice di chiamarsi Seline, riescono a lasciare Pzellah, ma ormai \u00e8 chiaro che qualcuno minaccia i domini della Confederazione.\nIl misterioso nemico non tarda a farsi vedere, e in breve tempo la Confederazione si ritrova in guerra con un avversario estremamente agguerrito che consuma letteralmente i mondi che invade costringendo i suoi abitanti ad abbandonarli in tutta fretta. La strategia adottata dal nemico \u00e8 strana e terrificante: oltre a copiare la forma e le potenzialit\u00e0 delle flotte da battaglia confederate risulta in grado di creare letteralmente interi eserciti costituiti in larga parte da personaggi provenienti da fumetti o videogiochi estrapolandoli, sembra, dalle paure e dalle fantasie degli eserciti che vengono spediti contro di lui.\nIn breve tempo molti pianeti vengono conquistati e consumati. Su Terra 32, diventata ormai uno dei pianeti pi\u00f9 vicini alla linea del fronte, Topolino e i suoi compagni si recano all'astroporto a salutare Pippo, divenuto comandante di flotta, di ritorno da una missione. Pippo, che comincia a provare un sentimento sempre pi\u00f9 forte nei confronti di Seline, non manca di esternare le sue preoccupazioni per l'attuale situazione, la cui reale gravit\u00e0 \u00e8 nota solo a pochi per evitare il panico, e manifesta il timore, molto diffuso nell'esercito, che in giro possano esserci delle spie al soldo del nemico. Nella stessa occasione Topolino rivela di possedere poteri mentali particolarmente forti, e cos\u00ec Pippo decide di parlare di lui al Consiglio Supremo. Poco tempo dopo Topolino viene avvicinato dal comandante del consiglio, che richiede il suo aiuto per andare in soccorso di sua nipote Minni su Terra 27: il pianeta \u00e8 sotto attacco, ma Minni, nonostante i richiami dello zio, si rifiuta di abbandonare i suoi laboratori, e Topolino \u00e8 l'unico che possa farle cambiare idea.\nTopolino viene quindi reintegrato nell'esercito e parte assieme a Pippo per Terra 27. Insieme riescono a salvare Minni e gli altri scienziati, ma al momento della partenza si accorgono di essere saliti su una nave di contrabbandieri mascherata da vascello confederato. Il comandante della nave \u00e8 Pietro, che da tempo lucra sulla guerra per depredare i pianeti sotto attacco assieme a Trudy, di cui \u00e8 diventato socio.\nTopolino e Pippo vengono abbandonati sul pianeta in pasto agli invasori, ma usando un razzo riescono a raggiungere una stazione orbitale e una volta qui a recuperare una nave con cui andare all'inseguimento dei contrabbandieri, trovando il loro nascondiglio e portando in salvo gli ostaggi sotto il naso dello sbigottito e infuriato Pietro.\nNonostante questa piccola vittoria per\u00f2 la guerra procede di male in peggio, cos\u00ec Pippo e Topolino, in virt\u00f9 dell'abilit\u00e0 mostrata durante l'operazione su Terra 27, vengono scelti per condurre un'operazione di spionaggio al di fuori della Confederazione spacciandosi per mercanti. I due amici, con Pluto al seguito, si mettono dunque in viaggio, e una volta giunti nei territori del nemico trovano una situazione ben diversa da quella che si aspettavano. Su di un pianeta fertile e rigoglioso vengono accolti dal saggio e gentile Re Boniar, mentre su di un altro si trovano di fronte a un immenso arsenale di navi da guerra estremamente efficienti e avanzate. Stupiti e disillusi Topolino e Pippo ripartono per tornare a casa, azionando il sistema di salto iper-spaziale. Nella manovra, per\u00f2, Pluto, eccitato dall'immediato rientro, preme involontariamente uno dei tanti bottoni presenti sulla plancia di comando e l'equipaggio si ritrova in una zona di spazio del tutto inaspettata: attorno a loro una miriade di asteroidi dalle strane sembianze \"organiche\". Incuriositi, Pippo e Topolino, con cane al passo, scendono sulla superficie di uno dei tanti massi orbitanti, accorgendosi che il terreno \u00e8 molle, proprio come quello dei pianeti che il nemico riesce a invadere. Mentre continuano a osservare il suolo, Pluto comincia ad abbaiare e da dietro una roccia compare una splendida cagnolina che subito attira le attenzioni amorose del cane. Pochi istanti dopo, sotto gli occhi sbigottiti di tutti, l'apparizione si scioglie in un ammasso informe della stessa materia costituente l'asteroide. A essa, succede un'impaurita Minni, la quale si liquef\u00e0 mentre supplica Topolino di aiutarla. Terrorizzati, i tre rinsaviscono quando vedono il loro vascello in balia del terreno cedevole e, risaliti, riescono a decollare appena in tempo. Ormai in sicurezza, cercano di spiegarsi l'accaduto, ben capendo che le figure viste non erano reali. Pippo e Topolino effettuano alcune analisi sui campioni e sulle polveri raccolte e notano che sono pregne di microparticelle di korkonium, evidentemente sparse in tutta l'area. Ora comprendono: il nemico non \u00e8 un insieme di popoli e pianeti, ma \u00e8 un'entit\u00e0 che plasma letteralmente le sue creature da qualsiasi tipo di materia, a patto che non vi sia presenza di korkonium, il quale, non si sa per quale motivo, agisce negativamente sui poteri del nemico, disattivandoli. Per dar ragione dalla loro ipotesi, i due decidono di tornare dal re Boniar, a cui mostrano una collana di korkonium che fa letteralmente sciogliere il sovrano assieme a tutto il pianeta. Questa \u00e8 la prova che cercavano: la prova che il nemico non \u00e8 invincibile, e che il korkonium \u00e8 l'unica cosa in grado di nuocergli.\nI due amici successivamente riescono a sfuggire alle navi da guerra lanciate contro di loro sciogliendo del korkonium dai tubi di scarico, purtroppo per\u00f2 i motori si inceppano e loro precipitano su di un asteroide dove vengono soccorsi dall'arrivo inaspettato di Minni e Seline. Subito dopo essere salita a bordo della loro nave, Seline comincia a stare male, e Topolino capisce che ci\u00f2 \u00e8 dovuto alle briciole di korkonium ancora presenti nel vascello: anche Seline, dunque, \u00e8 una creatura del nemico. La ragazza rivela la verit\u00e0: il misterioso nemico altro non \u00e8 che una creatura millenaria proveniente da una dimensione parallela la quale, dopo aver osservato, in silenzio e per millenni, la vita nascere e svilupparsi su innumerevoli mondi ha deciso alla fine di conquistarli nel solo modo che conosceva, ovvero riplasmandoli a suo piacere assieme ai suoi abitanti grazie al controllo che \u00e8 in grado di esercitare sulla materia di cui \u00e8 costituita ogni cosa.\nAnche Seline, come molti altri, era stata creata, ed era lei la spia che l'esercito andava cercando, ma grazie al tempo trascorso in forma umana e ai suoi sentimenti per Pippo ha cominciato a vedere s\u00e9 stessa come una persona e a scindere quindi il proprio legame con il nemico.\nLa verit\u00e0 \u00e8 dunque venuta a galla, ma il prezzo per ottenerla \u00e8 stato molto alto. In compenso varie razze del nemico si uniscono via via alla Federazione, mentre Trudy e Gamba aiutano durante una battaglia in cambio di un salvacondotto e una vita agiata... cui Gamba rinuncia poco dopo per tornare a combattere il suo rivale di sempre. \nQuesti nel frattempo ha escogitato coi compagni un piano per sviare l'attenzione d nemico e con un'astronave preparata apposta, Topolino riesce a rispedirlo nella propria dimensione.\nA questo punto si scopre che l'intera saga era un flashback del Capo del consiglio, intento a redigere la biografia di Topolino, suo successore alla carica, mentre anche Pippo e gli altri si preparano ai loro nuovi ruoli, speranzosi in un futuro di pace per l'intero universo e fiduciosi nelle nuove generazioni. Tutti contenti a parte il povero Gambadilegno, in carcere e per niente desideroso di cambiare con rammarico di Topolino."}
{"id": "2108180", "revid": "149727", "url": "https://it.wikipedia.org/wiki?curid=2108180", "title": "Neuenfeld", "text": ""}
{"id": "2108182", "revid": "108928675", "url": "https://it.wikipedia.org/wiki?curid=2108182", "title": "Ambivalenza", "text": "Con il termine ambivalenza (combinazione delle parole latine \"ambi\" (entrambi) e \"valentia\" (forza, capacit\u00e0)) si intende la compresenza di emozioni o sentimenti sia positivi sia negativi nei confronti di uno stesso oggetto, di una stessa persona o di una stessa idea.\nIn psicoanalisi.\nNella terminologia psicoanalitica, la definizione del termine \u00e8 pi\u00f9 stringente: introdotto inizialmente dagli studi sulla schizofrenia di Eugen Bleuler nel 1911, si riferisce ad uno stato emozionale in cui la coesistenza di impulsi contraddittori (pi\u00f9 comunemente odio e amore, per cui si parla anche in particolare di \"ambivalenza affettiva\") derivano da una fonte comune e quindi risultano essere \"interdipendenti\".\nSigmund Freud lo us\u00f2 successivamente per descrivere quella situazione che si verifica nel trattamento analitico, in cui il terapeuta si trova investito contemporaneamente da sentimenti negativi o aggressivi, che costituiscono la \"resistenza\", e da sentimenti positivi o di affetto.\nLa persona che prova tale \"ambivalenza\" non \u00e8 necessariamente cosciente del conflitto fra due sentimenti fra loro contraddittori: se si eccettuano le nevrosi ossessive, che in qualche modo presentano entrambi i sentimenti 'bilanciati' nella consapevolezza del soggetto, la situazione che pi\u00f9 spesso si verifica \u00e8 che uno dei giudizi/sentimenti fra loro in contrasto viene represso, come nel tipico caso in cui l'amore per un genitore convive con atti di odio dissimulati e che possono essere rivelati dall'analisi psicoanalitica.\nProprio dal tentativo di risoluzione dell'ambivalenza pu\u00f2 nascere un sintomo nevrotico: ad esempio, i sintomi fobici che spostano l'odio su un oggetto sostitutivo.\nSuccessivamente la psicoanalista Melanie Klein, sviluppando alcune linee tracciate da Karl Abraham, consider\u00f2 l'ambivalenza come situazione fondamentale dello stadio dello sviluppo psicosessuale della prima infanzia, da lei denominato posizione depressiva.\nNella analisi critica, in semiologia e in filosofia.\nIn parte riconducibile alla applicazione di Freud del termine nei suoi scritti sull'arte, ma anche agli studi di antropologia di Claude L\u00e9vi-Strauss, il termine ambivalenza viene utilizzato per indicare la compresenza di significati in oggetti, pratiche, parole, opere, culture.\nLa derivazione psicoanalitica comporta la possibilit\u00e0 di individuare in queste opere anche una situazione di \"rimozione/repressione\" (in particolar modo ci\u00f2 risulta importante per studiosi che interpretano alla luce della psicoanalisi anche le scienze umane, approfondendo l'indagine sui paradossi e sulle contraddizioni)."}
{"id": "2108193", "revid": "1543377", "url": "https://it.wikipedia.org/wiki?curid=2108193", "title": "Dalal al-Maghribi", "text": "Partecip\u00f2 al dirottamento di un autobus nel 1978, conclusosi con un pesante numero di vittime (35 morti, di cui 13 bambini, e 71 feriti). Dal\u0101l al-Maghrib\u012b trov\u00f2 la morte nel corso dell'operazione.\nNel 1978, dopo che i palestinesi avevano subito diversi attacchi da parte dell'esercito israeliano, che avevano coinvolto i campi profughi palestinesi in Libano, l'OLP decise di effettuare un'operazione che dimostrasse la capacit\u00e0 di colpire Israele fin dentro la sua capitale di Tel Aviv. Tale operazione viene detta \"Operazione Kam\u0101l \u02bfAdw\u0101n\" meglio conosciuta come il Massacro della Strada costiera.\nIl suo cadavere \u00e8 stato restituito 30 anni dopo alla sua famiglia in Libano, nel quadro di un accordo di scambio fra prigionieri di Hezbollah e d'Israele, realizzato il 17 luglio 2008.\nBiografia.\nNata nel 1958 nel campo profughi di Sabra, all'interno di Beirut, da madre libanese e padre palestinese rifugiato da Jaffa in seguito all'istituzione dello Stato d'Israele nel 1948. Dal\u0101l frequent\u00f2 la scuola primaria e quella media in due strutture appartenenti all'UNRWA (United Nations Relief and Works Agency for Palestine Refugees in the Near East) destinate ai profughi palestinesi a Beirut.\nAder\u00ec al movimento del Fat\u1e25 mentre frequentava i corsi superiori nella scuola \"Haifa\" di Beirut, e cominci\u00f2 a seguire corsi di addestramento para-militari, dimostrando grandi capacit\u00e0 operative.\nDoveva sposarsi alla fine del 1978 ma, poco prima del matrimonio, fu ingaggiata per prender parte a incursioni, lungo la costa, nello Stato d'Israele. Fu probabilmente una mossa di propaganda, come dimostrazione del grado di laicit\u00e0 dell'organizzazione palestinese, per far mostra di essere aperti al contributo di entrambi i sessi, senza alcun discrimine di tipo religioso.\nPrima di partire per condurre l'operazione militare lungo la costa, Dal\u0101l lasci\u00f2 una raccomandazione alla sua famiglia, nella quale chiedeva di essere sepolta nella terra della Palestina, rivolgendosi al popolo palestinese con le seguenti parole: \"vi chiedo di non abbandonare la lotta armata contro il nemico sionista, di congelare i conflitti interni al movimento palestinese e di rafforzare la lotta contro Israele\".\nOperazione \"Kam\u0101l \u02bfAdw\u0101n\".\nL'Operazione - nota nella stampa internazionale come Massacro della Strada costiera - ebbe dall'organizzazione guerrigliera palestinese \"al-Fat\u1e25\" il nome di Kam\u0101l \u02bfAdw\u0101n, un leader terrorista ucciso, insieme a Kamal Nasser e al-Najjar, a Beirut da un commando israeliano comandato da Ehud Barak.\nL'operazione fu studiata ed organizzata dal leader terrorista Abu Jihad e basata sullo sbarco su una spiaggia israeliana per impadronirsi di un veicolo, condurlo fino a Tel Aviv, e poi attaccare il palazzo della Knesset (o, secondo altre fonti, di un albergo di lusso per sequestrarvi gli ospiti, al fine di fare fallire i negoziati di pace tra Israele e Egitto allora in corso e forse di barattarli con prigionieri palestinesi degli israeliani).\nDal\u0101l era stata selezionata come capo di un gruppo, formato da una decina di \"fedayyin\". La squadra di Dal\u0101l era una sezione del gruppo \"Deyr Yassin\".\nIl poeta siriano Nizar Qabbani (\u0646\u0632\u0627\u0631 \u0642\u0628\u0627\u0646\u064a), in un articolo dopo l'operazione, disse che Dal\u0101l aveva \"rifondato la repubblica palestinese\" e prosegu\u00ec: \"Non \u00e8 importante l'et\u00e0 di questa Repubblica, \u00e8 importante che la bandiera palestinese sia stata alzata all'interno dei Territori palestinesi occupati, su una strada principale della Palestina lunga 95 km\".\nI versi del poeta si rivelarono per\u00f2 tragicamente di ben poco augurio, visto che la sanguinaria operazione capitanata dalla Dal\u0101l scaten\u00f2 direttamente la Guerra del Libano (1978)."}
{"id": "2108195", "revid": "767487", "url": "https://it.wikipedia.org/wiki?curid=2108195", "title": "The Boondock Saints - Giustizia finale", "text": "The Boondock Saints - Giustizia finale (\"The Boondock Saints\") \u00e8 un film del 1999 diretto da Troy Duffy.\nFilm indipendente distribuito in Italia dalla Medusa. Nel 2009 \u00e8 uscito il sequel intitolato \"The Boondock Saints 2 - Il giorno di Ognissanti\".\nTrama.\nConnor e Murphy sono due fratelli di origini irlandesi di Boston. In grado di parlare sei lingue (russo, spagnolo, francese, tedesco e italiano oltre all'inglese; perch\u00e9, cos\u00ec dicevano loro, \u00ab\"Eravamo attenti a scuola\"\u00bb, un giorno i due vengono costretti a partecipare ad una rissa da bar da due mafiosi russi; decidono, quindi, di trasformarsi in giustizieri dediti a far piazza pulita di tutti i balordi della citt\u00e0, specialmente per contrastare quelli che riescono a farla perennemente franca perch\u00e9 molto potenti come i capi delle cosche mafiose.\nA loro si unisce Rocco, detto \"Il Simpaticone\", un corriere della mafia italiana di Boston, il quale, dopo quattordici anni di servizio, viene gettato dai suoi superiori in pasto ai russi e che, una volta salvato dai due fratelli, si vendica facendo loro da informatore. Grazie alle preziose informazioni di Rocco, i due fratelli riusciranno a raggiungere il loro intento ed a ritrovare il loro padre, che si unir\u00e0 a loro nella lotta contro il male e la corruzione.\nL'opinione pubblica li sostiene, tanto da diventare ben presto degli \"eroi giustizieri\", dei santi appunto, grazie anche all'appoggio del detective dell'FBI Smecker che, inizialmente sulle loro tracce, finir\u00e0 per sposare la loro causa e aiutarli."}
{"id": "2108199", "revid": "237256", "url": "https://it.wikipedia.org/wiki?curid=2108199", "title": "Viktor \u010cernov", "text": ""}
{"id": "2108203", "revid": "36426", "url": "https://it.wikipedia.org/wiki?curid=2108203", "title": "Dinastia degli imperatori adottivi", "text": ""}
{"id": "2108204", "revid": "119629654", "url": "https://it.wikipedia.org/wiki?curid=2108204", "title": "Gartz (Oder)", "text": "Gartz (Oder) \u00e8 una citt\u00e0 di abitanti del Brandeburgo, in Germania.\nAppartiene al circondario dell'Uckermark ed \u00e8 capoluogo della comunit\u00e0 amministrativa di Gartz.\nGeografia antropica.\nLa citt\u00e0 di Gartz (Oder) \u00e8 suddivisa nelle frazioni di Friedrichsthal, Gartz (Oder), Geesow e Hohenreinikendorf.\nAmministrazione.\nGemellaggi.\nGartz \u00e8 gemellata con:"}
{"id": "2108212", "revid": "801704", "url": "https://it.wikipedia.org/wiki?curid=2108212", "title": "Teoria della decorrelazione", "text": "In crittografia la teoria della decorrelazione \u00e8 un sistema sviluppato da Serge Vaudenay per disegnare cifrari a blocchi che siano provatamente sicuri contro la crittanalisi differenziale, la crittanalisi lineare ed anche contro attacchi crittanalitici non ancora scoperti che rispondano a determinati criteri generali.\nI cifrari disegnati utilizzando questi principi includono il COCONUT98 ed il Decorrelated Fast Cipher (DFC), un cifrario che \u00e8 stato candidato per l'AES: entrambi sono risultati, per\u00f2, vulnerabili ad alcune forme di crittanalisi non considerate dalla teoria di Vaudenay."}
{"id": "2108214", "revid": "729019", "url": "https://it.wikipedia.org/wiki?curid=2108214", "title": "Battaglia di Coronate", "text": "La battaglia di Coronate fu combattuta nel 689 nella piana presso l'Adda tra Cornate d'Adda (anticamente \"Coronate\") e Trezzo sull'Adda tra l'esercito del re dei Longobardi Cuniperto e quello dell'usurpatore Alachis. Lo scontro fu vinto dal legittimo sovrano, mentre il suo avversario cadde sul campo; la sua sconfitta segn\u00f2 la fine della fronda ariana dei duchi longobardi dell'Austria, che si opponeva alla politica filo-cattolica della dinastia bavarese cui apparteneva lo stesso Cuniperto, e spian\u00f2 la strada alla definitiva conversione di tutti i Longobardi al cattolicesimo.\nContesto storico.\nNel VII secolo la politica interna del regno longobardo fu segnata dallo scontro tra due fazioni. La prima, guidata dalla dinastia bavarese che espresse numerosi sovrani longobardi dell'epoca, sosteneva la necessit\u00e0 di una pacificazione generale dell'Italia; voleva quindi rinunciare allo scontro aperto con i Bizantini e con il Papato, la cui autorit\u00e0 anche temporale in Italia era in fase di ascesa, per la conquista delle aree non ancora soggette al dominio longobardo, quali l'Esarcato di Ravenna e il Ducato romano. Dal punto di vista religioso, i Bavaresi, cattolici, sostenevano con forza la conversione dell'intero popolo longobardo, in parte ancora ariano, pagano o aderente allo Scisma tricapitolino, all'ortodossia romana. Tale fazione \"legittimista\", che perpetuava la linea politico-religiosa introdotta dalla regina Teodolinda all'inizio del VII secolo, aveva la sua roccaforte nei ducati longobardi della Neustria, la parte occidentale della Langobardia Maior.\nLa seconda fazione, composta principalmente dai duchi dell'Austria (la Langobardia Maior a est del fiume Adda), si riteneva invece depositaria delle tradizioni guerresche e aggressive dei Longobardi, custode dell'eredit\u00e0 germanica e quindi, sul piano religioso, contraria alla conversione al cattolicesimo, che avrebbe comportato a un tempo \u2013 nella loro visione \u2013 la rinuncia all'espansione militare e l'inizio di una politica di convivenza con i sudditi romanici, possibile preludio all'assimilazione dei Longobardi, ristretta minoranza nello Stato da essi conquistato a partire dal 568.\nLa contrapposizione aveva gi\u00e0 dato luogo, nel corso del VII secolo, a diversi tentativi di usurpazione, alcuni riusciti (Arioaldo nel 625, Grimoaldo nel 662) e altri falliti (Alachis nel 680), mentre solo pochi sovrani erano riusciti a mantenersi \"super partes\" (come l'ariano Rotari).\nCasus belli.\nAlachis, potente duca di Trento, si ribell\u00f2 una prima volta contro re Pertarito, della dinastia bavarese, intorno al 680. Probabilmente fu l'associazione al trono del figlio di Pertarito, Cuniperto, a indurre il duca alla rivolta; Alachis era tuttavia legato al coreggente da vincoli di amicizia, e proprio in virt\u00f9 di essi gli concesse, dopo aver ricacciato tanto l'attacco degli alleati Bavari di Pertarito, quanto un assedio condotto dallo stesso sovrano, una provvisoria riappacificazione. Prezzo dell'accordo fu la cessione ad Alachis del ducato di Brescia.\nQuando, nel 688, Cuniperto succedette a Pertarito, Alachis si ribell\u00f2 nuovamente. Il duca di Trento approfitt\u00f2 di un'assenza del re per occupare Pavia, capitale del regno, e costringere Cuniperto a rifugiarsi sull'Isola Comacina. Il governo di Alachis si dimostr\u00f2 per\u00f2 presto oppressivo e tirannico tanto da alienare all'usurpatore l'appoggio popolare, soprattutto per la sua politica ostile alla Chiesa cattolica e orientata a favore degli ariani. Cuniperto, forte del sostegno del clero, del popolo e dei duchi della Neustria, riusc\u00ec ad allestire un esercito, con il quale pot\u00e9 sfidare Alachis al confine tra Austria e Neustria, sull'Adda. La data dello scontro \u00e8 sconosciuta, ed esiste una leggera incertezza anche sull'anno: i pi\u00f9 lo collocano nel 689, mentre alcuni l'anticipano a quello stesso 688.\nForze in campo.\nPaolo Diacono attesta il convergere, sotto le insegne di Cuniperto, di tutti i duchi della Neustria, mentre Alachis poteva contare sul sostegno \u2013 in parte spontaneo, in parte, stando allo storico longobardo, ottenuto con l'inganno e con la forza \u2013 di quelli dell'Austria, e in particolare di quelli di Vicenza, di Treviso e di Cividale. I friulani, tuttavia, non presero parte alla battaglia.\nNon esistono testimonianze sulla consistenza numerica degli eserciti schierati; tuttavia, un accenno di Paolo Diacono ai \u00abpochi fedeli che erano con lui [Cuniperto]\u00bb lascia intendere una disparit\u00e0 di forze a vantaggio di Alachis, cos\u00ec come l'iniziale prevalere dell'esercito dell'usurpatore durante le prime fasi della battaglia.\nFasi del conflitto.\nL'unica descrizione del conflitto \u00e8 quella offerta da Paolo Diacono nella sua \"Historia Langobardorum\"; nonostante la complessiva attendibilit\u00e0 dello storico, in questo caso \u00e8 possibile che abbia fornito una visione non imparziale, stante la sua dichiarata simpatia per la causa cattolica sostenuta da Cuniperto e il suo odio verso Alachis: questa infatti la presentazione che ne fa:\nLa caratterizzazione negativa di Alachis trova tuttavia conferme in altri documenti altomedievali, come il \"Carmen de synodo\" e due documenti di Carlo il Grosso.\nPrima fase: il mancato duello tra i comandanti.\nA eserciti gi\u00e0 schierati, Cuniperto invi\u00f2 un messo ad Alachis per sfidarlo a duello individuale, secondo un'usanza tradizionale germanica. Il ribelle rifiut\u00f2 nonostante le pressioni di un guerriero del suo seguito, proveniente dalla Tuscia, riconoscendo apertamente il valore e la forza di Cuniperto, del quale era stato amico d'infanzia: \u00abAnche se \u00e8 ubriacone e stupido\u00bb, disse infatti, \u00abCuniperto \u00e8 audace e ha una forza eccezionale\u00bb. Il rifiuto indispett\u00ec il guerriero che aveva interrogato Alachis, tanto da farlo passare nel campo del legittimo sovrano.\nSeconda fase: l'avanzata di Alachis.\nSfumata l'ipotesi di risolvere il conflitto con un duello, i due eserciti presero posto sul campo di Coronate, disponendosi l'uno di fronte all'altro. Pochi attimi prima che attaccassero battaglia, un religioso al seguito di Cuniperto, il diacono Seno, propose al re di indossare la sua armatura e spacciarsi per lui, perch\u00e9 \u2013 argoment\u00f2 \u2013 \u00abse io morir\u00f2, tu potrai risollevare la tua causa; se invece vincer\u00f2, verr\u00e0 a te maggior gloria dall'aver vinto per mezzo di un servo\u00bb. Cuniperto sulle prime rifiut\u00f2, ma fu commosso dalle insistenze del suo seguito e fin\u00ec per cedere: Seno indoss\u00f2 l'intera armatura del re \u2013 corazza, elmo, schinieri, armi \u2013 e, essendo della medesima corporatura, trasse in inganno lo stesso esercito legittimista, non appena fu uscito dalla tenda regia.\nIl camuffamento ingann\u00f2 anche Alachis, che concentr\u00f2 i suoi sforzi contro il punto dello schieramento rivale dove credeva si trovasse Cuniperto. I guerrieri al seguito dell'usurpatore riuscirono a prevalere e infine Alachis uccise l'uomo che indossava l'armatura del re; decapitatolo, si avvide per\u00f2 che si trattava del diacono Seno: furibondo, si lanci\u00f2 quindi in empi e volgari proclami di vendetta contro il clero cattolico che sosteneva il suo avversario.\nTerza fase: la vittoria di Cuniperto.\nLa morte di Seno e le difficolt\u00e0 dei suoi riscossero Cuniperto, che si pales\u00f2 al suo esercito e rinnov\u00f2 le speranze di vittoria. I due schieramenti furono riordinati e nuovamente disposti in ordine di battaglia; poi i due comandanti li condussero ancora verso la piana, per riprendere i combattimenti. Quando furono a portata di voce, Cuniperto ripropose, questa volta in prima persona, ad Alachis di risolvere il conflitto in un duello tra di loro, per risparmiare le vite dei guerrieri. Quelli di Alachis lo esortarono ad accogliere la proposta, ma il ribelle ribatt\u00e9 sostenendo di aver visto, tra le lance neustriane, l'immagine dell'arcangelo Michele. Tra i Longobardi la devozione nei confronti dell'arcangelo era particolarmente viva, e proprio sulla sua immagine Alachis aveva giurato fedelt\u00e0 a Cuniperto; tuttavia i suoi stessi uomini non gli credettero, attribuendo la \"visione\" alla paura.\nI due eserciti tornarono a scontrarsi \u00abtra lo strepitio delle trombe\u00bb e la battaglia si protrasse a lungo, perch\u00e9 nessuno dei due schieramenti accenn\u00f2 a lasciare il campo. A decidere le sorti dello scontro fu la morte di Alachis: ricevuta la notizia, le armate dell'Austria immediatamente sbandarono. L'esercito dell'usurpatore in fuga fu per\u00f2 incalzato da quello di Cuniperto, che pass\u00f2 a fil di spada quelli che riusc\u00ec a raggiungere e abbandon\u00f2 all'affogamento nell'Adda gli altri. Il corpo di Alachis fu mutilato della testa e delle gambe.\nConseguenze.\nReazioni immediate.\nLa morte di Alachis comport\u00f2 l'immediato termine della ribellione contro Cuniperto, che pot\u00e9 rientrare in trionfo a Pavia, capitale del regno, che era stata occupata dall'usurpatore durante la sua assenza dell'anno precedente. Come primo provvedimento, il sovrano comand\u00f2 funerali con grandi onori per Seno, che fece seppellire davanti alle porte della basilica di San Giovanni Battista.\nImpatto sulla storia.\nSul medio periodo, la disfatta di Alachis segn\u00f2 il termine della fase pi\u00f9 acuta delle rivolte maturate nell'Austria contro il potere centrale e, in particolare, contro la politica filo-cattolica della dinastia bavarese. Cuniperto dovette affrontare ancora la ribellione di Ansfrido, duca del Friuli (698), ma la stabilit\u00e0 del trono non fu pi\u00f9 messa seriamente in discussione. La crisi dinastica che segu\u00ec la sua morte (700) e che vide un susseguirsi di colpi di Stato, guerre civili e regicidi, oppose ancora sovrani e duchi, ma senza assumere i caratteri politico-religiosi e di contrapposizione tra Austria e Neustria che avevano marcato le rivolte del VII secolo.\nCuniperto caric\u00f2 di caratteri simbolici l'evento, introducendo nella memoria l'apparizione dell'arcangelo Michele ad Alachis e facendo erigere sul luogo della battaglia un monastero in onore di san Giorgio, il santo guerriero. Il sovrano utilizz\u00f2 dunque il radicamento del culto micaelico presso i Longobardi per presentare la contesa tra lui e l'usurpatore come una sorta di duello di Dio, nel quale l'arcangelo aveva rivestito il ruolo di arbitro decretando la supremazia del legittimo sovrano e, al tempo stesso, l'indegnit\u00e0 del suo contendente, sminuito agli occhi dei suoi stessi soldati dal rifiuto, indotto peraltro dall'arcangelo medesimo, a scendere in duello contro Cuniperto.\nSul lungo termine, la battaglia di Coronate segn\u00f2 il punto di svolta nel processo di conversione dei Longobardi al cattolicesimo, che si comp\u00ec pressoch\u00e9 interamente entro il termine dello stesso regno di Cuniperto. Da allora la fedelt\u00e0 al cattolicesimo romano della totalit\u00e0 della popolazione italiana non fu pi\u00f9 rimessa in discussione e l'arianesimo risult\u00f2 definitivamente soppiantato. Politicamente, la conversione dei Longobardi rimosse il principale ostacolo all'integrazione tra i dominatori germanici e i sudditi romanici, avviando un sempre pi\u00f9 rapido (anche se mai del tutto completo) processo di integrazione tra le due componenti del regno longobardo e, in prospettiva pi\u00f9 ampia, la formazione del popolo italiano."}
{"id": "2108215", "revid": "149727", "url": "https://it.wikipedia.org/wiki?curid=2108215", "title": "Geesow", "text": ""}
{"id": "2108216", "revid": "149727", "url": "https://it.wikipedia.org/wiki?curid=2108216", "title": "Hohenreinikendorf", "text": ""}
{"id": "2108222", "revid": "1543377", "url": "https://it.wikipedia.org/wiki?curid=2108222", "title": "Maomettano", "text": "Il termine maomettano \u00e8 stato a lungo usato in passato - anche se in modo abbastanza improprio - come sinonimo di musulmano.\nL'uso improprio dell'espressione dipende dal semplice fatto che, al contrario del Cristianesimo, che in Cristo vede Dio \"fattosi uomo\" per portare agli uomini la salvezza eterna, la religione islamica non viene considerata dai suoi fedeli come fondata dall'uomo Maometto, visto che egli ne sarebbe stato solo il Profeta ultimo, incaricato esclusivamente di ripetere agli uomini quanto Dio gli rivelava per il tramite dell'angelo Gabriele.\nLa cosa \u00e8 dimostrata dal fatto che, a partire dal XX secolo, l'uso della parola \"maomettano\", tanto come sostantivo, quanto come aggettivo, \u00e8 caduto pressoch\u00e9 in disuso, sostituito dal pi\u00f9 preciso sostantivo/aggettivo \"musulmano\", anche in ossequio a una banale forma di rispetto culturale e scientifico.\nIl fatto che Maometto sia stato, per unanime convinzione dei musulmani, il miglior interprete del volere divino, punto di riferimento dunque per ogni devoto, che mirer\u00e0 ad imitarne fedelmente il comportamento, tramandato dalla sua \"Sunna\", contenuta in un vasto numero di \"\u02bea\u1e25\u0101d\u012bth\", non legittima l'uso del termine \"maomettano\". D'altronde, malgrado Maometto abbia effettivamente delineato i confini della prima organizzazione spirituale e politica islamica (la \"Umma\"), nessuna societ\u00e0 islamica ne ha imitato le strutture per molti versi troppo elementari, che si sono dunque forgiate grazie al contributo delle numerose generazioni di musulmani dei 14 secoli seguenti. Metodologicamente e sotto il profilo storico, il sostenere che l'Islam sia un sistema sociale, politico, economico e culturale, direttamente costruito, cos\u00ec com'\u00e8 oggi, da Maometto, non trova quindi alcuna conferma storica e contenutistica."}
{"id": "2108233", "revid": "149727", "url": "https://it.wikipedia.org/wiki?curid=2108233", "title": "Gartz", "text": ""}
{"id": "2108236", "revid": "339392", "url": "https://it.wikipedia.org/wiki?curid=2108236", "title": "Dalal Al-Mokrabi", "text": ""}
{"id": "2108237", "revid": "1660296", "url": "https://it.wikipedia.org/wiki?curid=2108237", "title": "Magnetosfera di Saturno", "text": "L'esistenza della magnetosfera di Saturno \u00e8 stata accertata dalla sonda Pioneer 11 (1979), successivamente confermata da Voyager 1 e Voyager 2 (1980-1981) e attualmente studiata dalla missione Cassini che sta fornendo importanti dati.\nLa magnetosfera di Saturno \u00e8 la cavit\u00e0 creata nel flusso del vento solare dal campo magnetico generato internamente dal pianeta. Si pensa che il meccanismo che genera questo campo magnetico sia - come per Giove - l'elevata velocit\u00e0 di rotazione dello strato di idrogeno metallico all'interno del pianeta. Il suo orientamento \u00e8 quasi coincidente con l'asse di rotazione (con uno scarto inferiore all'1%). Quella di Saturno \u00e8 per dimensioni la pi\u00f9 grande magnetosfera planetaria dopo quella di Giove, estendendosi intorno al pianeta per circa 20 volte il suo raggio e con una coda di oltre 2 milioni di km in direzione opposta al Sole. \u00c8 permeata da plasma composto da elettroni e nuclei atomici ionizzati, prodotti sia dal pianeta che dalle sue lune e in particolare da Encelado, che vi riversa fino a 1000 kg di vapor d'acqua al secondo attraverso i suoi geyser.\nL'interazione tra la magnetosfera e la ionosfera provoca aurore polari che circondano i poli. Queste aurore sono state fotografate anche dall'HST.\nAltre interazioni dovute al campo magnetico sono state osservate tra i suoi satelliti: una nube composta da atomi di idrogeno che va dall'orbita di Titano fino all'orbita di Rea e un disco di plasma, anche questo formato da idrogeno e ioni di ossigeno, che si estende dall'orbita di Teti fino quasi all'orbita di Titano. Il plasma ruota in sincronia quasi perfetta con il campo magnetico di Saturno."}
{"id": "2108239", "revid": "187240", "url": "https://it.wikipedia.org/wiki?curid=2108239", "title": "Beggar's Opera", "text": ""}
{"id": "2108246", "revid": "834", "url": "https://it.wikipedia.org/wiki?curid=2108246", "title": "Convento degli Olivetani", "text": ""}
{"id": "2108247", "revid": "106456", "url": "https://it.wikipedia.org/wiki?curid=2108247", "title": "Santa Crispina", "text": " \nAgiografia.\nLe notizie che abbiamo su di lei risalgono a un sermone che Agostino d'Ippona pronunci\u00f2 per commemorare la sua morte e alla \"Passione\", una trascrizione abbastanza fedele degli atti ufficiali del suo processo.\nCrispina, cos\u00ec chiamata probabilmente perch\u00e9 aveva i capelli crespi, apparteneva ad una ricca famiglia di rango elevato, era sposata e madre di diversi figli. Era una donna molto stimata nella sua citt\u00e0. Durante la persecuzione dei cristiani sotto Diocleziano fu arrestata e condotta a Theveste per essere giudicata dal proconsole Gaio Annio Anullino. Per metterla in ridicolo le furono rasati i capelli. Le si chiese di sacrificare agli dei pagani obbedendo agli ordini emanati da Diocleziano, ma essa si rifiut\u00f2 recisamente, andando serenamente incontro alla morte per decapitazione dicendo ai persecutori: \u201cLode a Dio, che mi ha guardato da lass\u00f9 e mi ha tolto dalle vostre mani\u201d.\nFu giustiziata fuori dall'odierna citt\u00e0 di T\u00e9bessa e sul luogo della sua sepoltura oggi sorge una grande basilica.\nCulto.\nIl culto di santa Crispina fu molto diffuso nell'antichit\u00e0, ed essa veniva spesso paragonata a sant'Agnese ed a santa Tecla.\nIl Martirologio romano fissa la memoria liturgica il 5 dicembre:"}
{"id": "2108249", "revid": "104458", "url": "https://it.wikipedia.org/wiki?curid=2108249", "title": "Ducato di Cividale", "text": ""}
{"id": "2108252", "revid": "1543377", "url": "https://it.wikipedia.org/wiki?curid=2108252", "title": "L'invenzione dell'amore", "text": "L'invenzione dell'amore (\"The Invention of Love\") \u00e8 un dramma del drammaturgo britannico Tom Stoppard, che ha debuttato a Londra nel 1997. La pi\u00e8ce \u00e8 incentrata sulla vita del poeta e filologo Alfred Edward Housman, sui successi e fallimenti accademici, sull'attivit\u00e0 poetica e, soprattutto, sul suo amore impossibile per il suo compagno di universit\u00e0 Moses Jackson. Il dramma \u00e8 considerato da molti, tra cui il critico Harold Bloom, l'opera migliore di Stoppard. \nTrama.\nLa storia tratta della vita personale del poeta A.E. Housman ai tempi in cui frequentava il college, con il suo punto di vista.\nSi inizia vedendo Housman gi\u00e0 defunto all'et\u00e0 di 77 anni arrivare nel mondo di Ade. Qui ritrova Caronte, colui che traghetta le anime e nel lungo viaggio il poeta ha tempo necessario per ricordarsi i momenti pi\u00f9 importanti della sua vita e inizia dall'universit\u00e0 di Oxford.\nNello svolgersi della storia compaiono molti personaggi dell'epoca vittoriana, fra cui Oscar Wilde, Frank Harris, Alfred William Pollard, John Ruskin, Jerome K. Jerome, William Thomas Stead, Frank Harris, J. P. Postgate e Walter Pater.\nProduzioni.\n\"The Invention of Love\" debutt\u00f2 al Cottesloe Theatre (ora Dorfman) del Royal National Theatre di Londra il 25 settembre 1997 e, dato il grande successo, fu trasferito dapprima nella sala pi\u00f9 grande del National Theatre, il Lyttelton, e poi nell'Haymarket Theatre del West End londinese. Richard Eyre curava la regia, John Wood interpretava Housman da anziano, mentre Paul Rhys ricopriva i panni di A.E. da giovane. La pi\u00e8ce fu candidata a due Laurence Olivier Awards nel 1998, al miglior attore protagonista per Wood e alla migliore opera teatrale.\nNel 1999 il dramma debutt\u00f2 in Italia con il titolo \"L'invenzione dell'amore,\" tradotto da Ludovico Terzi e diretto da Piero Maccarinelli, in una produzione del Nuovo Teatro al Festival di Palermo. Massimo De Francovich interpretava Housman anziano e Luciano Roman Housman da ragazzo.\nLa pi\u00e8ce debutto negli Stati Uniti l'anno successivo, all'Amaerica Conservatory Theatre di San Francisco, prima di andare in scena a Broadway dal 29 marzo al 30 giugno 2001, al Lyceum Theatre. Jack O'Brien curava la regia, Richard Easton ricopriva il ruolo dell'anziano poeta, mentre Robert Sean Leonard interpretava il giovane Housman: entrambi furono premiati con il Tony Award, al miglior attore protagonista per Easton e al miglior attore non protagonista per Leonard."}
{"id": "2108253", "revid": "827882", "url": "https://it.wikipedia.org/wiki?curid=2108253", "title": "Citt\u00e0 del Massachusetts", "text": "Lista delle citt\u00e0 del Massachusetts, Stati Uniti d'America, comprendente tutti i comuni dello Stato (\"city\" e \"town\").\nI dati sono dell'USCB riferiti al censimento del 2000 e ad una stima del 01-07-2007."}
{"id": "2108256", "revid": "86962456", "url": "https://it.wikipedia.org/wiki?curid=2108256", "title": "Body harness", "text": "Il body harness, o semplicemente harness, \u00e8 un capo di abbigliamento usato nell'ambito fetish e/o bdsm. \nCaratteristiche.\nHa l'aspetto di una sorta di \"imbracatura\" (questo \u00e8 il significato del termine in inglese), essendo costituito da strisce di pelle, latex o gomma, con anelli e fibbie in metallo, da indossare sulla pelle nuda; il risultato del capo \u00e8 mettere in rilievo il corpo alludendo comunque a situazioni di \"controllo\" o di \"legatura\". L'harness pu\u00f2 essere adoperato nei giochi di ruolo che prevedono l'uso della schiava o schiavo come un cavallo o come un cane (giochi pony o dog), oppure soltanto come abbigliamento della schiava/o."}
{"id": "2108257", "revid": "287204", "url": "https://it.wikipedia.org/wiki?curid=2108257", "title": "Mixco Viejo", "text": "Mixco Viejo \u00e8 un sito archeologico situato nella zona nord-orientale del distretto di Chimaltenango in Guatemala, a 50\u00a0km di distanza da Citt\u00e0 del Guatemala e a 4\u00a0km dal punto di incontro dei fiumi Pixcaya e Motagua. Era una citt\u00e0 di dimensioni modeste costruita nel periodo post-classico dei Maya.\nMixco viene di solito considerata come capitale del regno Maya \"Pocomam\" ed era conosciuto anche con il nome di \"Pocomam\" e \"Saqik'ajol Nimakaqapek\". Il sito \u00e8 stato identificato come Jilotepeque Viejo, la capitale del regno Chajoma dei Kaqchikel. Per differenziare i due siti, le rovine della capitale Chajoma sono conosciute come Mixco Viejo (Jilotepeque Viejo) mentre la capitale Poqomam \u00e8 ora nota come Mixco Viejo (Chinautla Viejo).\nUn'altra teoria spiega che il sito fu un avamposto settentrionale dei K'iche', e la sua identificazione attuale come Mixco Viejo sia dovuta alla confusione con Jilotepeque Viejo.\nIl sito venne fondato su una zona difensiva, sulla cima di una montagna, nel XII secolo. Il numero di abitanti aveva raggiunto le 10.000 unit\u00e0 circa nel XVI secolo. La citt\u00e0 venne conquistata dai conquistadores sotto il comando di Pedro de Alvarado nel 1525 dopo un assedio durato oltre 4 mesi, e in seguito fece bruciare le case nella citt\u00e0 dopo averla de-popolata.\nTra le rovine vi sono 15 gruppi comprendenti oltre 120 strutture, tra cui templi, palazzi, e giardini per il gioco della palla centroamericana.\nGli scavi archeologici vennero eseguiti dal 1954 al 1967 dal Mus\u00e9e d'l'Homme di Parigi sotto la guida dell'archeologo Henri Lehmann.\nIl sito \u00e8 aperto ai turisti e ha un piccolo museo. L'architettura del sito \u00e8 meno conservata rispetto ad altri siti Maya maggiori."}
{"id": "2108258", "revid": "1318658", "url": "https://it.wikipedia.org/wiki?curid=2108258", "title": "Tepui", "text": "I tepui sono una ecoregione dell\u2019ecozona neotropicale, appartenente al bioma delle foreste pluviali di latifoglie tropicali e subtropicali, indicate dal WWF con il codice: NT0169.\nTerritorio.\nIl Tepui o Tepuy (pronuncia \"tepu\u00ec\") \u00e8 un tipo di montagna a cima piatta (simile alla mesa) che si trova solo nell'altopiano della Guayana in America del sud, specialmente in Venezuela presso il confine con il Brasile e la Guyana. La parola \"tepui\" significa \"casa degli Dei\" nella lingua dei Pemon, gli indigeni che abitano la Gran Sabana. I tepui sono generalmente isolati e non collegati in catene montuose, e l'isolamento di cui hanno goduto per milioni di anni ha favorito lo sviluppo di fauna e flora endemica. Alcuni dei tepui pi\u00f9 importanti sono Autana, Auyantepui e il monte Roraima. Sono composti da blocchi di arenaria e quarzite del periodo Precambriano. Quello di Auyantepui, \u00e8 la sorgente della cascata di Salto Angel (tra le pi\u00f9 alte del pianeta).\nMorfologia.\nQueste grandi montagne sono ci\u00f2 che rimane di grandi altopiani di arenaria che un tempo coprivano la base di granito tra la foresta amazzonica e il fiume Orinoco, e tra la costa atlantica e il Rio Negro. Con il passare del tempo l'altopiano venne eroso e si formarono i tepui dai monadnock rimasti.\nA causa della loro et\u00e0 geologica, alcuni tepui mostrano alcune caverne tipiche in rocce solubili nell'acqua come il calcare. La caverna di Abismo Guy Collet \u00e8 la pi\u00f9 profonda caverna in quarzite. Alcuni tepui hanno dei \"cenote\" profondi e larghi fino a 300 metri, scavati dall'acqua e il cui soffitto ha ceduto nel tempo.\nNel 2013 \u00e8 stata proposta una teoria generale per spiegare la formazione di queste strutture estremamente particolari. Secondo la teoria, i tepui sono la parte rimanente, non erosa, dell'antica copertura dello Scudo della Guiana risalente al periodo Archeano. L'area ora corrispondente ai tepui sarebbe stata all'epoca sul fondo di depressioni riempite da acqua meteorica che percolava trasportando silice dal letto laterizzato dei bacini. Queste infiltrazioni di silice hanno pietrificato le zone immediatamente sottostanti i bacini e si sono infiltrate negli strati calcarei sottostanti giustificando la formazione delle cavit\u00e0 sub-orizzontali che ora si osservano e sono sostenute da occasionali colonne di silice. Quando l'erosione ha dilavato il rimanente materiale, le aree pietrificate, una volta sul fondo di laghi, sono emerse, essendo in grado di resistere all'erosione \nNella zona della Gran Sabana, nella regione sud-orientale del Venezuela, vi sono 115 tepui, la maggior parte dei quali si trova nella zona di confine tra Venezuela, Brasile e Guyana.\nTepui noti.\nTra i 115 tepui, i pi\u00f9 noti sono:\nFlora.\nL'altopiano dei tepui \u00e8 completamente isolato dalla foresta che si trova nelle terre circostanti, e questo li rende isole ecologiche con caratteristiche climatiche molto differenti. La temperatura \u00e8 fresca e vi sono frequenti piogge, mentre alla base dei tepui il clima \u00e8 tropicale caldo e umido. L'isolamento ha portato allo sviluppo e all'evoluzione di specie endemiche nell'arco di millenni. Alcuni dei \"cenote\" contengono specie che si sono evolute in questi ambienti, considerati \"isole dentro a isole\". \nLe montagne arrivano a un'altezza oltre i 1.000 metri e sulla loro cima vi si trovano foreste con orchidee, bromeliaceae e, su alcuni di questi, piante carnivore come drosere ed heliamphore.\nI terreni dei tepui sono poveri di sostanze nutrienti e di conseguenza sono cresciute piante carnivore, vedi heliamphore ed alcune specie di drosera, e non \u00e8 presente muschio.\nIn genere, le specie vegetali mostrano un elevatissimo grado di endemismo, che raggiunge il 33% (cio\u00e8 una specie ogni tre \u00e8 unica di questo habitat), sono rappresentati i generi \"Brecaria\", \"Tepuia\", \"Celiantha\", \"Neblinantha\", \"Pyrrorhiza\", \"Comoliopsis\" e tanti altri .\nFauna.\nL'ecoregione dei tepui ospita 186 specie di mammiferi, per lo pi\u00f9 lungo le pendici di accesso alla base delle montagne. Si trovano tra gli altri, il giaguaro, il puma, alcuni opossum (\"Marmosa tyleriana\", \"Didelphis ambiventris\"), un bradipo e alcuni pipistrelli.\nGli uccelli presentano una notevole diversit\u00e0 con 628 specie presenti nell'ecoregione. Sulla sommit\u00e0 dei tepui, ci sono popolazioni abbondanti di rettili (boa e serpenti corallo tra gli altri) e anfibi .\nPopolazione.\nLa regione dei tepui \u00e8 quasi inabitata e la sommit\u00e0 dei tepui in particolare non ha mai ospitato alcun insediamento permanente, godendo quindi di una situazione molto particolare.\nConservazione.\nMolti tepui sono situati all'interno del Parque Nacional Canaima in Venezuela, che \u00e8 anche stato classificato come patrimonio dell'umanit\u00e0 dall'UNESCO. Sul versante brasiliano, \u00e8 stato costituito il Parco nazionale del Monte Roraima."}
{"id": "2108259", "revid": "32116", "url": "https://it.wikipedia.org/wiki?curid=2108259", "title": "Tepuy", "text": ""}
{"id": "2108262", "revid": "120675729", "url": "https://it.wikipedia.org/wiki?curid=2108262", "title": "Gli inganni di Locke Lamora", "text": "Gli inganni di Locke Lamora \u00e8 un romanzo fantasy del 2006 scritto da Scott Lynch. Segue le avventure di un gruppo di artisti di strada, truffatori, conosciuto col nome di Bastardi Galantuomini. Le loro avventure sono ambientate in una citt\u00e0 chiamata Camorr, ideata sulla base di una Venezia medievale, ma che racchiude in s\u00e9 una moltitudine di caratteristiche barocche a sfondo fantasy. \nIl libro \u00e8 diviso in due filoni di racconti intercollegati. Una al presente, dove i Bastardi Galantuomini si scontrano con il Re Grigio, una potente e terrificante figura della criminalit\u00e0 di Camorr. Tra i capitoli, invece \u00e8 inserita la storia del giovane Lamora, che fornisce e spiega mitologia e storia di Camorr, oltre che le origini del personaggio stesso.\n\"Gli inganni di Locke Lamora\" \u00e8 il primo di un progetto di sette romanzi. Il seguito \u00e8 \"I pirati dell'oceano rosso\".\nTrama.\nIn seguito una devastante epidemia, un uomo noto a Camorr col nome di Forgialadri, prende sotto la sua protezione trenta orfanelli con l'intento di addestrarli al furto. Presto scopre che uno di questi, Locke Lamora, \u00e8 estremamente intelligente ma per niente circospetto. Dopo aver sopportato gli scherzi del ragazzino, decide quindi di venderlo a Padre Catena, un sacerdote del Tredicesimo Dio, il Disonesto Tutore che protegge i ladri. Padre Catena usa il suo tempio come copertura per addestrare i suoi ladri, chiamati Bastardi Galantuomini ad aggirare i nobili senza essere scoperti ad infrangere la Pace Segreta (un patto tra ladri e nobilt\u00e0 che assicura che le due parti non vengano mai in contatto). Col tempo, Locke diventa conosciuto come la Spina di Camorr, un'identit\u00e0 che nessuno ha per\u00f2 collegato a lui, il quale continua a fingere di essere un normalissimo ladro.\nLocke diventa \"garrista\" (leader) dei Bastardi Galantuomini. La sua banda \u00e8 formata da Jean Tannen, esperto combattente, Calo e Galdo Sanza, due gemelli, un giovane apprendista chiamato Cimice e una donna, Sabetha, di cui Locke \u00e8 innamorato e che non appare nel romanzo.\nAll'inizio del libro, i Bastardi Galantuomini stanno iniziando un raggiro per poter avere in pugno Don Lorenzo Salvara e la moglie. Locke finge di essere Lukas Fehrwight, un rappresentante di una famiglia di produttori di liquori di Emberlain che deve trasportare fuori dal paese tutta la cantina prima dello scoppio della guerra civile. Durante la macchinazione, un misterioso personaggio chiamato Re Grigio inizia ad uccidere i \"garristi\" delle migliori bande della citt\u00e0. Ben presto, il Re Grigio concentra la sua attenzione su Locke e lo costringe ad interpretare lo stesso Re in un incontro con Capa Barsavi, il capo di tutti ladri di Camorr. Si scopre anche che il Re Grigio ha alle sue dipendenze un Mago dell'Alleanza, membro di una gilda esclusiva di stregoni che chiede compensi esorbitanti per mettersi al servizio di qualcuno e che fa fuori chiunque uccida uno dei membri.\nNonostante a Locke sia stato assicurato che con l'aiuto del Mago non avrebbe avuto problemi, le cose si mettono molto male. Le magie infatti non permettono che sia colpito da spade o frecce, ma non fanno nulla contro le percosse. Non potendo difendersi, Locke viene catturato, infilato in una botte e buttato in mare. Credendo che il Re Grigio sia definitivamente morto, Capa Barsavi invita tutti i suoi sudditi ad una festa nel suo quartier generale. Durante l'intrattenimento, le due guardie del corpo di Barsavi uccidono il loro padrone e il resto della famiglia (su ordine del Re Grigio, che si scopre essere loro fratello). Il Re Grigio prende dunque il potere con nome di Capa Raza.\nLocke e Jean tornano al nascondiglio dei Bastardi Galantuomini, dove trovano un uomo del Re Grigio che tende loro un'imboscata, uccidendo i Sanza e Cimice. I due riescono a sbarazzarsi del sicario appiccando il fuoco al loro nascondiglio sotto il tempio di Perelandro e sono costretti a scappare.\nAl porto, Jean uccide le sorelle del Re Grigio, mentre Locke cerca di continuare l'inganno con i Salvara. Sfortunatamente, per\u00f2, le sue vittime sono stati avvertiti del raggiro e lo invitano alla pi\u00f9 importante festa dei nobili dove viene intrappolato dal capo dei servizi segreti del Duca. Riuscendo a scappare, Locke incontra il Mago dell'Alleanza che lo aspetta nel nuovo nascondiglio e che ha gi\u00e0 messo fuori combattimento Jean. Riuscendo a sconfiggerlo, lo torturano per estorcergli i segreti del Re Grigio, ma senza ucciderlo. Scoprono quindi che la famiglia del Re Grigio \u00e8 stata sterminata mentre si stava negoziando la Pace Segreta, cosa che ha lasciato nell'uomo un profondo odio per Capa Barsavi e la nobilt\u00e0 di Camorr. Avendo ottenuto la rivincita contro Barsavi, intende quindi ottenere vendetta nei confronti dei nobili. Per questo ha portato nel luogo della festa delle sculture piene di Spettropietra (un minerale che induce l'Ammansimento, cio\u00e8 la passivit\u00e0 permanente di chiunque lo inali) programmate per esplodere e investire tutti i festeggianti. Tornato alla festa del Duca per salvare i nobili, Locke cerca di convincere i presenti a scappare, quindi va a cercare il Re Grigio per eliminarlo. In un combattimento all'ultimo sangue nel covo del Re Grigio, Locke riesce a sconfiggerlo. Il romanzo si conclude con Locke e Jean a bordo di una nave, diretti verso una nuova vita.\nAdattamenti cinematografici.\nLa Warner Bros. ha acquistato i diritti del film subito dopo la pubblicazione del libro. I fratelli Kevin e Dan Hageman sono stati ingaggiati per scrivere la sceneggiatura."}
{"id": "2108264", "revid": "7", "url": "https://it.wikipedia.org/wiki?curid=2108264", "title": "Maggiorate", "text": ""}
{"id": "2108266", "revid": "247222", "url": "https://it.wikipedia.org/wiki?curid=2108266", "title": "Maggie Mae", "text": "Biografia.\nIl nome d'arte era ispirato all'omonima canzone popolare di Liverpool. \nA soli quattordici anni incide il suo primo 45 giri dal titolo \"Ich hab' Spa\u00df am Leben,\" ma il grande successo giunge qualche mese dopo col brano \"My Boy Lollipop,\" cover dell'omonimo brano portato al successo, dieci anni prima, dalla cantante-attrice Millie Small. Il disco ottiene un discreto successo anche in altri paesi vendendo numerose copie in Francia, in Italia e in Spagna. Il brano rester\u00e0 primo nelle hit-parade tedesche per settimane regalando all'artista una grande fama.\nDurante tutti gli anni settanta e per buona parte degli anni ottanta partecipa a numerose trasmissioni televisive tedesche raccogliendo buoni consensi. Nel 1975 partecipa alla selezione nazionale per l'Eurovision Song Contest, arrivando settima; nello stesso anno incide un altro brano singolo che scala le hit tedesche dell'epoca: \"Applaus f\u00fcr ein total verr\u00fccktes Haus\".\nVisto l'enorme successo in patria, viene tentato il lancio internazionale della cantante che andr\u00e0 a buon segno negli Stati Uniti, ove incider\u00e0 alcuni brani di successo. Meno fortunato il suo lancio in Italia. Sulla scia del successo di \"My Boy Lollipop\", nel 1976 le viene data l'opportunit\u00e0 di partecipare al Festival di Sanremo, manifestazione presentata quell'anno da Giancarlo Guardabassi. Maggie Mae partecipa all'edizione con il brano \"Sing My Song\" che, nonostante il titolo, \u00e8 cantato quasi interamente in italiano. Il complicato regolamento di quell'edizione prevede cantanti organizzati in squadre con tanto di eliminazioni progressive e ripescaggi. La presenza di nomi abbastanza noti offusca, quasi del tutto, la sua partecipazione. Il brano, non particolarmente esaltante, non valorizza il talento e la simpatia dell'artista, e non viene ammesso alla serata finale. Su trenta canzoni in gara \u00e8 una delle sei donne soliste di quella edizione: insieme a lei sono in gara Gloriana, Rosanna Fratello, Vanna Leali, Romina Power ed Orietta Berti, fra le quali solo quest'ultima raggiunge la finale. Nel 1976 la RAI trasmette, per televisione, solo tale serata, e pertanto, dell'esibizione di Maggie Mae non resta, ad oggi, alcuna traccia filmata. Restano solo fonti scritte costituite da rotocalchi e settimanali dell'epoca che la ritraggono fra i cantanti in gara. In Italia non ottiene, pertanto, il successo meritato. Abbandona quindi l'impresa per lanciarsi in altri paesi e proseguire la sua carriera in patria. In Germania e negli USA partecipa a diverse situation commedy ed inanella diversi successi musicali.\nMaggie Mae \u00e8 morta negli USA il 30 agosto 2021, per complicazioni da Covid-19. "}
{"id": "2108269", "revid": "220835", "url": "https://it.wikipedia.org/wiki?curid=2108269", "title": "Dadaumpa", "text": ""}
{"id": "2108274", "revid": "220835", "url": "https://it.wikipedia.org/wiki?curid=2108274", "title": "Da-Da-Umpa", "text": ""}
{"id": "2108275", "revid": "287204", "url": "https://it.wikipedia.org/wiki?curid=2108275", "title": "Rehab (singolo)", "text": ""}
{"id": "2108276", "revid": "228587", "url": "https://it.wikipedia.org/wiki?curid=2108276", "title": "Rehab", "text": "Rehab (abbreviazione di \"Rehabilitation\", riabilitazione in lingua inglese) pu\u00f2 riferirsi a:"}
{"id": "2108277", "revid": "281294", "url": "https://it.wikipedia.org/wiki?curid=2108277", "title": "Reynaldo Rueda", "text": ""}
{"id": "2108280", "revid": "599013", "url": "https://it.wikipedia.org/wiki?curid=2108280", "title": "Luigi Reverberi", "text": "Biografia.\nMilit\u00f2 per pi\u00f9 di trent'anni nelle file del Regio Esercito, combattendo in entrambe le guerre mondiali. Durante la prima guerra mondiale combatt\u00e9 a Ponte Alto, alle Tofane, alla Bainsizza, sul Monte San Gabriele, a Monte Solarolo e a Fiera di Primiero. Nella seconda guerra mondiale combatt\u00e9 in Albania e in Russia, dove si distinse nella battaglia di Nikolaevka. Comp\u00ec quasi tutta la sua carriera militare negli Alpini. Quando era maggiore, i suoi soldati del battaglione Vestone lo soprannominarono affettuosamente \"Gasosa\".\nQuesto soprannome venne usato dopo, con una punta di malevola ironia, anche negli ambienti del Ministero della Guerra a Roma. Era noto anche come \"Generale dieci lire\" perch\u00e9, dopo aver passato in rassegna le sue truppe alpine, che peraltro giudicava sempre encomiabili, al momento di andare via, faceva dare dal suo aiutante di campo al capoposto della guardia schierata, per salutarlo, un biglietto da dieci lire, affinch\u00e9 tutti bevessero alla sua salute. Questi atteggiamenti affabili addolcivano la disciplina militare e suscitavano nei suoi sottoposti una grande fedelt\u00e0 e dedizione al servizio. Frequent\u00f2 l'Accademia militare di Modena. Inizi\u00f2 con il grado di sottotenente, sino a giungere al grado di generale di corpo d'armata. Nel 1913 era sottotenente durante la campagna di Libia.\nDurante la prima guerra mondiale combatt\u00e9 con il 7\u00ba Reggimento alpini e per il suo valore gli vennero assegnate tre medaglie d'argento, una croce al merito di guerra e l'Ordine militare di Savoia. Dopo la guerra milit\u00f2 nella 2\u00aa divisione Alpini e nel 1926 divenne tenente colonnello. Nel 1935 ebbe la promozione a colonnello e comand\u00f2 il 67\u00ba reggimento di fanteria. Nel 1939 fu Capo di Stato Maggiore del Corpo d'Armata autotrasportate. Nel luglio 1939 fu promosso generale di brigata. Nel 1941 gli venne assegnato il comando del XXVI corpo d'armata in Albania.\nNel 1942, al comando della divisione alpina \"Tridentina\", and\u00f2 sul fronte russo, dove combatt\u00e9 nella battaglia di Nikolaevka, riuscendo a salvare e riportare in patria parte dei suoi alpini. Per questo gli venne conferita una medaglia d'oro al valore militare. Dopo il suo rientro in Italia, mentre si trovava a Bressanone, venne arrestato dai tedeschi l'8 settembre e internato in un campo di prigionia a Posen. Dichiarando che voleva aderire alla RSI, ottenne di essere liberato e inviato per addestramento in Francia a Vittel, dove per\u00f2 non tard\u00f2 a prendere contatti con la Resistenza francese. Quando i tedeschi se ne accorsero, lo mandarono in un campo di punizione a Wietzendorf e poi di nuovo a Posen, dove venne catturato anche dai russi e tenuto prigioniero.\nNel mese di settembre 1945 rientr\u00f2 infine in Italia e nel 1947 fu promosso Generale di corpo d'armata. Nel 1946, iniziata l'epurazione dei militari che avevano combattuto nella \"guerra fascista\", venne denunciato per collaborazionismo dal senatore Edoardo D'Onofrio del PCI e estromesso dal servizio attivo. Dopo la guerra fu, per anni, consigliere delegato di una ditta di saponi e cosmetici. Nel tempo libero, anche se amareggiato per aver dovuto lasciare precocemente l'esercito, si occup\u00f2 di ricostituire l'Associazione Nazionale Alpini. Fu autore di diverse memorie sulla campagna italiana di Russia. Dopo aver affrontato tante battaglie, il 22 giugno 1954 fu stroncato da un infarto che ne provoc\u00f2 la caduta dalle scale della sua abitazione di via De Amicis a Milano.\n\u00c8 sepolto nella tomba di famiglia presso il cimitero di Montecchio Emilia."}
{"id": "2108281", "revid": "2215189", "url": "https://it.wikipedia.org/wiki?curid=2108281", "title": "Accademia di belle arti dell'Aquila", "text": "L'accademia di belle arti dell'Aquila (in sigla abaq) \u00e8 un istituto universitario pubblico italiano del comparto di alta formazione artistica, musicale e coreutica con sede nella citt\u00e0 dell'Aquila.\nStoria.\nL'accademia di belle arti dell'Aquila, fondata nel 1969, inizi\u00f2 l'attivit\u00e0 nell'anno accademico 1969-70; fino al 1989 l'istituto ebbe la propria sede nel centro storico cittadino, nel palazzo Carli Benedetti, mentre da quell'anno occupa un edificio appositamente progettato da Paolo Portoghesi e costruito nel quartiere moderno di Pettino tra il 1978 ed il 1982. A seguito del terremoto dell'Aquila del 2009 l'accademia interruppe le proprie attivit\u00e0 per pochi giorni, rientrando nella propria sede dichiarata completamente agibile.\nStruttura.\nL'accademia di belle arti dell'Aquila \u00e8 articolata in corsi di studio e rilascia diplomi accademici di 1\u00ba e di 2\u00ba livello e a ciclo unico attraverso percorsi formativi professionalizzanti.\nDirettori.\nSecondo lo Statuto dell'accademia, il direttore \u00e8 responsabile dell'andamento didattico, scientifico ed artistico dell'Istituzione ed \u00e8 eletto dai docenti con mandato triennale rinnovabile una volta, salvo diversa disposizione del ministero. Di seguito l'elenco dei direttori dell'accademia:\nPresidenti.\nSecondo lo Statuto dell'accademia, il presidente convoca e presiede il consiglio di amministrazione ed \u00e8 nominato dal ministro dell'universit\u00e0 e della ricerca per un mandato di tre anni rinnovabile una volta. Di seguito l'elenco dei presidenti dell'accademia:"}
{"id": "2108298", "revid": "767487", "url": "https://it.wikipedia.org/wiki?curid=2108298", "title": "Sito edilizio", "text": "Un sito edilizio \u00e8 un luogo urbano o edificabile dove si costruisce o si ristruttura un edificio.\nL'identificazione del sito edilizio ha assunto maggiore importanza con lo sviluppo del concetto di sostenibilit\u00e0, che mira alla tutela ed allo sviluppo delle potenzialit\u00e0 del luogo sia esso Ambiente costruito o naturale.\nTale metodologia conduce a considerare oggi pi\u00f9 che in passato aspetti naturali, ecologici, energetici, storici, e paesaggistici nella edificazione. Dai vari protocolli sono emersi i fattori essenziali che devono essere seguiti nel caso di interventi edilizi:"}
{"id": "2108310", "revid": "220256", "url": "https://it.wikipedia.org/wiki?curid=2108310", "title": "Pissing", "text": ""}
{"id": "2108315", "revid": "344503", "url": "https://it.wikipedia.org/wiki?curid=2108315", "title": "National Board of Review Awards 2008", "text": "L'80\u00aa edizione dei National Board of Review Awards si \u00e8 svolta il 14 gennaio 2009.\nI vincitori sono stati annunciati il 4 dicembre 2008."}
{"id": "2108316", "revid": "466539", "url": "https://it.wikipedia.org/wiki?curid=2108316", "title": "Kappa Alpha Theta", "text": "La Kappa Alpha Theta (o \u039a\u0391\u0398) \u00e8 una confraternita internazionale studentesca femminile, fondata il 27 gennaio 1870 nell'istituto universitario Indiana Asbury, oggi DePauw University, a Greencastle, nello Stato dell'Indiana.\nFu la prima confraternita femminile a darsi un acronimo in lettere greche e, oggi, conta circa 210.000 affiliate afferenti alle 125 sezioni sparse in tutte le sedi universitarie del Nordamerica (Stati Uniti e Canada).\nLo scopo per cui nacque, e che ne costituisce tuttora la ragione fondante, \u00e8 quello di assicurare - attraverso la mutua assistenza - il miglior livello di istruzione possibile, l'amicizia e la crescita morale delle affiliate.\nStoria dell'associazione.\nLa confraternita vide la luce nel 1870 nell'istituto universitario Indiana Asbury (fondato nel 1837) al fine di garantire alle studentesse un punto di riferimento in un istituto all'epoca prevalentemente maschile e che da solo tre anni aveva aperto le porte anche alle donne, emancipatesi dopo la guerra di Secessione.\nNonostante l'apertura, le studentesse rimasero escluse dalle confraternite, tipicamente maschili: una di coloro che in seguito fondarono la Kappa Alpha Theta, Bettie Locke (Elizabeth McReynolds Locke Hamilton), durante il secondo anno di studi, fu invitata da uno dei suoi compagni d'universit\u00e0 a vestire lo stemma della loro confraternita; quando tuttavia la Locke, pur figlia di un professore, apprese che in ogni caso non sarebbe stata ammessa nel club, decise di non indossarne neppure il simbolo.\nFu cos\u00ec che Bettie Locke ebbe l'idea di dar vita a una struttura che fornisse appoggio e stimolo alle altre donne che volessero frequentare scuole miste e accedere ai pi\u00f9 alti gradi degli studi; nel far ci\u00f2 prese spunto dall'esperienza di altre due confraternite, la Phi Gamma Delta cui apparteneva suo fratello, e la Beta Theta Pi, cui invece era affiliato suo padre.\nInizialmente intenzionata a fondare nel suo campus una sezione di una confraternita femminile con acronimo greco gi\u00e0 esistente, Betty Locke si rese conto che non ne esistevano, cos\u00ec prese l'iniziativa di fondarne una \"ex novo\": coinvolse tre compagne d'universit\u00e0, Alice Allen (Alice Olive Allen Brant), Bettie Tipton (Elizabeth Tipton Lindsey) e Jennie Fitch (Hannah Virginia Fitch Shaw), le quali si adoperarono per creare un blasone, uno statuto e per pubblicizzare l'iniziativa; il 14 gennaio 1870, durante la funzione religiosa nella cappella metodista dell'universit\u00e0, le quattro studentesse indossarono per la prima volta lo stemma dell'istituenda confraternita e, il 27 successivo, ne formalizzarono la nascita con la prima riunione ufficiale.\nSecondo gli scopi statutari, \u00able sorelle dell'associazione avanno l'ambizione intellettuale di raggiungere i pi\u00f9 alti gradi degli studi, l'aspirazione sociale di adoperarsi ovunque per il bene, l'impegno morale di perseguire l'amore reciproco\u00bb e, anche una volta terminati gli studi, \u00abieri, oggi e domani, Kappa Alpha Theta ha lo scopo di sostenere ogni affiliata attraverso il suo percorso prima di studentessa e poi di persona adulta, al fine di darle l'opportunit\u00e0 di crescere moralmente, intellettualmente e socialmente man mano che deve far fronte ai sempre pi\u00f9 gravosi impegni che la vita le mette di fronte\u00bb.\nL'associazione fu la prima confraternita femminile a veder nascere una propria sezione all'interno di un'universit\u00e0 canadese. Oltre alla primogenitura nella scelta di un acronimo greco e nell'istituzione di una sezione femminile oltreconfine, le affiliate della confraternita sono state storicamente antesignane dell'emancipazione nel mondo accademico femminile e, successivamente, anche in quello politico: la prima donna a essere ammessa in una confraternita maschile provenne proprio dalla Kappa Alpha Theta; dalla confraternita proviene Nancy Kasselmbaum, senatore del Kansas, prima donna negli Stati Uniti a essere eletta senza avere \"ereditato\" il seggio dal marito o essere subentrata prima della scadenza del mandato del senatore uscente; la confraternita, infine, fu la prima associazione femminile con acronimo greco ad avere una sezione in almeno quattro universit\u00e0 della prestigiosa \"Ivy League\" (Cornell, Harvard, Princeton e Yale), nonch\u00e9 nelle altrettanto rinomate Vanderbilt e Stanford.\nLe affiliate alla confraternita si chiamano \"sorelle Theta\".\nAttivit\u00e0.\nOltre alle attivit\u00e0 di mutua assistenza tra le affiliate, che si esercita sia nell'ambito universitario che dopo la laurea, l'associazione \u00e8 impegnata nel sociale: nel 1960 diede infatti vita alla Kappa Alpha Theta Foundation, la sua sezione filantropico - solidaristica, che annualmente si adopera per promuovere borse di studio per studenti delle scuole primarie e secondarie; oltre ai programmi d'istruzione, la fondazione gestisce dal 1989 un programma legale, CASA - Court Appointed Special Advocates (= \"Tutori speciali riconosciuti dalla Corte\" ), gruppo di volontarie di formazione giuridica che danno voce in tribunale ai bambini vittime di abusi o di abbandono; in altre occasioni le volontarie di formazione medica si sono adoperate nell'assistenza sanitaria ai bambini e, infine, il \"Fondo d'amicizia\" esiste per sostenere le affiliate che versino in condizioni economiche disagiate.\nLa confraternita gestisce anche una pubblicazione periodica, \"The Kappa Alpha Theta Magazine\", nato come mensile nel 1885 con il nome di \"The Journal to The Kappa Alpha Theta Magazine\" e attualmente trimestrale.\nTheta famose.\nDiverse affiliate del Kappa Alpha Theta sono divenute persone di successo in vari campi, e hanno acquisito notoriet\u00e0. Quelle che seguono sono alcune tra le pi\u00f9 note a livello internazionale."}
{"id": "2108320", "revid": "3343", "url": "https://it.wikipedia.org/wiki?curid=2108320", "title": "PECL", "text": ""}
{"id": "2108326", "revid": "125150446", "url": "https://it.wikipedia.org/wiki?curid=2108326", "title": "Carlo Dionisotti", "text": "Professore di Letteratura italiana a Londra, dove svolse la maggior parte della sua carriera universitaria, fu tra i maggiori storici della letteratura italiana e in particolare uno dei massimi studiosi italiani di Pietro Bembo.\nBiografia.\nNipote omonimo del giurista e storico Carlo Dionisotti Casalone, Carlo Dionisotti nacque a Torino nel 1908, ma rimase legato per motivi familiari al paese di Romagnano Sesia. Dopo gli studi al Liceo Sociale di Torino, si laure\u00f2 in Lettere all'Universit\u00e0 degli Studi di Torino sotto la guida di Vittorio Cian con una tesi sulle \"Rime\" di Pietro Bembo (1929). A Torino ebbe contatti con i circoli antifascisti di \"Giustizia e Libert\u00e0\" e fu amico di Aldo Garosci e di Giorgio Agosti. Durante gli studi universitari, si leg\u00f2 d'amicizia con la futura scrittrice Lalla Romano. A Torino Dionisotti allest\u00ec gli indici del \"Giornale storico della letteratura italiana\". Tra il 1942 e il 1945 lavor\u00f2 con Natalia Ginzburg alla sede romana dell'Einaudi; entr\u00f2 nel comitato direttivo della casa editrice con Carlo Muscetta e Carlo Salinari, ma lasci\u00f2 l'incarico per l'orientamento marcatamente marxista dei colleghi.\nNel 1947 lasci\u00f2 l'Italia per diventare lettore di italiano all'universit\u00e0 di Oxford. Nel 1949 and\u00f2 a insegnare Letteratura italiana al Bedford College di Londra.\nScrisse su diverse riviste, ma il suo profilo di studioso resta particolarmente legato a due, il gi\u00e0 menzionato \"Giornale storico della letteratura italiana\", del quale fu redattore su sollecitazione dei suoi maestri, Cian, Ferdinando Neri e Santorre Debenedetti, e \"Italia medioevale e umanistica\", di cui \u00e8 stato fondatore e condirettore con Billanovich, Campana e Sambin; ci\u00f2 non toglie che la sua attivit\u00e0 di studioso annoveri contributi anche su altre riviste, tra le quali andranno ricordate gli \"Studi di filologia italiana\" e \"Lettere italiane\", solo per fare qualche nome.\nFu conoscitore profondo della letteratura italiana del Quattrocento e del Cinquecento. Su questo argomento sono di assoluta importanza gli studi raccolti in \"Geografia e storia della letteratura italiana\", che costituisce una vera e propria svolta negli studi di storia della letteratura italiana, paragonabile solo (in ambito accademico) alla contemporanea attivit\u00e0, di diversa forma ma di pari levatura, di Gianfranco Contini, e i saggi su Machiavelli. Nel 1973 con Maria Adriana Prolo, Fernanda Renolfi e Giuseppe Tinelli fond\u00f2 il Museo storico etnografico della Bassa Valsesia, che oggi dedica a lui una sezione. \nDionisotti mor\u00ec nel 1998 a Londra: riposa a Romagnano Sesia.\nNel 1942 aveva sposato Marisa Pinna Pintor, figlia del ginecologo Arturo Pinna Pintor e sorella del cardiologo Plinio Pinna Pintor. L'attrice Paola Dionisotti e la latinista Anna Carlotta Dionisotti sono sue figlie\nAttivit\u00e0 di ricerca.\nIn ambito specificamente filologico spiccano soprattutto le edizioni di opere di Pietro Bembo e una ininterrotta serie di scritti su di lui (ora in gran parte raccolti), che diede un contributo essenziale alla storia degli studi bembiani. Di rilievo \u00e8 il novero dei suoi studi sul Rinascimento; In tal senso \u00e8 prezioso il volume \"Gli umanisti e il volgare fra Quattro e Cinquecento\" (1968), che fa perno su personaggi maggiori (Aldo Manuzio, Lorenzo Valla, Poliziano) e minori (Filippo Beroaldo, Francesco Colonna, Giorgio Valla, Battista Pio) per illustrare la complessa materia degli studi latini e volgare nei cenacoli umanistici italiani a cavallo dei due secoli. Sull'attivit\u00e0 di Aldo Manuzio pubblic\u00f2 pi\u00f9 avanti altri importanti studi, mentre nel frattempo offriva proposte molto innovative sulla figura di Niccol\u00f2 Machiavelli. Pi\u00f9 tardi concentr\u00f2 i suoi studi, prima essenzialmente, anche se non esclusivamente, quattro-cinquecenteschi, su figure del nostro Ottocento (Foscolo, Leopardi, Manzoni, Giordani) e raccolse poi buona parte dei frutti delle sue ricerche nella raccolta \"Appunti sui moderni\" (1988) a cui nel 1989 fu assegnato il Premio Viareggio per la saggistica.\nL'opera fondamentale di Dionisotti \u00e8 considerata \"Geografia e storia della letteratura italiana\" (1967). Questa raccolta di saggi fu di decisiva importanza per gli studi letterari, modificando la prospettiva \"unitaria\" di Francesco De Sanctis secondo cui la storia della letteratura italiana avrebbe seguito una linea che port\u00f2 progressivamente all'unit\u00e0 nazionale. Dionisotti mostr\u00f2 invece la molteplicit\u00e0 delle linee di sviluppo delle tradizioni locali e regionali tra resistenze e progressi.\nDi notevole interesse sono anche i suoi \"Ricordi della scuola italiana\" (1998), silloge che raccoglie pregevoli contributi precedenti su Arnaldo Momigliano, Fortunato Pintor, Santorre Debenedetti, sulla scuola letteraria dell'Universit\u00e0 di Padova, su quella dell'Universit\u00e0 di Torino, ed altri.\nIl rapporto strettissimo in Dionisotti tra impegno civile studi storici \u00e8 attestato, oltre che dalla sua militanza in \"Giustizia e Libert\u00e0\" e nei suoi rapporti con personaggi celebri del movimento (quali per esempio Leone Ginzburg, Franco Venturi, Norberto Bobbio) in saggi del respiro di \"Chierici e Laici\" (gi\u00e0 in \"Geografia e storia della letteratura italiana\", poi pubblicato indipendentemente nel 1995 con un contributo di Delio Cantimori), in scritti biografici e in numerosi scritti degli anni del fascismo e della ricostruzione, la maggior parte dei quali sono stati raccolti e pubblicati postumi."}
{"id": "2108328", "revid": "767487", "url": "https://it.wikipedia.org/wiki?curid=2108328", "title": "Eric Coates", "text": "Biografia.\nNato nel Nottinghamshire, figlio di un medico, studi\u00f2 musica alla Royal Academy of Music di Londra dal 1906, dove fu allievo di Frederick Corder per la composizione e dove prese lezioni di viola da Lionel Tertis. Dal 1910 inizi\u00f2 la sua carriera di strumentista con la Queen's Hall Orchestra sotto la direzione del direttore d'orchestra Henry Wood, divenendo prima viola nel 1912.\nIl suo primo successo venne con l'ouverture \"The Merrymakers\" (1922), ma molta pi\u00f9 fama gli dette la \"London Suite\" (1933). L'ultimo movimento di questo pezzo, \"Knightsbridge\", venne usato dalla BBC come sigla iniziale del programma \"In Town Tonight\". Il suo modello fu il compositore Edward Elgar.\nL'autobiografia di Coates, \"Suite in Four Movements\", venne pubblicata nel 1953. Mor\u00ec a Chichester a causa di un ictus e la sua salma venne cremata. Suo figlio, Austin Coates (1922-1997), fu uno scrittore che visse per lunghi anni in Asia.\nEric Coates non era parente di Albert Coates, il compositore e direttore d'orchestra suo contemporaneo.\nOpere.\nLa musica di Coates, con le sue lineari melodie, si bas\u00f2 particolarmente sui temi musicali. Oltre che \"Knightsbridge\", la BBC utilizz\u00f2 anche \"Calling All Workers\" (1940) come tema per il programma radiofonico \"Music While You Work\" e \"By the Sleepy Lagoon\" (1930), usato ancora oggi come sigla iniziale del programma radiofonico \"Desert Island Discs\". L'\"Halcyon Days\" di Coates, primo movimento della suite \"The Three Elizabeths\", venne usato come tema della popolare serie televisiva della BBC TV \"La saga dei Forsyte\", anche se non figurava nei titoli di coda del programma. Questo pezzo era stato scritto agli inizi degli anni quaranta. Venne poi utilizzato anche nella cerimonia di incoronazione della regina Elisabetta II. Recentemente \u00e8 stato ripreso e registrato in numerosi CD.\nCompose inoltre numerosi altri pezzi utilizzati in programmi radiofonici e televisivi oltre che un discreto numero di colonne sonore.\nNonostante il fatto che prediligeva la scrittura di musica per orchestra, scrisse anche trenta canzoni.\nCoates realizz\u00f2 anche una serie di incisione delle sue musiche su dischi a 78 giri, inizialmente per la Columbia Records e successivamente per la Decca. Realizz\u00f2 incisioni della \"London Suite\" e \"London Again Suite\" per la \"Columbia\". Alcune delle sue incisioni sono state poi proposte anche su LP e CD. Dalle registrazioni in nostro possesso si desume che egli fu un abile direttore d'orchestra, le cui registrazioni hanno beneficiato dei nuovi sistemi di registrazione e dell'alta fedelt\u00e0."}
{"id": "2108329", "revid": "1543377", "url": "https://it.wikipedia.org/wiki?curid=2108329", "title": "Ernest Hilgard", "text": "Divenne famoso negli anni 1950 per le sue ricerche sull'ipnosi. \u00c8 noto, in particolare, per il suo lavoro tendente ad individuare un cosiddetto \"osservatore nascosto\" durante lo svolgimento dell'ipnosi. Con ci\u00f2, presumibilmente, tentava di sostenere la sua teoria della dissociazione, secondo la quale una persona sotto ipnosi pu\u00f2 ancora comprendere la propria sofferenza. Va notato che il fenomeno dell'\"osservatore nascosto\" non era solo controverso, ma anche facilmente distorto da suggerimenti, il che fa ipotizzare che non fosse nulla pi\u00f9 che un riflesso illusorio delle istruzioni impartite ai partecipanti al \"test.\"\nIn Italia \u00e8 conosciuto soprattutto per la diffusione del suo manuale istituzionale, \"Psicologia. Corso introduttivo,\" su cui molti studenti di psicologia hanno costruito le basi del proprio apprendimento e sviluppo professionale.\nFormazione e carriera.\nNativo dell'Illinois, consegu\u00ec il \"Bachelor's degree\" presso la Universit\u00e0 dell'Illinois (Urbana-Champaign), e poi perfezion\u00f2 i suoi studi all'Universit\u00e0 Yale, dove conobbe la donna che avrebbe successivamente sposato, Josephine Rohrs, anch'ella valente psicologa e ricercatrice. Dopo il matrimonio, si trasfer\u00ec in California, dove inizi\u00f2 la sua opera presso l'Universit\u00e0 di Stanford."}
{"id": "2108331", "revid": "767487", "url": "https://it.wikipedia.org/wiki?curid=2108331", "title": "Monaca santa", "text": "Monaca santa \u00e8 un film del 1948 diretto da Guido Brignone.\nProduzione.\nIl film rientra nel filone dei melodrammi sentimentali, comunemente detto \"strappalacrime\" ed in seguito indicato dalla critica con il termine \"neorealismo d'appendice\", allora molto in voga tra il pubblico italiano.\nVede come protagonista Eva Nova, una delle cantanti italiane pi\u00f9 popolari degli anni quaranta."}
{"id": "2108337", "revid": "767487", "url": "https://it.wikipedia.org/wiki?curid=2108337", "title": "Taillefer", "text": "Il Taillefer (2.857 ) \u00e8 una montagna delle Alpi del Delfinato (sottosezione Massiccio del Taillefer). Si trova nel dipartimento dell'Is\u00e8re.\nLa montagna \u00e8 molto accidentata escludendo la vetta relativamente piatta.\nSulla vetta si trova una statua di sant'Eligio di Noyon, patrono dei fabbri."}
{"id": "2108345", "revid": "599013", "url": "https://it.wikipedia.org/wiki?curid=2108345", "title": "Loach", "text": ""}
{"id": "2108352", "revid": "112305019", "url": "https://it.wikipedia.org/wiki?curid=2108352", "title": "Girolamo Lombardo", "text": "Biografia.\nNato a Ferrara nel 1506, Girolamo era figlio dell'architetto e scultore Antonio Lombardo, perci\u00f2 abiatico di Pietro Lombardo originario di Carona, ed inoltre era fratello di Ludovico e di Aurelio, anch'essi scultori.\nGirolamo si form\u00f2 nella bottega paterna a Ferrara per poi trasferirisi successivamente a Venezia per continuare la formazione con Jacopo Sansovino, con il quale, tra il 1532 e il 1540, collabor\u00f2 nella \"Libreria Marciana\" e nella \"Loggetta\" del campanile di San Marco a Venezia.\nLa sua presenza \u00e8 documentata a Loreto a partire dal 1543, dove gi\u00e0 da alcuni anni era attivo il fratello Aurelio e dove venne raggiunto verso il 1550 anche dal terzo fratello, Ludovico.\nVerso il 1552 Girolamo si trasfer\u00ec con i fratelli a Recanati ed aprirono una fonderia, dando vita ad un importante polo fondiario dell'Italia centrale, passando la matura tecnica veneta a tutti gli operatori della feconda bottega. La scuola scultorea recanatese prosegu\u00ec nelle generazioni successive con Tiburzio Vergelli di Camerino, Antonio Calcagni (padre di Michelangelo Calcagni, scultore), Sebastiano Sebastiani, Tarquinio e Pier Paolo Jacometti, Gianbattista Vitali.\nI figli Antonio, Pietro e Paolo saranno anche loro validi scultori e fonditori in bronzo."}
{"id": "2108355", "revid": "339392", "url": "https://it.wikipedia.org/wiki?curid=2108355", "title": "Frugivorismo", "text": ""}
{"id": "2108357", "revid": "216538", "url": "https://it.wikipedia.org/wiki?curid=2108357", "title": "Elicottero d'assalto", "text": ""}
{"id": "2108362", "revid": "95178", "url": "https://it.wikipedia.org/wiki?curid=2108362", "title": "Palazzo Gravina", "text": ""}
{"id": "2108363", "revid": "633110", "url": "https://it.wikipedia.org/wiki?curid=2108363", "title": "Browning M1919", "text": "La M1919 Browning \u00e8 una mitragliatrice media americana calibro. 30 (7,62 mm) ampiamente utilizzata nel XX secolo, in particolare durante la Seconda guerra mondiale, la Guerra di Corea e la Guerra del Vietnam. La M1919 ha prestato servizio come arma da fanteria, coassiale, da postazione, da aviazione e antiaerea nelle forze armate di svariate nazioni. Molte M1919 furono in seguito convertite nel nuovo munizionamento 7,62 \u00d7 51 mm NATO e sono ancora oggi visibili in servizio.\nLa M1919 fu l'adattamento per il raffreddamento ad aria dell'allora mitragliatrice standard (raffreddata ad acqua) delle forze americane, la M1917 progettata da John Browning. Lo sviluppo di mitragliatrici a uso generalizzato negli anni Cinquanta, in particolare della M60, releg\u00f2 la M1919 in ruoli secondari. Gli Stati Uniti convertirono molte armi in 7,62 mm NATO con la designazione Mk 21 Mod 0 e questi esemplari furono usati in gran numero sulle navi di pattuglia in Vietnam, tra gli anni Sessanta e Settanta. Anche altre nazioni della NATO convertirono gli esemplari disponibili per la nuova munizione e in alcuni eserciti l'arma \u00e8 rimasta in servizio fino alla fine degli anni Novanta.\nUn analogo processo di conversione port\u00f2 alla nascita della ben pi\u00f9 massiccia e potente M2, un'arma che usava lo stesso principio di funzionamento ma scalata verso l'alto per utilizzare la nuova munizione .50 BMG (12,7 mm). La M1919 \u00e8 riconoscibile per le sue dimensioni pi\u00f9 contenute e la presenza di un manicotto traforato attorno alla canna.\nFunzionamento.\nCaricamento.\nLa M1919 \u00e8 progettata per sparare la munizione .30 M1906 (meglio nota come .30-06 Springfield) e la sua derivata .30 M2 tramite un nastro in tessuto che si inserisce nell'arma dal lato sinistro. Solo in un secondo tempo furono adottati il nastro metallico disintegrante M1 e la nuova munizione 7,62 mm NATO.\nIl caricamento avviene inserendo il nastro nell'arma dal lato sinistro finch\u00e9 un dispositivo all'interno del castello non blocca il nastro in posizione. A questo punto, con il palmo della mano rivolto rigorosamente verso l'alto, si tira e rilascia la manetta di armamento. Questo fa avanzare il primo colpo nel nastro in posizione al centro del castello cos\u00ec che il braccio estrattore possa agganciare la munizione. Tirando nuovamente la manetta di armamento il primo colpo viene agganciato dal braccio estrattore e fatto scorrere verticalmente lungo delle guide (sagomate in modo da accogliere precisamente il collarino della munizione) prima di essere inserito nella camera di scoppio sottostante, mentre il secondo colpo ancora sul nastro scorre nella posizione del precedente pronto per essere estratto dal nastro dal braccio. Al rilascio della manetta, l'otturatore si muove in avanti sotto l'azione della molla di recupero: il colpo estratto in precedenza viene accompagnato nella camera di scoppio mentre il braccio estrattore, mosso da guide sagomate sulle facce laterali del castello, torna verso l'alto e aggancia il fondello della prossima munizione dal nastro, pronto a ripetere il ciclo a ogni sparo. Il ciclo prosegue finch\u00e9 il grilletto viene tenuto premuto.\nA questo punto si deve considerare il progetto originale dell'arma (M1917), ovvero una mitragliatrice raffreddata ad acqua. Quando si decise di alleggerire l'arma rimuovendo il manicotto con il liquido, il funzionamento a otturatore chiuso cominci\u00e0 a causare l'insorgenza di situazioni potenzialmente pericolose. Nel caso l'arma sia infatti particolarmente calda a seguito di sessioni di fuoco prolungato, la munizione pronta al fuoco finisce per trovarsi in una camera di scoppio estremamente calda (anche al punto da emettere la caratteristica luce rossa del ferro incandescente) e questo calore pu\u00f2 provocare l'ignizione della polvere con conseguente sparo accidentale dell'arma. A questo punto ogni colpo contribuirebbe ad aumentare sempre di pi\u00f9 la temperatura della camera di scoppio e, data l'alimentazione automatica dell'arma, tutti i colpi presenti nel nastro verrebbero sparati in rapida sequenza senza che l'operatore possa in alcun modo interrompere tale ciclo fino all'esaurimento dello munizioni. Questo spiega perch\u00e9 i soldati sono addestrati ad azionare la manetta d'armamento con il palmo verso l'alto: in questo modo, in caso di sparo accidentale, il pollice andrebbe a trovarsi fuori dal percorso della manetta che al contrario potrebbe rompere il dito dell'operatore.\nPer prevenire il surriscaldamento dell'arma i soldati erano addestrati a sparare in brevi raffiche, solitamente tra i tre i cinque colpi. La regola delle raffiche brevi era valida per qualunque mitragliatrice dell'epoca, ma era anche vero che molte di esse possedevano canne a cambio rapido (MG 42 in primis) e un azionamento a otturatore aperto, che preveniva il problema del \"cook-off\" non inserendo un colpo in una camera di scoppio potenzialmente rovente.\nFuoco.\nQuando l'arma \u00e8 pronta al fuoco, il colpo si trova nella camera di scoppio con otturatore e canna saldamente vincolati uno all'altro tramite il blocco di chiusura posto sul retro dell'estensione della canna. Quando il grilletto viene premuto verso l'alto dall'operatore, l'altra estremit\u00e0 spinge verso il basso il dente di aggancio del cane, permettendo al percussore (a molla) di muoversi in avanti colpendo l'innesco della munizione.\nMentre il sistema otturatore-canna-estensione canna si muove all'indietro sotto azione del rinculo, il blocco di chiusura viene forzato verso l'alto da una canna sagomata sulla parete del castello. L'estensione della canna in arretramento impatta sul blocco acceleratore, un pezzo metallico a forma di mezzaluna che ruota attorno a un perno appena al di sotto dell'otturatore. Le due punte dell'acceleratore si interfacciano con due recessi nella parte inferiore dell'otturatore, imprimendo al blocco un'ulteriore spinta (da qui il nome \"acceleratore\").\nL'estrattore-espulsore consiste di un braccio oscillante mosso da una camma sul lato sinistro del castello. All'arretramento dell'otturatore il braccio viene spinto verso il basso assieme al nuovo colpo da caricare, spingendo allo stesso tempo il bossolo vuoto fuori dall'arma verso il basso. Una molla sul coperchio superiore dell'arma spinge l'estrattore verso il basso (in modo che possa sempre agganciare il nuovo colpo dal nastro) permettendo per\u00f2 di rilasciare il nastro con la copertura sollevata (quindi senza tensione sull'estrattore).\nLa leva di alimentazione del nastro \u00e8 collegata al nottolino di alimentazione all'estremit\u00e0 anteriore e ha un perno sul retro che scorre su un tracciato sagomato sulla faccia superiore dell'otturatore. Un perno sullo sportello superiore dell'arma funge da punto di rotazione per la leva di alimentazione: il movimento all'indietro dell'otturatore spinge il perno posteriore della leva verso destra, costringendo l'altra estremit\u00e0 a muoversi in direzione opposta agganciando il nastro in un punto pi\u00f9 a sinistra del precedente. Il movimento in avanti dell'otturatore costringe invece la leva a compiere il movimento opposto, spostando la parte anteriore verso destra assieme al nastro (nel caso di un nastro frammentante M1, la maglia vuota viene espulsa dal lato destro dell'arma). Un \"ammortizzatore\" integrale al castello permette di assorbire parte dell'urto, rendendo l'operazione dell'arma pi\u00f9 fluida e controllabile.\nA eccezione della M1919A6, tutte le altre varianti dell'arma devono essere montate su treppiede (o al limite bipiede) per essere usate con effetti apprezzabili. Il movimento verticale dell'arma su affusto richiede la regolazione di una vite, mentre il movimento orizzontale \u00e8 libero. L'arma dispone di mire metalliche: un palo anteriore e un'apertura posteriore che scorre su una guida graduata da 200 a 1.800 m in incrementi di 200 m. Quando riposta, l'apertura \u00e8 sostituita da una tacca di mira da battaglia che permette di usare rapidamente l'arma in caso di emergenza.\nImpiego operativo.\nFanteria.\nCome arma di supporto, la M1919 richiedeva una squadra di almeno due uomini per il suo funzionamento. Tuttavia, all'atto pratico, quattro uomini erano coinvolti nelle operazioni: il tiratore (che sparava con l'arma e, in movimento trasportava il treppiede e le munizioni), l'assistente al tiro (che si occupava dell'alimentazione e trasportava gli strumenti e i pezzi di ricambio necessari) e altri due uomini addetti al trasporto munizioni. L'idea originale era fare s\u00ec che l'arma fosse pi\u00f9 facilmente trasportabile e questa presentava quindi una canna leggera e un bipiede quando introdotta nella variante M1919A1. Sfortunatamente, l'arma present\u00f2 problemi in entrambi i campi: il movimento era ostacolato dall'eccessivo peso, mentre la canna si riscaldava rapidamente in caso di fuoco prolungato. Questo port\u00f2 allo sviluppo della M1919A2, che presentava una canna pesante e un treppiede, due caratteristiche che permettevano di usare l'arma anche in raffiche prolungate.\nLa M1919A4 pesava 14\u00a0kg e veniva generalmente montata su un treppiede da fanteria, ma non mancavano affusti da veicolo. L'arma vide un uso esteso durante la Seconda guerra mondiale montata su jeep, trasporti truppe, carri armati e veicoli anfibi. La M1919A4 fu essenziale nell'aumentare il potenziale di fuoco dei soldati americani durante il conflitto.\nLa M1919A5 fu un'ulteriore sviluppo della A4 e presentava un punto di montaggio spostato verso la volata per permettere il montaggio dell'arma su veicoli corazzati e questa rimase l'armamento secondario di base per tutta la Seconda guerra mondiale. La variante M37 coassiale poteva essere alimentata sia da destra che da sinistra e presentava una manetta di armamento modificata che permetteva all'operatore di caricare l'arma dall'interno del veicolo. Una variante sperimentale con organi di mira appositamente sviluppati fu designata M37F.\nUn'altra versione, denominata M1919A6, nacque dal tentativo di trasformare l'arma in una vera mitragliatrice leggera dotandola di bipiede, calcio, maniglia di trasporto, canna leggera (1,8\u00a0kg contro 3,2\u00a0kg) e frangifiamma. La M1919A6 era di fatto pi\u00f9 pesante della A4 (senza il treppiede) ma il bipiede permetteva un pi\u00f9 rapido dispiegamento e eliminava di fatto il quarto membro della squadra. La variante A6 fu usata con sempre maggior frequenza nelle fasi terminali della Seconda guerra mondiale e soprattutto in Corea. Nonostante le modifiche fosse volte a rendere l'arma pi\u00f9 adatta al ruolo di mitragliatrice leggera, si trattava comunque di un ripiego e nonostante l'affidabilit\u00e0 la M1919A6 rimaneva comunque poco pratica per il nuovo ruolo. Di fatti, se nel caso della A4 si avevano due uomini che si accollavano uno la mitragliatrice (14\u00a0kg) e l'altro il treppiede (6,4\u00a0kg), nel caso della A6 un solo uomo doveva sobbarcarsi la sola arma che era per\u00f2 pi\u00f9 pesante (14,7\u00a0kg).\nAlla fine degli anni Cinquanta, una M1919 azionata da remoto tramite solenoide fu sviluppata per l'uso nel sottosistema d'armi XM1/E1 e fu designata M37C. La conversione in 7,62 mm NATO operata dalla Marina porter\u00e0 alla nascita della Mk 21 Mod 0 che fu usata anche in Vietnam.\nDagli anni Sessanta fino a tutti gli anni Novanta, lo IDF ha usato mitragliatrici M1919A4 convertite in 7,62 mm NATO sui veicoli corazzati. Fu anche sviluppato un nuovo nastro che riduceva gli inceppamenti causati dal nastro M1 standard e permetteva di usare tre munizioni: 7,62 mm NATO, .30-06 e 8 mm Mauser.\nAviazione.\nCon l'assistenza degli ingegneri della \"Fabrique Nationale de Herstal\", la M1919 fu completamente rielaborata nella variante aeronautica AN/M2 (\"Army-Navy\"). L'arma fu adottata sia in ruolo offensivo che difensivo sugli aerei: tali armi richiedevano basso peso, potenza di fuoco e affidabilit\u00e0 e avere tutte e tre le caratteristiche contemporaneamente si era dimostrato difficile, considerando che l'azionamento a otturatore chiuso era necessario per la compatibilit\u00e0 con i dispositivi di sincronizzazione. Le pareti del castello e le parti mobili dell'arma furono assottigliate e alleggerite e grazie al raffreddamento garantito dall'alta velocit\u00e0 dell'aereo, la canna pot\u00e9 essere ulteriormente alleggerita. Il risultato fu una mitragliatrice pi\u00f9 leggera di circa un terzo e con un rateo di fuoco che sfiorava i 1.500 colpi al minuto, necessario per aumentare le possibilit\u00e0 di colpire bersagli in movimento rapido. Il dispositivo di alimentazione della M2 doveva sollevare il nastro (5\u00a0kg in tutto) dal porta munizioni e inserirlo autonomamente nell'arma. Tra il personale militare l'arma si guadagn\u00f2 la reputazione per essere in assoluto l'arma pi\u00f9 difficile da riparare in caso di malfunzionamenti e/o danneggiamenti.\nLa M2 appariva anche in versione geminata, accoppiando due M2 con alimentazioni opposte (una da destra l'altra da sinistra) che potevano essere azionato da un solo operatore e raggiungevano un rateo di fuoco totale di oltre 2.400 colpi al minuto. Le M2 furono montate su numerosi aerei dall'inizio del secondo conflitto mondiale ma la loro eliminazione inizi\u00f2 nel 1943 quando ormai la M2 (stavolta in calibro. 50 BMG) e il cannone automatico Hispano-Suiza HS.404 da 20 mm avevano preso piede. L'arma venne a questo punto relegata a ruoli di terra e spesso ceduta allepotenze alleate.\nAltri calibri.\nLa stessa arma poteva essere camerata per il. 303 Bitish e fu ampiamente usata come arma per i caccia fino a che fu soppiantata dai pi\u00f9 efficaci cannoni automatici Hispano-Suiza HS.404. I caccia Mosquitoes montavano quattro mitragliatrici .303 sul muso mentre i Beaufighters ne avevano sei sotto le ali, entrambi a fianco di quattro cannoni automatici da 20 mm montati sotto la fusoliera.\nLa variante in .303 era montata anche sugli Hawker Hurricanes consegnati alle forze aeree sovietiche durante la Seconda guerra mondiale. I piloti le paragonavano alle russe ShKAS in termini di affidabilit\u00e0. \"L'unico problema per le armi era la polvere\" ricordava il pilota Nikolaj G. Golodnikov \"risolvevamo il problema incollando percalle in tutti i fori dall'arma e quando aprivamo il fuoco i proiettili passavano attraverso senza problemi. A quel punto l'arma era veramente efficiente, tranne che su distanze quali 150 e 300\".\nVarianti simili furono prodotte dalla \"FN\" specialmente nel calibro 8 mm Mauser, ampiamente diffuso in Europa orientale, e dalla \"Carl Gustaf SGF\" nei caliri 6,5 \u00d7 55 mm e 8 \u00d7 63 mm.\nL'argentina adott\u00f2 una variante prodotta dalla Colt e camerata per la munizione proprietaria 7,65 \u00d7 53 mm.\nProduzione.\nLa M1919 fu prodotta durante il secondo conflitto mondiale da tre diverse compagnie statunitensi: \"Buffalo Arms Corporation\", \"Rock Island Arsenal\" e \"Saginaw Steering Gear\" (sussidiaria della \"General Motors\"). Nel Regno Unito, invece, la produzione fu affidata quasi esclusivamente alla BSA. Il prezzo iniziale era di circa $ 667,00 a pezzo ma l'avvio della produzione di massa port\u00f2 a una graduale riduzione fino a un minimo di $ 141,44 a pezzo. Nel 1978, il prezzo per una M1919A4 si aggirava sui $ 579.00 a pezzo.\nVarianti e derivati.\nIn principio la M1919 fu pensata per l'uso sui carri armati. Il raffreddamento ad aria rendeva la M1917 inadatta all'uso sui carri armati a causa del troppo ingombro e della vulnerabilit\u00e0 del manicotto. Browning modific\u00f2 la M1917 con raffreddamento ad aria eliminando il manicotto e sostituendolo con una canna dal profilo pi\u00f9 pesante.\nAltre nazioni hanno usato varianti della M1919 in diversi ruoli. Le Forze Aeree della Rhodesia adottarono le Browning Mk II inglesi (.303 British) accoppiandole per l'uso aereo sui loro elicotteri Alouette III G-Car, pi\u00f9 altri esemplari dotati di bipiedi presi dalla FN MAG, impugnatura a pistola e calciature per l'uso a terra. Anche la FN Herstal ha prodotto su licenza esemplari di M1919 e queste sono state usate, tra gli altri, sui caccia Fokker D.XXI e IAR-80/81. Gli austriaci adottarono la M1919A4 con la designazione MG A4, mentre i danesi adottarono le due varianti A4 e A5 con le denominazioni rispettivamente MG m52-1 e MG m52-11. Anche gli israeliani hanno usato fino a tempi relativamente recenti la variante A4 convertita in 7,62 mm NATO sui loro veicoli corazzati."}
{"id": "2108366", "revid": "12109", "url": "https://it.wikipedia.org/wiki?curid=2108366", "title": "Ernest R. Hilgard", "text": ""}
{"id": "2108367", "revid": "216538", "url": "https://it.wikipedia.org/wiki?curid=2108367", "title": "Elicottero da combattimento", "text": ""}
{"id": "2108368", "revid": "633110", "url": "https://it.wikipedia.org/wiki?curid=2108368", "title": "MAS 36", "text": "Il fucile MAS-36 era una carabina a otturatore girevole-scorrevole usata dall'esercito francese e prodotta tra il 1936 ed il 1978.\nStoria.\nL'ideazione e il primo utilizzo.\nConcepito durante gli anni '30 dalla \"Manifattura d'Armi di Saint-Etienne\" (donde l'acronimo MAS) su specifica delle Forze Armate francesi, per sostituire i sistemi d'arma Lebel 1886 e Berthier M1907-M1912-M1916, fu ufficialmente adottato nel 1936. Era camerato per una nuova cartuccia, la 7,5x54mm M1929C, scelta dall'Esercito francese come nuova munizione d'ordinanza in sostituzione della vecchia 8x50mm R. L'arma nasceva gi\u00e0 vecchia: nello stesso periodo molte nazioni stavano sperimentando nuovi fucili semiautomatici con maggiore rapidit\u00e0 e capacit\u00e0 di fuoco (come lo SVT 38 sovietico o il Garand M1 statunitense), tuttavia lo Stato Maggiore francese riteneva che, poich\u00e9 l'Esercito tedesco era ancora armato con il simile Mauser K98k, un tradizionale fucile a ripetizione manuale sarebbe stato adeguato in caso di conflitto.\nMolti esperti dell'epoca erano inoltre sfavorevoli ai fucili semiautomatici, ritenuti meno affidabili e soggetti allo spreco di munizioni derivante da un tiro rapido da parte di coscritti non molto addestrati. Questa opinione era molto diffusa in Europa all'epoca, e derivava dalle vecchie concezioni delle armi da fanteria cui erano ancorati gli esperti militari, quasi tutti veterani del 1\u00b0 conflitto mondiale in cui i fucili a ripetizione manuale, lunghi, potenti, precisi e dal funzionamento solidamente affidabile avevano prestato un onorevolissimo servizio.\nLa seconda guerra mondiale.\nPochi MAS 36 vennero prodotti prima del 1940: secondo alcune fonti, circa 40.000, il che fece s\u00ec che i vecchi Lebel e Berthier restassero di gran lunga le armi d'ordinanza pi\u00f9 diffuse nell\"'Arm\u00e9e\". L'arma fu ben accolta dai militari, che ne apprezzarono la precisione, la compattezza e la solidit\u00e0. Quest'arma fu usata nella seconda guerra mondiale sia dall'esercito francese che da quello della Francia libera che dal Regime di Vichy. Era un'arma con una cadenza di fuoco non molto elevata, ma in compenso era solida e precisa e i Tedeschi, che ne avevano catturato un buon numero, lo ridistribuirono alle loro unit\u00e0 di occupazione come Gewehr 242(f), dove (f) sta per \"franz\u00f6sisch\" (\"francese\").\nIl secondo dopoguerra e la dismisisone.\nA partire dal secondo dopoguerra il MAS 36 rest\u00f2 l'arma d'ordinanza dell'Esercito francese fino al 1950, anno in cui fu interrotta la produzione a favore dei pi\u00f9 moderni MAS 49 e MAS 49/56, fino al 1952 erano stati prodotti pi\u00f9 di un milione di MAS 36, ma tuttavia rest\u00f2 in dotazione ai reparti d'oltremare e alle truppe di seconda linea fino al 1980. Fu uno dei protagonisti della guerra d'Indocina nella quale prest\u00f2 un ottimo servizio ma rivel\u00f2 anche la sua scarsa cadenza di fuoco rispetto alle armi automatiche vastamente utilizzate dal Viet-Minh. Inoltre, fino agli anni '70-'80 il MAS 36 fu massicciamente fornito ai Paesi africani ex-colonie francesi.\nAncora alla fine degli anni '90 la \"Gendarmerie\" francese utilizzava i MAS 36 LG48 per ordine pubblico, e nel 2010 la Marina francese aveva ancora in dotazione il MAS 36 utilizzato come lanciasagole.\nCaratteristiche.\nTecnicamente il MAS 36 si basa sul sistema Mauser 1898 modificato e semplificato, con manubrio d'armamento molto arretrato e dalla caratteristica piega in avanti. L'otturatore riprende infatti il classico e ben collaudato schema a due tenoni contrapposti, con un lungo estrattore elastico. L'otturatore \u00e8 molto semplice e si compone di sole 5 parti smontabili (otturatore, tappo posteriore, estrattore, molla del percussore, percussore) a tutto vantaggio dell'affidabilit\u00e0 e della facilit\u00e0 di manutenzione.\nIl caricamento \u00e8 anch'esso simile al Mauser tedesco, con lastrine da 5 colpi in fila singola inserite in un serbatoio fisso monofilare, oppure con cartucce sciolte. Un'altra caratteristica del MAS 36 \u00e8 l'assenza di sicura manuale, secondo la dottrina militare francese che prevede il caricamento dell'arma solo al momento dello sparo. Altra peculiarit\u00e0 dell'arma francese \u00e8 la baionetta a stilo cruciforme di tipo Lebel, inserita nella calciatura sotto la canna: per inastarla, occorre sbloccarla, estrarla e inserire l'impugnatura nell'alloggiamento. Altro dettaglio un po' anacronistico \u00e8 il gancio per il fascio d'armi, saldato sulla fascetta anteriore appena a lato della canna.\nLa linea di mira \u00e8 piuttosto lunga, costituita da un alzo a tangente graduato fino a 1200 metri, montato sul portaotturatore, al di sopra del manubrio, e questo contribuisce senza dubbio all'ottima precisione dell'arma. La cartuccia utilizzata (7,5x54 M1929C ordinanza francese) \u00e8 della stessa classe del 30.06 Springfield o 8x57mm JS cui si ispira, e di cui condivide le prestazioni: potente e piuttosto radente, intrinsecamente molto precisa e d\u00e0 all'arma una balistica notevole, con tiro efficace fino a 400 metri e tiro utile di 1500 metri. Un insolito aspetto dell'alzo dell'arma francese \u00e8 l'impossibilit\u00e0 per il soldato di regolare la tacca di mira in derivazione (anche il mirino \u00e8 fisso) e se il fucile sparava troppo a destra o a sinistra bisognava rivolgersi all'armaiolo del reggimento che sostituiva la piastrina dell'alzo con un'altra appositamente tarata. Il sistema \u00e8 poco pratico poich\u00e9 richiede accurate sessioni di tiro di aggiustaggio dell'arma prima di utilizzarla sul campo, cosa che non sempre era possibile.\nAltra caratteristica tipica dell'arma francese \u00e8 la possibilit\u00e0 prevista nel manuale d'uso di disabilitare in modo permanente due fucili MAS 36 nel seguente modo: si estraevano le baionette a stilo dai loro alloggiamenti nella calciatura, poi si infilavano le canne dei due fucili nell'alloggiamento delle baionette. Questo doveva essere fatto nell'imminenza della cattura delle armi da parte del nemico, ed \u00e8 un procedimento unico nel panorama delle armi d'ordinanza dell'epoca Il MAS 36 \u00e8 costruito con molta cura, utilizzando materiali di ottima qualit\u00e0, trattamenti termici e lavorazioni accurate. La bont\u00e0 del progetto \u00e8 testimoniata dal fatto che al 2016 i fucili di precisione utilizzati dall'Esercito francese (FR-F1 e FR-F2) sono strettamente derivati dal MAS 36."}
{"id": "2108369", "revid": "216538", "url": "https://it.wikipedia.org/wiki?curid=2108369", "title": "MH-60 Black Hawk", "text": ""}
{"id": "2108371", "revid": "633110", "url": "https://it.wikipedia.org/wiki?curid=2108371", "title": "Stielhandgranate 24", "text": "La Stielhandgranate 24 fu la granata da lancio standard del Reichswehr e della Wehrmacht dalla seconda met\u00e0 della prima guerra mondiale fino al termine della seconda. Per la sua tipica forma inizi\u00f2 a essere chiamata \"granata a manico\" o, dai soldati del British Army, \"potato masher\" (Italiano: \"schiacciapatate\"). \u00c8 tutt'oggi una delle granate del XX secolo pi\u00f9 facili da riconoscere.\nStruttura.\nLo \"schiacciapatate\" era caratterizzato da un involucro di metallo in lega leggera di ferro o acciaio (\"testa\") contenente l'esplosivo avvitato su un manico cavo di legno. All'interno di esso era sistemata una corda doppia con attaccata una \"palla-guida\" di porcellana. La parte inferiore era chiusa da un cappuccio metallico avvitabile in cui un dischetto metallico impediva il movimento della stessa.\nPer aumentarne l'efficacia era possibile infilarvi un apposito manicotto a frammentazione (\"Splitterring\", anello frammentato).\nL'innesco era dato da un acciarino a frizione presente nella testa che veniva azionato tirando un anello di plastica collegato alla corda. Questa era collegata alla miccia che accendeva il detonatore con un leggero ritardo, tarato in 4 secondi, per permettere al soldato di lanciarla.\nAnche senza eccessivo addestramento era possibile effettuare lanci sui 25\u201330 m. La sua carica poteva essere composta di tritolo o di nitrato di ammonio non compresso.\nNel primo caso la bomba, colorata in grigio verde scuro, portava contrassegnata la lettera SK e K, nel secondo caso essa era contraddistinta dalle sigle D e O.\nVarianti.\nLo \"schiacciapatate\" ebbe molte varianti. Le prime nacquero gi\u00e0 prima del 1917, allorch\u00e9 la granata non aveva ancora un aspetto definitivo. Nella seconda guerra mondiale furono invece introdotte delle semplificazioni al Modello 24 ottenendo cos\u00ec una seconda variante meno complessa, la Stielhandgranate 43.\nNumerose varianti furono prodotte in Germania fino al termine della guerra. Ad esempio prodotta una versione fumogena che aveva una linea bianca per distinguerla da quella con esplosivo comune (in cui era nera). Furono prodotte anche una versione per la campagna di Russia, denominata \"K\" o \"Kalt\" (freddo) che conteneva esplosivo in grado di detonare anche con temperature basse e anche granate inerti per l'addestramento.\nVersioni simili furono utilizzate nella seconda guerra mondiale dall'Esercito Imperiale Giapponese e dall'Esercito Rivoluzionario Nazionale. Successivamente, durante la guerra del Vietnam, in sostituzione della locale \"Type 67\", il Partito Comunista Cinese equipaggi\u00f2 i Viet Cong e l'Esercito Popolare Vietnamita con queste granate."}
{"id": "2108373", "revid": "1573940", "url": "https://it.wikipedia.org/wiki?curid=2108373", "title": "Chrysolophus pictus", "text": "Il fagiano dorato (Chrysolophus pictus ) \u00e8 un uccello galliforme della famiglia dei Fasianidi.\nEtimologia.\nDi certo il nome volgare datogli da molte popolazioni europee non \u00e8 stato il frutto di studi od elucubrazioni letterarie o scientifiche tanto sfruttate nell'affibbiare nomi spettacolari ad uccelli esotici. \u00c8 facile pensare che il nome di fagiano dorato dato a questo uccello non sia altro che il frutto di una intuizione naturale che si ha quando lo si osserva per la prima volta. L'oro \u00e8 il colore pi\u00f9 smagliante presente nella sua livrea. Esso venne dapprima classificato nel genere \"Phasianus\", che trae le origini etimologiche del nome dal \"Phasis\", un fiume della Colchide, l'attuale Georgia, dove vivevano i ben conosciuti fagiani comuni ai quali gli Argonauti, durante la loro missione alla ricerca del \u00abvello d'oro\u00bb, avevano dato il nome di \"Phasian\". L'attuale genere \"Chrysolophus\" trae origine dalla composizione di due termini del greco antico, \"khrusos\", \u00aboro\u00bb, e \"lophos\", \u00abcresta\u00bb, appunto per descrivere una delle caratteristiche peculiari di questo uccello, e la specie dal termine latino \"pictus\", \u00abdipinto\u00bb. In Europa viene chiamato in inglese \"Golden Pheasant\", in francese \"Faisan dor\u00e9\", in spagnolo \"Fais\u00e1n dorado\" e in tedesco \"Goldfasan\", mentre in Cina, suo luogo originario, \u00e8 noto come \"ken ki\", \u00abpollo d'oro\u00bb.\nDescrizione.\nNon \u00e8 facile elencare tutti i colori presenti nella livrea di questo fagiano e collocarli nella giusta posizione, vista la grande variet\u00e0 di tonalit\u00e0 e la bizzarra disposizione degli stessi sul corpo. \u00c8 certamente pi\u00f9 facile osservare una sua foto in abito nuziale ed ammirare nei dettagli questa incredibile tavolozza che cercare di descriverlo. L'oro \u00e8 presente su un cappuccio-cresta che scende sulla nuca e sulla parte inferiore del dorso fino all'attaccatura della coda. Il rosso vermiglio (giallo canarino nella variante \"luteus\") copre interamente la gola, il petto ed i fianchi e crea dei calzoni che vestono parzialmente anche la parte superiore delle zampe. Sulla parte inferiore della nuca \u00e8 presente una delicata copertura di colore arancione, con fitte striature nere trasversali, frutto di un allungamento delle piume del collo che formano un elegantissimo scialle. \u00c8 presente anche una vasta macchia azzurra scapolare che contrasta con il giallo dorato della parte inferiore del dorso. \"Nuances\" blu sono ben visibili anche sulle copritrici alari. La coda \u00e8 molto allungata, di colore bianco-giallastro fortemente e finemente macchiettata di nero, con penne frammiste ad altre leggermente pi\u00f9 corte di un vivace color rosso. Gli occhi sono giallo vivido, mentre becco, cera e zampe sono giallastri. La femmina ha invece una colorazione marrone-brunastra con una coda notevolmente meno lunga. In queste l'iride \u00e8, contrariamente ai maschi, marrone sin da giovani, una caratteristica che facilita notevolmente il sessaggio degli esemplari immaturi. Il maschio di fagiano dorato misura circa un metro di lunghezza, dei quali circa 60-70 cm per la sola coda, e pesa fino a 900 g. L'apertura alare pu\u00f2 superare i 70 cm. I giovani assumono la livrea da adulto dal secondo anno, assumendo, con l\u2019avanzare dell\u2019et\u00e0, colori pi\u00f9 vividi e vivaci. In cattivit\u00e0 \u00e8 un uccello allevato al solo scopo ornamentale. Varie ibridazioni sono state ottenute con il congenere fagiano di Lady Amherst (\"Chrysolophus amherstiae\"), con produzione di esemplari fertili che hanno dato poi vita a successivi e sempre pi\u00f9 intricati incroci.\nBiologia.\nPer quanto colorato e ben appariscente, questo uccello \u00e8 alquanto schivo e di difficilissimo avvistamento nel suo ambiente naturale. Le dense foreste, spesso di conifere, con fitto sottobosco arbustivo, infittito a sua volta da uno strato erboso a volte impenetrabile, sono un ambiente perfetto per mimetizzare qualsiasi animale di qualsiasi colore sia. Essendo poi un uccello prettamente terrestre che trascorre tutte le ore di luce sul terreno immerso in questa bassa sterpaglia, riesce a mantenere una vita assolutamente riservata e sfugge spesso alla vista di osservatori ed aggressori. Difficilmente si alza in volo se non indotto da impellenze di sopravvivenza o per raggiungere qualche femmina durante il periodo di riproduzione, ma preferisce correre sul terreno dimostrando capacit\u00e0 motorie ed abilit\u00e0 ineccepibili nel districarsi nel fitto sottobosco. La notte, come spesso fanno i fagiani, eccolo salire ad una discreta altezza su alberi ed appollaiarsi per la notte su grossi rami frondosi al riparo dai predatori terrestri. Vive ad altitudini non superiori ai 1500 metri e durante la stagione invernale ama scendere nel fondo delle valli in foreste di latifoglie, alla ricerca di cibo e per superare le avverse condizioni atmosferiche, ma ritorna immediatamente nei territori natii appena si presenta la buona stagione. A parte questa piccola migrazione altitudinale, il fagiano dorato \u00e8 considerato specie stanziale.\nAlimentazione.\nIl fagiano dorato si nutre di semi, germogli, piccoli invertebrati ed insetti che trova rovistando nel sottobosco razzolando nello stesso modo adottato dalle galline ed in genere da tutti i fasianidi.\nRiproduzione.\n\u00c8 generalmente silenzioso se non durante il periodo degli accoppiamenti quando emette un caratteristico ed altisonante richiamo. Anche quando si invola improvvisamente emette un rapido e stridulo canto, aggiunto al tipico rumore per il rapidissimo sbattimento delle ali, suoni che spaventano e che distolgono per un attimo l'attenzione dell'intruso o dell'eventuale aggressore. \u00c8 tipicamente poligamo, ma il numero delle femmine \u00e8 solitamente molto ridotto. La femmina depone da 8 a 12 uova di color crema, in un leggero affossamento nel terreno ricoperto da erbe secche e da soffici piume che la stessa chioccia perde durante la cova e che crescono di quantit\u00e0 mano a mano che l'operazione si protrae. La madre \u00e8 un'assidua covatrice e lascia molto raramente la cova rinunciando spesso a mangiare e bere per lunghissimi periodi. Dopo circa 23-25 giorni nascono dei piccoli precoci e ben piumati che lasciano il nido appena la covata \u00e8 completa. La chioccia accudisce i giovani per circa un mese prima della totale indipendenza anche se questi sono in grado di alimentarsi autonomamente sin dal primo giorno di vita. Tuttavia i giovani rimangono con la madre in gruppi familiari per diversi mesi. Incredibile il fatto che riescano ad involarsi dopo sole due settimane dalla nascita pur avendo dimensioni ridottissime tali da sembrare piccole quaglie.\nDistribuzione e habitat.\nL'area di origine del fagiano dorato \u00e8 la zona boscosa della Cina centrale. Il suo areale si estende dal Qinghai sud-orientale e dal Gansu fino ai Qin Ling nello Shaanxi e, a sud, attraverso il Sichuan orientale, l'Hubei, il Guizhou e lo Hunan, fino allo Yunnan nord-orientale ed al Guangxi settentrionale. Tuttavia, esso risulta ormai largamente introdotto e diffuso in tutti i continenti in quelle aree che riflettono le condizioni ambientali e climatiche del suo territorio di origine. Non conoscendo molto della sua vita allo stato selvatico e sulla reale consistenza delle sue popolazioni, \u00e8 ipotizzabile pensare, come ormai accade per molte specie, che il numero degli uccelli tenuti in cattivit\u00e0 sia superiore a quello degli esemplari presenti in libert\u00e0.\nRapporti con l'uomo.\nSembra che Plinio il Vecchio abbia identificato nella famosa fenice questo uccello dai colori smaglianti. Nella tradizione cinese e nei dipinti delle antiche dinastie questo uccello risulta spesso riprodotto e rammentato nei racconti popolari. Infine, durante il periodo nazista, con il termine \"Goldfasan\", \u00abfagiani dorati\u00bb, venivano ironicamente chiamati gli alti funzionari del partito, tanto pomposamente gallonati con medaglie ed uniformi colorate da assomigliare a questo uccello."}
{"id": "2108379", "revid": "48344", "url": "https://it.wikipedia.org/wiki?curid=2108379", "title": "Fortificazioni della Provincia di Torino", "text": ""}
{"id": "2108383", "revid": "125838248", "url": "https://it.wikipedia.org/wiki?curid=2108383", "title": "Threskiornis aethiopicus", "text": "L'ibis sacro (\"Threskiornis aethiopicus\" ) \u00e8 una specie di ibis appartenente alla famiglia Threskiornithidae. \u00c8 originario dell'Africa subsahariana, in Iraq e anticamente in Egitto, paese in cui adesso \u00e8 praticamente estinto, dove era venerato come simbolo del dio Thot.\nSi \u00e8 naturalizzato in diversi Paesi europei; in Italia si incontra in vicinanza dei laghi o fiumi, come lungo il Mincio, nel territorio del Polesine, nel delta del Po, nella Bassa Bresciana e nelle campagne tra Novara e Vercelli. La specie \u00e8 in rapida espansione e viene considerata \"specie esotica invasiva\".\nDescrizione.\nGli individui adulti raggiungono generalmente una lunghezza di 68 centimetri (27 pollici) e presentano un piumaggio del corpo completamente bianco (presentando dei riflessi verdi o bluastri) ad eccezione di alcuni pennacchi neri sul dorso, mentre zampe, collo, becco e coda sono neri. Sono stati osservati anche alcuni casi di melanismo. L'apertura alare varia da 112 a 124 centimetri (da 44 a 49 pollici), mentre il peso corporeo varia da 1,35 a 1,5 kg (da 3,0 a 3,3 libbre). I maschi sono generalmente leggermente pi\u00f9 grandi delle femmine.\nLa testa ed il collo sono calvi, ed il becco ricurvo e le lunghe zampe sono nere. Le ali bianche in volo mostrano un bordo posteriore nero. Gli occhi sono marroni con un anello orbitale rosso scuro. I sessi sono molto simili, mentre i giovani presentano un piumaggio bianco sporco, un becco pi\u00f9 piccolo e alcune piume brunastre sul collo, penne scapolari bruno-verdastri, e penne copritrici primarie pi\u00f9 nere.\nQuesto uccello di solito \u00e8 silenzioso, ma occasionalmente emette rumori striduli, a differenza del suo stretto parente ben pi\u00f9 vocale, l'ibis hadada (\"Bostrychia hagedash\"). Quando \u00e8 in volo, l'ibis sacro mantiene il collo allungato in avanti e le zampe slanciate (in modo particolarmente simile alla cicogna bianca) e, proprio osservandolo durante questo movimento, si pu\u00f2 notare il sottoala, di un bianco meno chiaro rispetto a quello del piumaggio. Tassonomicamente, la specie non \u00e8 divisa in alcuna sottospecie.\nBiologia.\nComportamento.\nCome gli altri rappresentanti del genere \"Threskiornis\", a dispetto degli altri ibis, \u00e8 prevalentemente una specie diurna. Si riunisce in grandi gruppi, che possono superare le 100 unit\u00e0, ma che durante il periodo dell'accoppiamento toccano i 4-500 esemplari. L'ibis sacro, nidificando in colonie, viene a stretto contatto con altri volatili, affini ad esso come abitudini. Sul delta del fiume Okavango, durante i periodi d'abbondanza ittica, sono state viste battute di caccia degli ibis con altri uccelli acquatici come umbrette, pellicani, aironi, cormorani e aninghe.\nLa specie non ha nemici abituali in natura, anche se talvolta pu\u00f2 subire la predazione da parte di pitoni, uccelli rapaci e coccodrilli. Il pi\u00f9 importante predatore dei nidiacei dell'ibis sacro africano, in Kenya, \u00e8 l'aquila pescatrice africana, che sistematicamente attacca le colonie pi\u00f9 grandi, sebbene in paesi come l'Etiopia ed il Sudafrica rappresenti una minaccia minore. I nidiacei possono cadere preda anche di serpenti, varani e babbuini, allo stesso tempo avidi razziatori di uova.\nNelle zone in cui si \u00e8 naturalizzato, risulta nocivo per l'avifauna autoctona, vista la sua propensione a nutrirsi di uova e pulcini di altre specie.\nDieta.\nNonostante a volte si nutra di semi o alghe, l'ibis sacro africano \u00e8 un uccello prevalentemente carnivoro, che si riunisce in grandi stormi durante la ricerca del cibo. La loro dieta \u00e8 composta principalmente da insetti, vermi, crostacei, molluschi ed altri invertebrati, oltre a vari pesci, rane, rettili, piccoli mammiferi e carogne, nonch\u00e9 uova e pulcini di altre specie di uccelli. La sua tecnica di caccia \u00e8 piuttosto semplice: fissata la preda prescelta, l'ibis la segue con lo sguardo e, alla prima occasione propizia, l'afferra con una beccata precisa, ingoiandola intera. Il suo lungo becco sottile \u00e8 anche usato per sondare il terreno alla ricerca di invertebrati, come i lombrichi.\nPresso il lago Shala, in Etiopia, \u00e8 stato osservato come gli ibis sacri africani si nutrano occasionalmente del contenuto delle uova di pellicano rotte dai capovaccai nelle colonie miste di ibis, cormorani, pellicani e cicogne di Abdim. Sull'isola centrale del lago Turkana sono stati avvistati degli ibis sacri nutrirsi delle uova di coccodrillo del Nilo dissotterrate dai varani del Nilo. Nel corso di un periodo d'osservazione durato 3 anni, sono state riportate diverse osservazioni da una grande colonia di uccelli su Bird Island (chiamata Penguin Island nell'articolo), in Sud Africa, composta da 10.000 coppie di sule del Capo nidificati, insieme a 4800 coppie di cormorani del Capo e altre specie di uccelli come gabbiani e pinguini africani, in cui alcuni esemplari di ibis sacri specializzati (sui 400 che popolavano l'isola) si erano nutriti di almeno 152 uova di cormorano (altre specie erano ancora pi\u00f9 ovivore). L'ibis sacro \u00e8 stato anche osservato intento a ghermire i giovani coccodrilli appena nati o persino le uova e i piccoli delle tartarughe marine, al momento della schiusa, sulle spiagge africane.\nIn uno studio sul contenuto della borra e dello stomaco dei nidiacei condotto nello Stato Libero, Sud Africa, si \u00e8 scoperto che il cibo pi\u00f9 comune servito dai genitori ai loro pulcini comprende rane (principalmente \"Amietia angolensis\" e \"Xenopus laevis\"), granchi della specie \"Potamonautes warreni\", larve di mosca, bruchi di Sphingidae e coleotteri adulti. Durante i primi 10 giorni di vita i nidiacei vengono nutriti principalmente con granchi e coleotteri, e, successivamente, perlopi\u00f9 con bruchi Sphingidae e altri coleotteri. Ad un mese d'et\u00e0, i nidiacei presenti presso il lago Shala, Etiopia, venivano nutriti con larve d'insetto, bruchi e coleotteri. In Francia, gli ibis adulti si nutrono principalmente del gambero invasivo \"Procambarus clarkii\", fornendo, invece, ai nidiacei larve della specie \"Eristalis\".\nIn Francia, durante l'inverno, questi uccelli si raccolgono nelle discariche per nutrirsi di rifiuti.\nRiproduzione.\nLa specie, solitamente, si riproduce una volta all'anno durante la stagione delle piogge. La stagione riproduttiva va da marzo ad agosto in Africa, e da aprile a maggio in Iraq. Durante questi periodi, gli ibis sacri si riuniscono in grandi colonie e i maschi si formano un harem di femmine, tentando pure di sottrarle ai rivali, sfidandoli in cruente lotte, formate da gonfiamenti del petto e gorgheggi striduli col solo scopo di intimorire l'avversario. Questi uccelli costruiscono un nido di bastoncini, spesso sui baobab, talvolta in colonie miste con altri grandi uccelli trampolieri quali cicogne, aironi, spatole africane, aninghe africane e cormorani. Possono anche formare gruppi monospecie su isole al largo o su edifici abbandonati. Le colonie pi\u00f9 grandi sono costituite da numerose sotto-colonie e possono arrivare a contare anche 1000 uccelli.\nLe femmine depongono da 1 a 5 uova a stagione, incubate da entrambi i genitori per 21-29 giorni. Dopo la schiusa, un genitore rimane continuamente nel nido per i primi 7 giorni. I pulcini si impennano dopo circa 35\u201340 giorni e divengono indipendenti dopo 44\u201348 giorni, raggiungendo la maturit\u00e0 sessuale a 1-5 anni dopo la schiusa. L'et\u00e0 media di questi animali \u00e8 di circa 18 anni.\nMalattie.\nQuesta specie \u00e8 stata segnalata come suscettibile al botulismo aviario in un elenco di animali morti trovati intorno ad un lago artificiale in Sud Africa che \u00e8 risultato positivo al patogeno alla fine degli anni '60 e agli inizi degli anni '70. Durante un caso di mortalit\u00e0 su larga scala di cormorani del Capo a causa del colera aviario, nel 1991 nel Sud Africa occidentale, un piccolo gruppo di ibis sacri venne trovato morto. La nuova specie \"Chlamydia ibidis\" \u00e8 stata isolata da ibis sacri selvatici in Francia nel 2013; aveva infettato 6-7 dei 70 uccelli testati.\nNel 1887, lo scienziato italiano Corrado Parona segnal\u00f2 una specie di nematode \"Physaloptera\" di 3 centimetri nella cavit\u00e0 orbitale di un ibis sacro catturato a Metemma, Abissinia (ora Etiopia), nel 1882. Parona pensava si trattasse di una nuova specie, poich\u00e9 differiva morfologicamente dai vermi visti in precedenza. Tuttavia, di questa presunta nuova specie venne identificata ed analizzata solo una femmina adulta, e da allora non \u00e8 mai stata ritrovata in nessun altro uccello. Le specie di \"Physaloptera\" che infettano gli uccelli sono generalmente parassiti degli intestini dei rapaci, il che potrebbe significare che l'esemplare rinvenuto possa essere un artefatto o un'identificazione errata, o forse un'infezione dell'ospite senza uscita. Il digene trematode \"Patagifer bilobus\", \u00e8 stato segnalato in alcuni ibis sacri del Sudan, prima del 1949. Questo trematode vive nell'intestino tenue di questa specie, tra numerosi altri ibis, spatole e pochi altri uccelli acquatici. Questo parassita ha un ciclo vitale complicato che coinvolge tre ospiti: le uova si schiudono in acqua dolce dove infettano una chiocciola corno di montone in cui si moltiplicano e producono cercarie, che escono e si incistano in una lumaca pi\u00f9 grande come una \"Lymnaea\", in attesa di essere mangiata da un uccello.\nDistribuzione e habitat.\nNativa.\nL'ibis sacro si riproduce nell'Africa subsahariana e nel sud-est dell'Iraq. Diverse popolazioni migrano con la stagione delle piogge; alcuni esemplari sudafricani migrano per 1.500 km a nord fino alla Zambia, mentre gli esemplari africani a nord dell'equatore migrano nella direzione opposta. La popolazione irachena di solito migra nell'Iran sudoccidentale, ma alcuni esemplari vagranti sono stati avvistati fino all'estremo sud dell'Oman (raro, ma regolare) e fino alle coste caspiche del Kazakistan e della Russia (prima del 1945).\nL'ibis sacro frequenta una grande variet\u00e0 di ambienti, prediligendo le zone umide paludose e le distese fangose, sia nell'entroterra sia sulla costa, spingendosi anche fino ai margini delle citt\u00e0 e alle coste marittime. Le colonie nidificano preferibilmente sugli alberi dentro o nei pressi delle fonti d'acqua. Quando in cerca di cibo, gli ibis sacri si radunano in acque poco profonde e nelle distese fangose per nutrirsi, talvolta riunendosi anche nelle coltivazioni e nelle discariche.\nAfrica.\nStoricamente, l'ibis sacro si trovava in Nord Africa, incluso il Kemet, dove era comunemente venerato e mummificato come offerta al dio Thoth. Per molti secoli fino al periodo romano i templi principali seppellivano dozzine di migliaia di uccelli all'anno, e per sostenere un numero sufficiente di richieste sacrificali da parte dei pellegrini provenienti da tutto l'Egitto, decine di allevamenti di ibis (chiamati \"ibiotropheia\" da Erodoto) si stabilirono, inizialmente in tutto l'Egitto, venendo in seguito centralizzati attorno ai templi principali, ognuno dei quali produceva circa un migliaio di mummie all'anno. Aristotele menziona nel c. 350 aC che moltissimi ibis sacri si trovavano in tutto l'Egitto. Strabone, intorno al 20 dC, menziona una gran quantit\u00e0 di uccelli nelle strade di Alessandria, dove viveva all'epoca, dove gli uccelli razziavano la spazzatura e le provviste, e contaminavano il tutto con le loro feci. Pierre Belon not\u00f2 la numerosa popolazione di ibis in Egitto durante i suoi viaggi alla fine degli anni 1540 (nonostante credesse fossero uno strano tipo di cicogna). Beno\u00eet de Maillet, nella sua \"Description de l'Egypte\" (1735) riferisce che all'inizio del XVII secolo, quando le grandi carovane si recavano ogni anno alla Mecca, grandi stormi di ibis li seguivano dall'Egitto per oltre cento leghe nel deserto per nutrirsi dello sterco lasciato negli accampamenti. Nel 1850, tuttavia, la specie scomparve dall'Egitto sia come popolazione riproduttiva che migrante, il cui ultimo avvistamento, sebbene discutibile, avvenne nel 1864.\nPrima dell'inizio del XX secolo, la specie non si riproduceva nell'Africa meridionale, ma ha beneficiato molto dell'alta urbanizzazione dell'area e delle pratiche agricole come l'irrigazione, la costruzione di dighe e gli scarti delle produzioni agricole come letame, carogne e spazzatura. L'animale ha iniziato a riprodursi nella regione all'inizio del XX secolo e negli anni '70 sono state registrate le prime colonie di ibis nello Zimbabwe e in Sudafrica. La sua popolazione si espanse di 2-3 volte durante il periodo tra il 1972 e il 1995 nello Stato Libero di Orange. Ora si trova in tutta l'Africa meridionale. La specie \u00e8 un residente comune nella maggior parte del Sud Africa. I numeri locali si gonfiano in estate da individui che migrano verso sud dall'equatore.\nAltrove in Africa \u00e8 presente in tutto il continente a sud del Sahara, ma \u00e8 in gran parte assente nei deserti dell'Africa sudoccidentale (cio\u00e8 il Namib, il Karoo ed il Kalahari) e dalle foreste pluviali del Congo. Nell'Africa occidentale \u00e8 piuttosto raro in tutto il Sahel, ad eccezione dei principali sistemi di pianure alluvionali della regione. Colonie nidificanti si trovano comunemente lungo il Niger, nel Delta del Niger interno del Mali, il fiume Logone della CAR, il lago Fitri in Ciad, il Delta del Saloum del Senegal e altre localit\u00e0 in numero relativamente piccolo come in Gambia. \u00c8 comune in tutta l'Africa orientale e meridionale. Numerosi individui possono essere trovati nelle paludi del Sudd e nel lago Kundi in Sudan, durante la stagione secca. \u00c8 abbastanza diffuso lungo il fiume Nilo superiore ed \u00e8 abbastanza comune intorno a Mogadiscio, in Somalia. In Tanzania diversi siti contano da 500 a 1.000+ uccelli, per un totale di circa 20.000 uccelli.\nAsia.\nL'uccello \u00e8 anche originario dello Yemen; nel 2003 si \u00e8 riprodotto in gran numero su piccole isole vicino ad Haramous e lungo la costa del Mar Rosso vicino ad Al Hudaydah e Aden, dove \u00e8 stato spesso trovato negli impianti di trattamento delle acque reflue. \u00c8 stato osservato anche un sito di nidificazione sul luogo di un naufragio nel Mar Rosso. \u00c8 stato osservato anche come specie vagrante a Socotra. Con l'attuale guerra e carestia nella regione, non ci sono nuovi rapporti di censimento sulle specie nello Yemen, tuttavia nel 2015 \u00e8 stata fornita una stima di circa 30 individui adulti.\nLa specie era abbastanza comune in Iraq nella prima met\u00e0 del XX secolo, ma alla fine degli anni '60 era diventata molto rara, con una popolazione che si pensa non contasse pi\u00f9 di 200 uccelli. Si pensava che la popolazione avesse sofferto molto durante il prosciugamento delle paludi mesopotamiche del sud-est dell'Iraq a partire dalla fine degli anni '80 e si temesse fosse completamente scomparsa, tuttavia, la specie ha continuato a riprodursi in una colonia nelle paludi di Hawizeh (una parte delle paludi della Mesopotania) a partire dal 2008, contando fino a 27 individui adulti. La specie \u00e8 originaria anche del Kuwait, dove si presenta come un migratore estremamente raro, con solo due avvistamenti noti nell'area, l'ultimo dei quali \u00e8 stato uno stormo di 17 individui nel 2007.\nNon ci sono avvistamenti dell'uccello in Iran prima degli anni '70, tuttavia sono stati trovati piccoli gruppi durante lo svernamento in Kh\u016bzest\u0101n, nel 1970. Dagli anni '90 i numeri sembrano essere aumentati lentamente fino a poche dozzine.\nIntrodotto.\nI primi ibis sacri africani portati in Europa furono una coppia importata dall'Egitto in Francia a met\u00e0 del 1700.[5] Durante l'Ottocento vi furono i primi avvistamenti di esemplari fuggiti dagli zoo in Europa (in Austria ed Italia). Negli anni '70 era di moda per gli zoo europei tenere uccelli esotici in colonie libere di volare nei dintorni per poi tornare a cibarsi nei terreni dello zoo di giorno. In quanto tali, delle popolazioni selvatiche cominciarono a stabilirsi in Italia, Francia, Spagna, Paesi Bassi, Isole Canarie, Florida, Taiwan, Emirati Arabi Uniti e forse anche a Bahrain.\nAlcuni studi indicano che le popolazioni introdotte in Europa hanno avuto impatti economici ed ecologici significativi, mentre altri suggeriscono che non costituiscono una minaccia sostanziale per le specie di uccelli europei autoctone.\nEuropa.\nIn Francia, la popolazione di ibis sacri africani introdotta si \u00e8 stabilita lungo la costa atlantica francese. Questa popolazione \u00e8, probabilmente, il risultato della riproduzione incontrollata di numerosi uccelli rinselvatichitesi, probabilmente, parte della colonia libera dei giardini zoologici Branf\u00e9r\u00e9, nel sud della Bretagna. Gli uccelli iniziarono a nidificare con successo, per la prima volta, nel 1993 in due siti: il golfo di Morbihan ed il lago di Grand-Lieu, rispettivamente a 25 km (16 mi) e a 70 km (43 mi) da Branf\u00e9r\u00e9. Nel 2005, la popolazione nidificante dell'Atlantico francese \u00e8 stata stimata a 1.100 coppie, ed i censimenti invernali hanno riportato una popolazione totale stimata ad un massimo di 3.000 uccelli. Una popolazione separata, probabilmente proveniente da uno zoo di Sigean, si stabil\u00ec sulla costa mediterranea francese, e nel 2005 la colonia dell'Etang de Bages-et Sigean\u00e8 \u00e8 stata stimata contare circa 250 coppie d'ibis sacri. Per fronteggiare il problema della dilagazione di questo uccello venne avviato un programma d'abbattimento, e nel 2011 la popolazione scese a 560-600 coppie. Entro il gennaio 2017 il programma di eradicazione dell'ibis sacro aveva ridotto il numero di uccelli nella Francia occidentale a 300-500 uccelli, mantenendo il lago di Grand-Lieu come unico sito di riproduzione regolare nella regione; con il progredire del programma d'abbattimento gli uccelli divennero pi\u00f9 cauti. La popolazione vicino a Sigean, invece, \u00e8 stata quasi del tutto eradicata, uccidendo e ricatturando gli uccelli rimanenti, sebbene alcuni avvistamenti confermerebbero la presenza di alcuni esemplari ancora in libert\u00e0 nel Camargue.\nQuesta specie non \u00e8 considerata stabile nella Spagna continentale. Lo zoo di Barcellona aveva una piccola popolazione libera riprodottasi con successo all'interno dello zoo, ed, almeno una volta nel 1974, nel parco cittadino circostante. Tra il 1983 ed il 1985 la popolazione aument\u00f2 a 18 uccelli, ma successivamente diminu\u00ec a 4-6 coppie negli anni '90 poich\u00e9 molti uccelli erano scappati dall'area, mentre i restanti esemplari vennero ricatturati e alloggiati permanentemente in habitat chiusi entro la fine degli anni '90 (lo zoo possiede ancora alcuni esemplari). Nel 2001, i restanti uccelli nei dintorni vennero abbattuti, ponendo cos\u00ec fine alla presenza della specie allo stato selvatico nella zona. Tuttavia, all'inizio degli anni 2000, esemplari vagranti provenienti molto probabilmente dalla Francia vennero avvistati nella Catalogna settentrionale e da allora sono stati registrati avvistamenti sporadici durante tutto l'anno lungo le coste del Mediterraneo e della Cantabria. Tra il 1994 3e il 2004 vennero raccolte un totale di venti segnalazioni appurate. Nel 2009, gli uccelli che entravano in Spagna dalla Francia vennero tutti abbattuti.\nLe popolazioni selvatiche in Italia potrebbero essere state introdotte dallo zoo Le Cornelle che, all'inizio degli anni '80, possedeva una colonia libera, o forse sono gli stessi esemplari provenienti dalla Bretagna, sebbene ci\u00f2 non sia chiaro. La prima coppia venne avvistata nidificare nella vicina aroneria di Oldenico, nel Parco naturale delle Lame del Sesia a Vercelli, nell'Italia nordoccidentale, nel 1989. Nel 1998 venne avvistata una colonia composta da 9 coppie e 48 uccelli; nel 2000 questa colonia aument\u00f2 a 24-26 coppie, arrivando nel 2003 a contare 25-30 coppie riproduttive. Una seconda colonia \u00e8 apparsa nel 2004 presso un'altra aroneria vicina a Casalbeltrame. Questi uccelli si nutrono principalmente nelle risaie della zona, ma migrano anche altrove durante l'estate, aumentando di numero in inverno. Nel 2008, il numero di ibis sacri riproduttivi in Italia \u00e8 stato stimato a 80-100 coppie con almeno 300 uccelli totali. Nello stesso anno tre coppie furono osservate appollaiarsi presso un'aironeria di Casaleggio. Nel 2009, si diceva che l'animale fosse diventato uno degli animali pi\u00f9 caratteristici della risicoltura novarese e vercellese. Nel 2010 venne segnalato che la specie tentava di riprodursi nel Delta del Po. Entro il 2014 sono state raccolte varie segnalazioni di siti di nidificazione in varie zone dalla Pianura Padana fino alla Toscana. Al di fuori della Regione Piemonte si segnalano casi di possibili siti di nidificazione in Emilia-Romagna, Veneto e Lombardia. Inoltre numerosi avvistamenti sono stati fatti presso il Parco Agricolo Sud Milano, nel Parmense (per esempio nell'Oasi LIPU di Torrile), presso Vercelli, la Garzaia di Celpenchio, in provincia di Pavia, nel Parco Regionale Veneto del Delta del Po e in localit\u00e0 Volania presso Comacchio), in Toscana presso il Padule di Fucecchio dove numerosi esemplari frequentano il Cremasco. Vi sono stati avvistamenti anche nella ridente cittadina di San Cesareo, alle porte di Roma, dove gli uccelli in gran numero hanno affollato la piazza cittadina destando curiosit\u00e0 dei passanti. Nel febbraio 2019, un gruppo di cinque individui \u00e8 stato avvistato a Meolo, in provincia di Venezia, nei pressi di un casello autostradale di A4. Recenti avvistamenti di decine di esemplari sono state riscontrate anche nelle ex risaie tra Novella e la frazione di San Bernardino, in provincia di Reggio Emilia. Nel Marzo del 2021 un raro esemplare \u00e8 stato avvistato a Tropea in Calabria. A giugno 2021 alcune decine di esemplari sono stati avvisati nella bassa pianura bergamasca nella campagna tra i comuni di Caravaggio e Mozzanica. Infine, nel febbraio 2022 un gruppo di cinque individui \u00e8 stato avvistato a Padova, nella frazione Mandria, lungo il Canale della Battaglia. Finora non sembrano esserci sforzi coordinati di controllo della popolazione in Italia.\nNei Paesi Bassi, gli ibis sacri furono introdotti da tre fonti; la pi\u00f9 grande era uno stormo libero presso lo zoo voliera Avifauna, ed un altro era un gruppo di 11 uccelli fuggiti da un commerciante di uccelli privato a Weert quando un albero cadde sul loro recinto tra il 1998 e il 2000, i quali sarebbero tornati tutti nella loro gabbia ogni inverno. Inoltre, nel 2000 un gruppo di ibis sacri \u00e8 scappato da uno zoo vicino a Munster, alcuni dei quali sembra abbiano attraversato il confine con l'Overijssel, come sarebbe stato confermato dal colore dei loro anelli di riconoscimento. Lo stormo libero di Avifauna contava 12 individui nel 2001, 30 nel 2003, e si stima che un massimo di 41 uccelli sia infine fuggito dallo zoo. Ci sono stati avvistamenti in tutto il paese per molti anni, ma nel 2002 il successo della riproduzione degli esemplari fuggiti \u00e8 stato segnalato per la prima volta in una riserva naturale a circa 40 km da Avifauna. Nel 2007, la popolazione selvatica nei Paesi Bassi \u00e8 aumentata a 15 coppie che si riproducevano in tre localit\u00e0, incluso un albero appena fuori dallo zoo. Le coppie si sposterebbero regolarmente dallo zoo alla riserva naturale in estate e viceversa. L'anno successivo, nel 2008, l'albero fuori dallo zoo \u00e8 stato abbattuto e gli uccelli in libert\u00e0 sono stati ricatturati e rimessi in cattivit\u00e0. L'inverno 2008/2009 fu molto freddo e molti uccelli morirono. Nel 2009, vennero catturati altri 37 uccelli, e nel 2010 non vi erano pi\u00f9 uccelli nidificanti in natura. Gli uccelli a Weert vennero dimezzati in numero dopo l'inverno 2008-2009 ed scomparvero completamente tra il 2011 e il 2015. Nel 2016, alcuni uccelli sopravvissuti hanno tentarono di riprodursi a Overijssel, ma da allora sono state raccolte poche segnalazioni. Possibili esemplari vagranti dalla Francia sono stati avvistati dopo il 2010.\nAltrove.\nL'ibis sacro non \u00e8 considerata una specie invasiva nelle Isole Canarie. L'animale pu\u00f2 essere visto negli zoo di Tenerife, Gran Canaria, Lanzarote e Fuerteventura, due dei quali hanno mantenuto due colonie libere nelle loro collezioni. Nel 1989, il primo ibis venne avvistato in natura. Nel 1997, la prima coppia \u00e8 stata vista riprodursi al di fuori di uno degli zoo, e la popolazione selvatica raggiunse un massimo di 5 coppie tra allora ed il 2005. Questa popolazione \u00e8 divisa tra le isole Lanzarote (vicino ad Arrecife in una vecchia colonia di aironi) e Fuerteventura (in semi libert\u00e0 nello zoo vicino a La Lajita). Su entrambe le isole, questi uccelli sono rimasti molto vicini agli zoo. L'allevamento \u00e8 \"controllato\". Vi \u00e8 disaccordo sull'origine di altri avvistamenti, soprattutto durante il periodo migratorio. Gli ibis sono stati visti in tutte e quattro le isole dove ci sono zoo che li custodiscono.\nGli ibis sacri introdotti negli Emirati Arabi Uniti vennero allevati nella riserva faunistica dell'isola Sir Bani Yas, dove 6 esemplari sono stati introdotti all'inizio degli anni '80. Questi uccelli non lasciarono mai l'isola e, nel 1989 ne rimase uno solo che mor\u00ec lo stesso anno. Lo zoo di Al Ain possiede uno stormo dal 1976, che, nel 1991, era aumentato fino a contare circa 70 individui. Dagli anni '80 ci sono stati diversi avvistamenti di ibis a Dubai. Gli uccelli di Al Ain inizialmente rimasero nello zoo, cominciando in seguito a volare dallo zoo all'impianto di trattamento delle acque reflue e ad un'area umida poco profonda nell'ex parco pubblico, ora parco di ville di lusso, Ain Al Fayda, dove il loro numero \u00e8 aumentato lentamente fino a 32 esemplari, nel 1997. Inizialmente poco numerosi al di fuori di questi luoghi, dal 2001 da 1 a 5 ibis si sarebbero presentati regolarmente a Dubai in luoghi come il campo da golf, l'impianto di trattamento delle acque reflue ed il cantiere dell'ormai completata Dubai International City. Da allora la nidificazione \u00e8 avvenuta a Dubai. Gli uccelli di Dubai in particolare possono essere parzialmente vagranti arrivando dalle paludi irachene, poich\u00e9 si presentano spesso durante la stagione migratoria. D'altra parte, si sospetta che un uccello che si presenta in Iran provenga dalla popolazione introdotta degli Emirati Arabi Uniti. Nel 2010, la popolazione di Al Ain contava pi\u00f9 di 75 uccelli e gli uccelli dello zoo che volano liberamente si appollaiano in due sotto-colonie sopra la loro voliera. Gli uccelli si presentano regolarmente in tutta la citt\u00e0 e nei villaggi circostanti e spesso possono essere visti la mattina presto nei parchi e nelle rotatorie mentre raccolgono gli scarti lasciati dalle persone la sera prima.\nUna popolazione riproduttiva \u00e8 stata elencata come introdotta in Bahrain almeno dal 2006, ma si dice anche che sia una specie vagrante sull'isola.\nA Taiwan, come altrove, la popolazione introdotta \u00e8 fuggita da uno zoo, in questo caso prima del 1984, momento in cui sono stati avvistati i primi esemplari selvatici a Guandu, a Taipei. Nel 1998, \u00e8 stato stimato che circa 200 uccelli vagassero liberamente, principalmente nel nord di Taiwan. Nel 2010, \u00e8 stato aggiunto per la prima volta alla lista di controllo degli uccelli di Taiwan con lo stato di \"non comune\" (al contrario di \"raro\"). Nel 2010, questi uccelli sono stati occasionalmente avvistati anche sulle isole Matsu, che si trovano a soli 19 km al largo della costa della Provincia di Fujian, della Cina continentale (e a pochi chilometri dalle altre isole costiere cinesi), ma a 190 km da Taiwan. Nel 2012, la popolazione era stimata a 500-600 individui, e si era diffusa ad ovest di Taiwan. I primi tentativi di abbattimento vennero effettuati nel 2012 utilizzando il metodo di oliatura delle uova (senza successo) e uccidendo i pulcini dai nidi (con maggiori risultati). Nel 2016, il numero era stimato a 1000 individui, di cui circa 500 individui abitano le zone umide nella contea di Changhua.\nIn Florida, si pensa che cinque individui della specie siano fuggiti dallo zoo di Miami Metro, e forse di pi\u00f9 da collezioni private, dopo l'arrivo dell'uragano Andrew, nel 1992. Questi uccelli venivano avvistati nei dintorni, posandosi per la notte all'interno degli zoo, mentre la popolazione ormai selvatica cominci\u00f2 ad aumentare a 30 o 40 esemplari, entro il 2005. Nello stesso anno sono state trovate due coppie nidificanti nelle Everglades. Due o tre anni dopo fu presa la decisione di estirpare la specie. Entro il 2009, 75 uccelli sono stati ricatturati e si ritiene che gli uccelli rimanenti siano stati abbattuti.\nTassonomia.\nL'ibis sacro \u00e8 strettamente imparentato con l'ibis testanera e l'ibis bianco australiano, con cui forma un complesso di superspecie, tanto che le tre specie sono considerate conspecifiche da alcuni ornitologi. Negli stormi misti, infatti, questi ibis spesso si ibridano. L'ibis bianco australiano \u00e8 spesso chiamato colloquialmente ibis sacro.\nSebbene questi uccelli fossero gi\u00e0 noti alle antiche civilt\u00e0 della Grecia, di Roma e in particolare dell'Africa, gli ibis sacri non erano familiari agli europei occidentali dalla caduta di Roma fino al XIX secolo, e le menzioni di questo uccello nelle antiche opere di queste civilt\u00e0 lo descrivevano come un qualche tipo di chiurlo o un uccello simili, venendo tradotti come tali. Nel 1758, Linneo era convinto che queste descrizioni si riferissero all'airone guardabuoi (\"Bubulcus ibis\"), che egli descrisse come \"Ardea ibis\". Seguendo il lavoro di Mathurin Jacques Brisson, che nomin\u00f2 l'ibis sacro \"Ibis candida\", nel 1760, nella 12\u00aa edizione del suo \"Systema Naturae\" del 1766, Linneo classific\u00f2 l'uccello come \"Tantalus ibis\". Anche questi uccelli erano sconosciuti agli europei, venendo chiamati in inglese \"ibis egiziani\" da Latham, e \"emseesy\" o \"uccello dei buoi\" da George Shaw. Nel 1790, John Latham forn\u00ec la prima descrizione scientifica moderna inequivocabile dell'ibis sacro come \"Tantalus aethiopicus\", citando James Bruce di Kinnaird che chiamava l'uccello 'abou hannes' nei resoconti dei suoi viaggi in Sudan ed in Etiopia, e descrivendo anche \"Tantalus melanocephalus\" dell'India. Nel suo \"Le R\u00e8gne Animal\" del 1817, Georges Cuvier chiam\u00f2 l'aniamale \"Ibis religiosus\".\nNel 1842, George Robert Gray riclassific\u00f2 l'uccello sotto il nuovo genere \"Threskiornis\", poich\u00e9 il nome del genere \"Tantalus\" era gi\u00e0 stato designato alla cicogna americana, precedentemente nota come ibis americano o pellicano americano, pertanto Gray decise che questi uccelli non potevano essere classificato nello stesso genere.\nIn una revisione completa dei modelli di piumaggio di Holyoak, nel 1970, venne notato come le tre specie \"T. aethiopicus\", \"T. melanocephalus\" e \"T. molucca\", fossero estremamente simili e che gli esemplari australiani assomigliassero nel piumaggio adulto a \"Threskiornis aethiopicus\" e a \"T. melanocephalus\" nel piumaggio giovanile, proponendo quindi che tutte e tre le specie fossero raggruppate in una singola specie, \"T. aethiopicus\". All'epoca ci\u00f2 era generalmente accettato dalla comunit\u00e0 scientifica, tuttavia nel compendio 'The Birds of the Western Paleartico' del 1977, Roselaar sostenne la divisione del gruppo in 4 specie, riconoscendo \"T. bernieri\" come specie a s\u00e9 stante, sulla base delle differenze morfologiche e geografiche allora note.\nNel 1990, Sibley e Monroe, nel riferimento generale \"Distribuzione e tassonomia degli uccelli del mondo\", seguirono la classificazione di Roselaar nel riconoscere quattro specie, riproponendola in \"A World Checklist of Birds\", nel 1993.\nQuesto taxon separato da \"T. melanocephalus\" e \"T. molucca\" \u00e8 stato ulteriormente confermato da un altro studio morfologico di Lowe e Richards nel 1991, dove, come nello studio di Holyoak, \u00e8 stato confrontato il piumaggio di questi uccelli ma stavolta con pi\u00f9 campioni, ma a differenza dello studio di Holyoak, Lowe e Richards hanno concluso che le differenze erano tali da meritare lo status di specie separata per i tre taxa, tanto pi\u00f9 che non hanno potuto trovare intergradazioni nei caratteri morfologici in possibili zone di contatto nel sud-est asiatico. Citano anche presunte differenze nei rituali di corteggiamento tra gli uccelli australiani e quelli asiatici. Sulla base di queste caratteristiche raccomandarono che gli esemplari malgasci venissero considerati una sottospecie di \"T. aethiopicus\".\nNel 2003, il \"Birdlife International\" scelse di adottare il concetto tassonomico ristretto come sostenuto in Sibley &amp; Monroe (1993).\nEvoluzione.\nL'ibis sacro pare essere un animale abbastanza antico: reperti fossili rinvenuti in Malawi hanno testimoniato l'esistenza dell'animale gi\u00e0 2 milioni di anni fa. Un milione di anni prima, \u00e8 fissato il punto di scissione tra aironi ed ibis, confermando la vicinanza tra questi due gruppi di volatili. I 3 milioni di anni sono un'inezia in confronto al fatto che la divergenza uccelli-rettili avvenne 205 milioni di anni fa.\nAll'interno del genere \"Threskiornis\", due sono le specie morfologicamente pi\u00f9 simili all'ibis sacro: \"Threskiornis bernieri\", ibis sacro del Madagascar, che si distingue semplicemente per avere le punte delle ali nere e dimensioni leggermente inferiori (a volte classificato infatti come sottospecie di \"T.aethiopicus\"), e la forma australiana \"Threskiornis molucca\", ibis bianco australiano, pi\u00f9 massiccio dell'ibis sacro.\nUna terza specie simile all'ibis sacro, \"Threskiornis solitarius\", l'ibis sacro di R\u00e9union, incapace di volare, si estinse nel XVIII secolo.\nConservazione.\nL'ibis sacro africano \u00e8 classificato come \"specie a rischio minimo\" dalla IUCN. La popolazione globale \u00e8 stimata a 200.000-450.000 individui, sebbene sembri essere in diminuzione. La specie \u00e8 contemplata dall'accordo sulla conservazione degli uccelli acquatici migratori afro-eurasiatici (AEWA)..\nInterazioni con l'uomo.\nPer molti secoli, gli ibis sacri, insieme ad altre due specie in numero minore, rappresentarono uno degli animali fondamentali della religione egiziana, dato che la sua immagine era, con quella del babbuino, associata al dio Thot. Questi uccelli venivano comunemente mummificati dagli antichi egizi come offerta votiva al dio, rappresentato con la testa di un ibis. Thot era l'antico dio egizio della saggezza e della ragione, e quindi della verit\u00e0, della conoscenza, dell'apprendimento e dello studio, della scrittura e della matematica. L'ibis sacro era considerato l'incarnazione vivente del dio sulla terra e ne rappresentava anche il suo geroglifico: G26\nGli uccelli correttamente mummificati godevano di un percorso verso l'aldil\u00e0. I pellegrini provenienti da tutto l'Egitto portavano migliaia di offerte in ibis a quattro o pi\u00f9 templi principali, che al loro apice mummificavano e seppellirono migliaia di uccelli all'anno in gigantesche e antiche catacombe (un complesso rimase in funzione per 700 anni). Alla fine circa otto milioni di uccelli furono mummificati e sepolti dagli in questi templi. Lo stesso avveniva col falco, simbolo di Horo. Per questo migliaia di falchi ed ibis sono stati rinvenuti \"pronti all'uso\" nella necropoli di Ermopoli.\nPer lungo tempo si pensava che per sostenere un numero sufficiente per la grande, e talvolta, crescente domanda di sacrifici da parte della popolazione, fossero stati istituti dozzine di allevamenti all'aperto di ibis (chiamati \"ibiotropheia\" da Erodoto), inizialmente sparpagliati in tutte le regioni dell'Egitto, ed in seguito localizzati nei pressi dei templi, ognuno dei quali allevava circa un migliaio di uccelli all'anno per la mummificazione. Un esame del DNA mitocondriale ha contestato questa credenza e suggerisce che non solo gli uccelli selvatici venissero catturati e aggiunti agli stormi in cattivit\u00e0, ma che fornissero la maggior parte dei sacrifici. Gli uccelli mummificati erano spesso esemplari giovani e, solitamente, venivano uccisi rompendogli il collo. La testa ed il becco venivano posti tra le penne della coda, e veniva posto un pezzo di cibo nel becco (spesso una lumaca). I particolari del rituale di mummificazione spesso differivano tra loroin base alla regione. Le mummie potevano essere conservate in barattoli di ceramica, cassapanche di legno o sarcofagi di pietra da dare ai fedeli che invocavano le grazie di Toth. Non tutti gli esemplari mummificati sono uccelli interi; alcuni (quelli pi\u00f9 economici) contengono solo una zampa, un guscio d'uovo o persino l'erba secca del nido. Agli uccelli venivano date sepolture diverse a seconda del loro stato; come animali domestici, offerte o persone sante. Ad alcuni speciali uccelli sacri veniva concessa una mummificazione speciale: venivano trasportati dalle loro citt\u00e0 ai templi molto tempo dopo che le normali offerte fossero state riscosse dagli stormi in cattivit\u00e0, e onorati con sepolture pi\u00f9 lussuose. Le credenze rituali variavano leggermente a seconda delle diverse regioni dell'Egitto.\nLa pratica di mummificazione degli ibis inizi\u00f2 almeno nel 1.100 a.C. e termin\u00f2 intorno al 30 a.C. Sebbene il numero di sepolture raggiungesse il picco in tempi diversi a seconda della regione e del tempio, i rituali erano pi\u00f9 frequenti dal periodo tardo al periodo tolemaico.\nEsemplari mummificati di ibis sacri furono riportati in Europa dall'esercito di Napoleone, dove divennero parte di un primo dibattito sull'evoluzione.\nSecondo Erodoto e Plinio il Vecchio, nel X volume della \"Naturalis historia\", parla di come gli ibis venissero invocati contro le incursioni dei \"serpenti alati\" e addirittura addomesticati dalla popolazione contro gli stessi e del fatto che pi\u00f9 volte i sacerdoti fermarono epidemie di peste immolando agli d\u00e8i un ibis sacro. Come scrisse Erodoto:\nConsiderato allo stesso momento utile (divorava serpenti e carogne) e puro (beveva solo acqua limpida e pura, usata poi dai sacerdoti per funzione rituale), l'ibis sacro era considerato intelligente per lo sguardo sempre fermo sull'obiettivo e le posture eleganti.\nFlavio Giuseppe raccont\u00f2 che quando Mos\u00e8 guid\u00f2 gli ebrei in guerra contro gli etiopi, si port\u00f2 dietro un gran numero di uccelli in gabbie di papiro per opporsi a qualsiasi serpente.\nA causa forse di una traduzione errata del greco di Erodoto, prima dell'inizio del XVIII secolo gli europei erano convinti che questi ibis avessero piedi umani.\nPlinio il Vecchio racconta che si diceva che le mosche che portarono la pestilenza morirono subito dopo i sacrifici propiziatori di questo uccello.\nSecondo Claudio Eliano nel suo \"De Natura Animalium\" e Gaio Giulio Solino, citando entrambi autori molto precedenti ma ormai perduti, l'ibis sacro procrea tramite il becco, e quindi l'uccello \u00e8 sempre vergine. Anche Aristotele, scrivendo circa 500 anni prima, menziona questa teoria, ma la ripudiava. Picrius menziona come il velenoso basilisco fosse nato dalle uova di un ibis, nutrito dai veleni di tutti i serpenti che gli uccelli divorano. Questi autori e molti altri menzionano anche come i coccodrilli e i serpenti rimangano immobili dopo essere stati toccati dalla piuma di un ibis. Claudius Aelianus dice anche che l'ibis \u00e8 consacrato alla luna.\nPlinio e Galeno attribuiscono l'invenzione del clistere all'ibis, poich\u00e9 secondo loro l'uccello effettuava tali trattamenti agli ippopotami. Plutarco ci assicura che usa solo acqua salata per questo scopo. 1600 anni dopo questa era ancora una scienza accettata, poich\u00e9 Claude Perrault, nelle sue descrizioni anatomiche dell'uccello, affermava di aver trovato un buco nel becco che l'uccello usava a tale scopo.\nNel secolo prima del tempo di Cristo e per almeno un secolo dopo, il culto di Iside era diventato molto popolare a Roma, soprattutto tra le donne, e l'ibis era diventato uno dei suoi simboli associati. Un certo numero di affreschi e mosaici nelle ville patrizie di Pompei ed Ercolano del 50 aC-79 dC mostrano questi uccelli.\nSecondo alcune traduzioni della Septuaginta, l'ibis \u00e8 uno degli uccelli impuri che non possono essere mangiati (Levitico 11:17, Deuteronomio 14:16)."}
{"id": "2108385", "revid": "1573940", "url": "https://it.wikipedia.org/wiki?curid=2108385", "title": "Cabalus modestus", "text": "Il rallo delle Chatham (Cabalus modestus ()) era un uccello della famiglia dei Rallidi diffuso su tre isole del gruppo delle Chatham: Mangere, Chatham e Pitt.\nDescrizione.\nIl rallo delle Chatham misurava circa 22\u00a0cm di lunghezza. Il maschio era di colore bruno-olivaceo, con la base delle penne color piombo; le piume del petto presentavano, all'estremit\u00e0, una leggera tonalit\u00e0 di colore fulvo chiaro; quelle dell'addome e dei fianchi presentavano due barre sottili dello stesso colore; le piume della gola erano grigio scure, ma avevano l'estremit\u00e0 marrone; le remiganti, molto morbide, erano marroni: le prime tre erano barrate da strisce sbiadite di colore fulvo-rossastro e la quarta e la quinta erano pi\u00f9 lunghe; la coda era piumosa, breve e di colore marrone; l'iride era marrone chiaro, cos\u00ec come il becco e le zampe. La femmina era pi\u00f9 piccola e presentava strisce meno nitide. Gli esemplari giovani erano di colore nero-brunastro uniforme.\nL'uovo era color bianco-crema, con deboli macchioline rossastre e violacee, ma l'unico esemplare conservato in un museo \u00e8 quasi completamente bianco e le macchioline che lo ricoprono, scarse e molto piccole, sono a malapena visibili.\nBiologia.\nHenry H. Travers riporta che il rallo delle Chatham aveva abitudini notturne e nidificava in tane scavate sul terreno; inoltre, scrisse che i piccoli, dopo la schiusa, correvano a rifugiarsi in un tronco cavo caduto. Frederick Wollaston Hutton sostiene che su Mangere il rallo occupava terreni rocciosi, dal momento che su quest'isola non vi sono distese sabbiose; in pi\u00f9, Travers gli aveva detto che i genitori e il pulcino che gli aveva procurato erano stati catturati il 5 gennaio; quindi, si pu\u00f2 ipotizzare che l'uccello nidificasse in novembre-dicembre. Il rallo si nutriva di piccoli invertebrati, e Walter Buller, che analizz\u00f2 alcuni contenuti stomacali, trov\u00f2 unicamente resti di esoscheletri di Coleotteri. Forbes sosteneva invece che si nutrisse prevalentemente di pulci di mare, che su Mangere si spingono frequentemente all'interno della boscaglia.\nEstinzione.\nI primi esemplari noti alla scienza di questo rallo vennero catturati nel 1871 da H. H. Travers sull'isola di Mangere. Si trattava di due spoglie, appartenenti a un esemplare adulto e a un immaturo, oltre a un altro esemplare conservato sotto spirito. Alla fine del XIX secolo le foreste di Mangere erano state quasi del tutto abbattute dai coloni, che praticavano la tecnica del taglia-e-brucia per creare nuovi pascoli, e devastate da capre e conigli. All'epoca della scoperta del rallo, le Chatham erano gi\u00e0 popolate da gatti, introdotti per tenere sotto controllo i conigli, cos\u00ec il destino della specie era ormai segnato: gli ultimi esemplari vennero catturati tra il 1895 e il 1900. Lo studioso Oliver sostenne che la specie sia scomparsa anche a causa delle catture da parte dei collezionisti, ma Greenway, pi\u00f9 recentemente, ha puntualizzato che sull'isola Chatham, dopo l'arrivo degli europei, del rallo sono state trovate unicamente ossa subfossili. Anche sulla vicina isola di Pitt gli europei catturarono unicamente un esemplare adulto e un piccolo ricoperto di piumino. Buller riporta che Travers se ne procur\u00f2 degli esemplari unicamente su Mangere, mentre Walter Hood inform\u00f2 lo stesso Buller che il rallo sopravviveva ancora, \u00absebbene sia difficile da catturare, avendo abitudini semi-notturne\u00bb. Hutton scrisse:\nIl rallo delle Chatham era un animale specializzato, molto pi\u00f9 del rallo di Dieffenbach (\"Hypotaenidia dieffenbachii\"), l'altra specie di rallo originaria delle Chatham, anch'essa ormai scomparsa, che sembra essere giunto su queste isole successivamente. Tuttavia, Trewick sostiene che il \"C. modestus\" potrebbe essersi evoluto a partire da esemplari giunti pi\u00f9 recentemente che avevano sviluppato abitudini notturne, occupando una nicchia simile a quella del kiwi, convivendo con il pi\u00f9 opportunista \"H. dieffenbachii\". Tuttavia, altri studiosi, come Haldaway, hanno messo in discussione questo scenario. Storrs Olson ipotizza che il \"C. modestus\" scomparve da Chatham e Pitt a causa della competizione con il pi\u00f9 grande \"H. dieffenbachii\", mentre non nega che su Mangere le due specie siano potute convivere pacificamente."}
{"id": "2108391", "revid": "28592", "url": "https://it.wikipedia.org/wiki?curid=2108391", "title": "Colonizzazione russa della Siberia", "text": ""}
{"id": "2108393", "revid": "28592", "url": "https://it.wikipedia.org/wiki?curid=2108393", "title": "Conciatori", "text": ""}
{"id": "2108394", "revid": "21880", "url": "https://it.wikipedia.org/wiki?curid=2108394", "title": "Kopaonik", "text": ""}
{"id": "2108397", "revid": "1573940", "url": "https://it.wikipedia.org/wiki?curid=2108397", "title": "Hypotaenidia dieffenbachii", "text": "Il rallo di Dieffenbach (Hypotaenidia dieffenbachii ()) era un uccello della famiglia dei Rallidi diffuso sull'isola Chatham e, forse, su quella di Pitt.\nTassonomia.\nPer diversi anni gli studiosi hanno confuso il rallo di Dieffenbach con l'altra specie di rallo estinto delle Chatham, il rallo delle Chatham (\"Cabalus modestus\"), che era considerato la forma immatura del primo. Hutton fu il primo a riconoscerlo come una specie a parte, descrivendolo e classificandolo in un genere a parte, \"Cabalus\", sulla base di alcune differenze nella struttura e nei muscoli delle ali. Andrews conferm\u00f2 che i due differivano per un certo numero di caratteristiche: il piumaggio di \"C. modestus\" era pi\u00f9 arruffato che in \"H. dieffenbachii\", a causa della quasi totale assenza di barbule; \"C. modestus\" aveva un becco relativamente pi\u00f9 lungo e sottile e meno ricurvo all'estremit\u00e0; inoltre, aveva uno sterno pi\u00f9 ridotto, con una carena quasi insignificante.\nRecentemente, le analisi del DNA hanno dimostrato che, malgrado le somiglianze morfologiche, il rallo di Dieffenbach era abbastanza diverso dal suo probabile antenato, il rallo delle Filippine (\"H. philippensis\"), e non una sua sottospecie, come gli studiosi avevano ritenuto a lungo.\nDescrizione.\nLe regioni posteriori del rallo di Dieffenbach, di colore variabile dal beige al marrone-oliva, erano ricoperte da bande nere irregolari. La parte superiore del dorso era a righe nere e marroni. La schiena era indistintamente striata da linee di colore marrone scuro. La sommit\u00e0 del capo e del collo era bruno-rossastra. Attraverso l'occhio, dal becco alla parte posteriore del collo, era presente una striscia marrone. Al di sopra degli occhi vi era una fascia grigio chiaro, colore del quale erano anche il mento e la gola. Il grigio-biancastro della gola e la regione fasciata di marrone del petto erano separati da una zona di piume nere dalle estremit\u00e0 biancastre. La regione superiore dell'addome era ricoperta da righe trasversali bianche e nere. Il resto dell'addome era nero, mentre le copritrici delle ali erano bruno-rossastre con striature nere.\nLe illustrazioni degli studiosi del XIX secolo indicano che il rallo di Dieffenbach aveva un piumaggio sorprendentemente simile a quello del rallo delle Filippine. Rispetto all'altra specie di rallo presente sulle Chatham, il rallo delle Chatham, aveva lo sterno pi\u00f9 sviluppato. Il becco, di dimensioni comprese tra quello del rallo delle Filippine e quello del rallo delle Chatham, era piegato verso il basso.\nIl rallo di Dieffenbach misurava circa 28\u00a0cm di lunghezza ed era pi\u00f9 grande e robusto di quello delle Filippine. Aveva, inoltre, un becco pi\u00f9 forte e pi\u00f9 curvo. Le proporzioni delle ossa erano molto simili a quelle del weka (\"Gallirallus australis\"), di dimensioni significativamente maggiori. Le ali erano ridotte e l'uccello non era in grado di volare.\nEstinzione.\nL'olotipo del rallo di Dieffenbach venne catturato nel 1840. Il suo scopritore, Ernst Dieffenbach, scrisse:\nBuller (1887-88) riporta le parole di Roiri, un indigeno dell'isola Chatham suo corrispondente:\nTuttavia, Roiri non riusc\u00ec mai a catturarne un esemplare per Buller, e l'ultimo avvistamento confermato risale al 1840. Il rallo di Dieffenbach aveva abitudini completamente terricole e occupava un areale limitato, cos\u00ec scomparve rapidamente dopo l'arrivo degli europei. Responsabili della sua estinzione sono stati certamente gli incendi boschivi, i gatti e i ratti.\nAttualmente, ne rimangono solo degli esemplari impagliati a Tring e a Brema."}
{"id": "2108398", "revid": "339392", "url": "https://it.wikipedia.org/wiki?curid=2108398", "title": "Palinsesto (televisione)", "text": ""}
{"id": "2108401", "revid": "124738926", "url": "https://it.wikipedia.org/wiki?curid=2108401", "title": "Giulio Martinat", "text": "Biografia.\nNacque a Maniglia di Perrero il 24 febbraio 1891, figlio di Filippo e Maria Tron. Di religione valdese, frequent\u00f2 la Scuola Latina di Pomaretto, per proseguire gli studi presso il Ginnasio Liceo Valdese di Torre Pellice. Dopo aver seguito da volontario il corso ufficiali di complemento, nel 1910 part\u00ec per la guerra italo-turca come sergente assegnato al battaglione \"Edolo\" del 5\u00ba Reggimento alpini, distinguendosi nei combattimenti a Derna. Decorato di una Medaglia di bronzo al valor militare ottenne la promozione a sottotenente di complemento. Rientrato in Italia e transitato in servizio permanente effettivo, venne trasferito al battaglione \"Pinerolo\" del 3\u00ba Reggimento alpini, con il quale prese parte alla prima guerra mondiale distinguendosi nei combattimenti del] Monte Mrzli meritando una seconda Medaglia di bronzo al valor militare e la promozione a tenente (luglio 1915) e poi a capitano (all'inizio del 1916), terminando la guerra inquadrato nel 1\u00ba Reggimento Mitraglieri mobilitato.\nFinita la guerra viene inquadrato nel 6\u00ba Reggimento Alpini, battaglione \"Monte Baldo\", durante l'attivit\u00e0 del Corpo d'Occupazione Italiano in Alta Slesia a Teschen. Tornato in Italia, si laurea in giurisprudenza presso l'Universit\u00e0 di Napoli (primavera 1921); appassionato di lingue, nel corso degli anni imparer\u00e0 il francese, lo spagnolo, l'inglese, il tedesco, il croato, il serbo e il russo. Nel 1923 si trasfer\u00ec per servizio presso la Scuola Allievi Ufficiali di Complemento di Verona, sposandosi il 29 dicembre dello stesso anno con Emma Montignani.\nDal 1924 al 1927 prest\u00f2 servizio presso la Missione Militare Italiana in Ecuador come istruttore di mitragliatrici ed armi automatiche, frequentando al ritorno in Italia il 57\u00ba Corso dell'Istituto Superiore di Guerra. Promosso al grado di Maggiore, trascorse il periodo di esperimento di Stato Maggiore a Trieste (1930-1931), prendendo successivamente il comando del battaglione \"Pinerolo\".\nPromosso al grado di Tenente Colonnello (1934), prest\u00f2 servizio di Stato Maggiore ad Alessandria e l'anno successivo come Capo di Stato Maggiore della Divisione Alpina \"Julia\". A fine 1935 venne assegnato come Capo di Stato Maggiore alla IV Divisione CCNN \"Tevere\", mobilitata per la Guerra d'Etiopia sul fronte somalo, dove venne decorato con Medaglia d'argento al Valore Militare. Rientrato in Italia torn\u00f2 al suo incarico di Capo di Stato Maggiore della \"Julia\" fino al 1937, quando, promosso Colonnello, assunse il comando dell'11\u00ba Reggimento alpini a Brunico. Nel settembre 1939 torn\u00f2 a svolgere incarichi di Capo di Stato Maggiore, prima presso la 5\u00aa Divisione alpina \"Pusteria\", poi presso il XVI ed il IV Corpo d'Armata.\nNel 1940 part\u00ec per l'Albania come Capo di Stato Maggiore del Corpo d'armata Alpino, guadagnando la seconda Medaglia d'Argento al Valore Militare e la Croce di Cavaliere dell'Ordine Militare di Savoia.\nIl 17 luglio 1942 part\u00ec, sempre come Capo di Stato Maggiore del Corpo d'Armata Alpino, alla volta del fronte russo, ed a novembre venne promosso Generale di Brigata.\nIl 26 gennaio 1943, con i resti delle forze italiane in ritirata, prese parte alla Battaglia di Nikolaevka. Gli alpini avevano gi\u00e0 ripetutamente ed inutilmente cercato di sfondare l'accerchiamento russo ed anche gli ufficiali superiori si misero alla testa delle truppe per un ultimo attacco. Uscito da una riunione ufficiali, Martinat vide passare gli alpini dell'\"Edolo\", e la sua decisione fu immediata: . Imbracciato un moschetto, cominci\u00f2 ad incitare , perdendo la vita in combattimento. Insieme ad altri 39 ufficiali e 3000 alpini venne sepolto nelle grandi fosse comuni scavate dai soldati russi.\nRiconoscimenti.\nPerrero, suo paese natale, gli ha dedicato un monumento, opera dello scultore Emilio Musso e inaugurato il 21 maggio 1950.\nStrade a suo nome sono state inaugurate a Torre Pellice, Luserna San Giovanni, Bedollo, Perrero, Pinerolo, oltre al Parco Martinat di San Pietro Val Lemina."}
{"id": "2108406", "revid": "729019", "url": "https://it.wikipedia.org/wiki?curid=2108406", "title": "Ecsegfalva", "text": "Ecsegfalva \u00e8 un comune dell'Ungheria di 1.449 abitanti (dati 2001) . \u00c8 situato nella provincia di B\u00e9k\u00e9s."}
{"id": "2108411", "revid": "124923807", "url": "https://it.wikipedia.org/wiki?curid=2108411", "title": "Gran Premio d'Argentina 1972", "text": "Il Gran Premio d'Argentina 1972, \"IX Gran Premio de la Rep\u00fablica Argentina\" di Formula 1 e prima gara del campionato di Formula 1 del 1972, si \u00e8 disputato il 23 gennaio sul circuito di Buenos Aires ed \u00e8 stato vinto da Jackie Stewart su Tyrrell-Ford Cosworth. In pole position \u00e8 partito il pilota argentino Carlos Reutemann (Brabham), al suo debutto in Formula 1. \u00c8 uno dei pochissimi casi in tutta la storia della Formula 1 di un pilota debuttante in pole position.\nPartecipanti.\nLa Tyrrell, campione del mondo in carica, conferma per il secondo anno consecutivo sia il campione del mondo Jackie Stewart che il francese Fran\u00e7ois C\u00e9vert.\nLa BRM, 2\u00aa nel 1971, decide di affrontare il campionato con ben 5 vetture:per questa gara sono confermati l'inglese Peter Gethin, il neozelandese Howden Ganley e l'austriaco Helmut Marko; a questi si aggiungono lo spagnolo Alex Soler-Roig, che aveva gi\u00e0 disputato nel 1971 alcune gare con il Team March, e lo svedese Reine Wisell, proveniente dalla Team Lotus. Nelle file del team britannico manca lo svizzero Jo Siffert, morto tragicamente il 24 ottobre dell'anno prima durante la Victory Race, gara conclusiva della stagione non valida per il mondiale disputatasi sul circuito di Brands Hatch.\nLa Ferrari, 3\u00aa nel 1971, mantiene il belga Jacky Ickx, lo svizzero Clay Regazzoni e l'americano Mario Andretti. Come per l'anno prima, Andretti correr\u00e0 solo in alcune gare, quelle che non contrasteranno con i suoi impegni oltreoceano.\nLa March, 4\u00aa nel 1971, schiera lo svedese Ronnie Peterson, al suo secondo anno con il team ufficiale, e l'austriaco Niki Lauda che l'anno prima aveva gi\u00e0 corso la gara di casa, proprio con la March. A queste due vetture se ne aggiunge una terza per Henri Pescarolo, al suo secondo anno con il team di Frank Williams.\nLa Lotus, 5\u00aa nel 1971, conferma l'astro nascente brasiliano Emerson Fittipaldi, al cui fianco mette l'australiano Dave Walker, che l'anno prima aveva gi\u00e0 corso una gara per il team di Colin Chapman, al posto dello svedese Reine Wisell, passato alla BRM.\nLa McLaren, 6\u00aa nel 1971, conferma per il quinto anno consecutivo il neozelandese Denny Hulme; il suo compagno di squadra \u00e8 l'americano Peter Revson, il quale l'anno prima aveva corso il GP di casa al volante della Tyrrell ed aveva corso alcune gare negli anni sessanta.\nLa Matra, 7\u00aa nel 1971, schiera una sola vettura per il neozelandese Chris Amon, confermato per il secondo anno consecutivo. Non c'\u00e8 il francese Jean-Pierre Beltoise, in procinto di passare alla BRM.\nLa Surtees, 8\u00aa nel 1971, schiera una vettura ufficiale per l'australiano Tim Schenken, in arrivo dalla Brabham e una semiufficiale sponsorizzata dalla Ceramiche Pagnossin per l'italiano Andrea De Adamich. Il titolare John Surtees si \u00e8 inoltre ritirato dall'attivit\u00e0 agonistica in pista preferendo limitarsi al ruolo di team manager.\nLa Brabham infine, 9\u00aa nel 1971, conferma per il secondo anno l'inglese Graham Hill e gli affianca il debuttante argentino Carlos Reutemann al posto di Schenken.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2108412", "revid": "1566286", "url": "https://it.wikipedia.org/wiki?curid=2108412", "title": "Paolo Gozlino", "text": "Biografia.\n\u00c8 ricordato per aver partecipato fra gli anni sessanta e settanta come primo ballerino e coreografo, assieme alla moglie, la ballerina Elena Sedlak, a diverse trasmissioni di intrattenimento leggero del Programma Nazionale della Rai, fra cui \"Studio Uno\" e \"Biblioteca di Studio Uno\".\nLa scheda del \"Dizionario dello spettacolo\" lo definisce \"tipica figura dell'atletico e agile boy tuttofare della rivista\". Negli anni cinquanta lavor\u00f2 nel teatro di rivista come ballerino (fra gli altri spettacoli, \"Passodoppio\" nel 1954, in cui eseguiva coreografie di Mary Anthony, \"L'uomo si conquista di domenica\", nella compagnia di Macario, del 1955, e \"E tu biondina ...\", del 1956, ancora con Macario.\nCinema.\nNel cinema ha interpretato spesso ruoli da caratterista, prendendo parte a film di genere (peplum, spaghetti western, fantascienza, musicarelli, \"b-movie\"). Ha curato le coreografie di \"Caltiki il mostro immortale\" (1959), \"Don Camillo\" (1983) e \"Ho vinto la lotteria di capodanno\" (1989).\nPopolare anche in Spagna, dove ha girato diverse pellicole, \u00e8 stato accreditato talvolta con gli pseudonimi di Paul Lino e Paul Stevens. Con quest'ultimo alias \u00e8 apparso nel ruolo di se stesso in immagini di repertorio nel 1968 \"Mission Impossible Versus the Mob\". Nella sua filmografia figurano anche \"La sceriffa\" (1959), \"Agente Howard: 7 minuti per morire\" (1971, al fianco di Mario Donen), \"La sculacciata\", (1974), \"Povero Cristo\" (1975). In \"Flashman\" (1967) Gozlino interpreta il supereroe del titolo, dotato di un costume sgargiante e abilit\u00e0 fuori dal comune per combattere la criminalit\u00e0."}
{"id": "2108414", "revid": "28592", "url": "https://it.wikipedia.org/wiki?curid=2108414", "title": "Regista cinematografica", "text": ""}
{"id": "2108420", "revid": "767487", "url": "https://it.wikipedia.org/wiki?curid=2108420", "title": "G\u00e1doros", "text": "G\u00e1doros \u00e8 un comune dell'Ungheria di 4.095 abitanti (dati 2001) . \u00c8 situato nella provincia di B\u00e9k\u00e9s."}
{"id": "2108422", "revid": "1543377", "url": "https://it.wikipedia.org/wiki?curid=2108422", "title": "Active Format Description", "text": "Nella tecnologia televisiva, il termine Active Format Description o AFD indica un insieme di codici che possono essere inseriti all'interno di un flusso MPEG o del segnale trasportato da un'interfaccia SDI. Questi codici indicano informazioni sul video, principalmente sul rapporto d'aspetto delle immagini. L'AFD permette di trasmettere programmi in ogni formato, sia in che in , sullo stesso canale, lasciando al decoder o all'apparato ricevente l'adeguamento o la conversione delle immagini trasmesse.\nI codici standard AFD permettono di identificare non solo il rapporto d'aspetto, ma anche l'\"area protetta\" all'interno del video attivo, ossia la zona (tipicamente il 90% dell'immagine) al di fuori della quale il contenuto visibile pu\u00f2 essere tagliato senza compromettere la comprensione dell'accaduto n\u00e9 la leggibilit\u00e0 di eventuali titoli.\nLa sigla AFD viene a volte espansa in maniera scorretta come \"Active Format Descriptor\" anzich\u00e9 Active Format Description. Non c'\u00e8, infatti, in questo segnale, nessun \"descrittore\" (termine che ha un significato ben specifico nel protocollo ISO/IEC 13818-1 del Moving Picture Experts Group).\nAFD e video MPEG.\nI codici AFD non fanno parte dello standard MPEG: sono una sua estensione introdotta per la trasmissione digitale, e in seguito sono stati adottati con alcuni modifiche anche dall'ATSC. La SMPTE ha in seguito adottato i codici l'AFD per l'uso con l'interfaccia SDI, come standard SMPTE 2016-1-2007, \"Format for Active Format Description and Bar Data\".\nPer la generazione del flusso WSS vengono usati spesso i codici AFD, anche se non \u00e8 strettamente necessario.\nIl controllo della commutazione del rapporto d'aspetto del segnale trasmesso \u00e8 pi\u00f9 accurato usando i codidi AFD, dal momento che in flusso MPEG la segnalazione relativa pu\u00f2 avvenire solo all'inizio di ogni group of pictures (GOP), cio\u00e8 tipicamento ogni 12 fotogrammi circa.\nI dati AFD sono trasmessi nel Video Layer di un flusso MPEG (documento ISO/IEC 13818-2). In un segnale video digitale, sono trasmessi sulla linea 11.\nUso pratico.\nUn segnale in pu\u00f2 essere trasmesso con l'AFD 8 o 10, che identifica tutto il fotogramma come video attivo che non dovrebbe essere rifilato. Su un televisore questo segnale verr\u00e0 visualizzato come \"4:3 letterbox\" per permetterne una visualizzazione completa. Un altro segnale, sempre in 16:9, potrebbe avere l'AFD 15, che indica che la parte importante del video \u00e8 mantenuta nella zona centrale e che quindi il monitor pu\u00f2 tagliare le zone laterali dell'immagine.\nLista completa dei codici AFD.\nValori secondo protocollo ETSI TS 101 154 V1.7.1 Annex B, ATSC A/53 Part 4 e SMPTE 2016-1-2007"}
{"id": "2108423", "revid": "767487", "url": "https://it.wikipedia.org/wiki?curid=2108423", "title": "Gerend\u00e1s", "text": "Gerend\u00e1s \u00e8 un comune dell'Ungheria di 1.576 abitanti (dati 2001) . \u00c8 situato nella provincia di B\u00e9k\u00e9s. "}
{"id": "2108429", "revid": "767487", "url": "https://it.wikipedia.org/wiki?curid=2108429", "title": "Geszt", "text": "Geszt \u00e8 un comune dell'Ungheria di 865 abitanti (dati 2001). \u00c8 situato nella provincia di B\u00e9k\u00e9s. \nDiede i natali al politico K\u00e1lm\u00e1n Tisza."}
{"id": "2108431", "revid": "729019", "url": "https://it.wikipedia.org/wiki?curid=2108431", "title": "Gran Premio del Sudafrica 1972", "text": "Il Gran Premio del Sud Africa 1972, \"VI Grand Prix of South Africa\" di Formula 1 e seconda gara del campionato di Formula 1 del 1972, si \u00e8 disputato il 4 marzo sul circuito di Kyalami ed \u00e8 stato vinto da Denny Hulme su McLaren-Ford Cosworth.\nPartecipanti.\nRispetto al precedente Gran Premio, il campo partenti subisce le seguenti modifiche:\nLa BRM mette in campo 4 vetture togliendo Alex Soler-Roig e Reine Wisell, ma schierando il francese Jean-Pierre Beltoise in arrivo dalla Matra.\nLa Surtees schiera una seconda vettura ufficiale per l'ex campione del mondo di motociclismo Mike Hailwood.\nFrank Williams schiera una seconda March privata (dell'anno prima) per il debuttante brasiliano Carlos Pace.\nDebutta una nuova scuderia tedesca, la Eifelland Racing: la monoposto \u00e8 una March modificata e il pilota \u00e8 il tedesco Rolf Stommelen, in arrivo dalla Surtees.\nCome avviene solitamente, anche nel 1972 prendono parte solo a questa gara alcuni team che schierano piloti locali. Il team Gunston schiera una Surtees per il solito John Love e una Brabham per Willie Ferguson. Inoltre Dave Charlton guida una Lotus privata per il team Scribante sponsorizzato dalla Lucky Strike.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2108437", "revid": "27723", "url": "https://it.wikipedia.org/wiki?curid=2108437", "title": "Brita Esperanto-Junularo", "text": ""}
{"id": "2108438", "revid": "486946", "url": "https://it.wikipedia.org/wiki?curid=2108438", "title": "Territorio palestinese", "text": ""}
{"id": "2108440", "revid": "110157", "url": "https://it.wikipedia.org/wiki?curid=2108440", "title": "Dance Remixes", "text": "Dance Remixes \u00e8 la prima compilation di remixes della cantante francese Myl\u00e8ne Farmer, pubblicato nel 1992 dalla Polydor Records.\nIl disco.\nDopo il clamoroso successo de \"L'Autre...\" il duo Farmer/Boutonnat si prepara al loro primo lungometraggio Giorgino, ma prima dell'uscita del film esce nel 1992 la prima compilation di remixes della rossa (che per molti equivale al suo primo best of). La raccolta include tutti i suoi successi remixati (D\u00e9senchant\u00e9e, Pourvu qu'elles soient douces, Sans contrefa\u00e7on...), e una nuova traccia \"Que mon c\u0153ur l\u00e2che\", accompagnata da un video abbastanza spinto. La compilation vender\u00e0 circa 200.000 copie diventando doppio disco d'oro e arrivando alla 9\u00aa posizione della classifica degli album francesi."}
{"id": "2108462", "revid": "20551800", "url": "https://it.wikipedia.org/wiki?curid=2108462", "title": "Orlok", "text": ""}
{"id": "2108466", "revid": "2110845", "url": "https://it.wikipedia.org/wiki?curid=2108466", "title": "Ferdinando Burlando", "text": "Biografia.\nNel 1941 dopo aver frequentato l'Accademia militare di Modena, venne destinato al Battaglione \"Morbegno\" del 5\u00ba Reggimento Alpini con il grado di sottotenente. L'8 settembre 1943 si trovava con il suo reparto al passo di San Candido in provincia di Bolzano. Decise di combattere contro i tedeschi e, dopo aver convinto gran parte dei suoi uomini a seguirlo, part\u00ec per la Val Pesio e pass\u00f2 nel canavese, iniziando cos\u00ec l'organizzazione delle prime formazioni partigiane, che diventarono poi la 9\u00aa Divisione \"Giustizia e Libert\u00e0\".\nDivent\u00f2 comandante di brigata e con i suoi uomini port\u00f2 a compimento diverse azioni audaci, nella zona di Ciri\u00e9, nel canavese, nella Valli di Lanzo e nel Monferrato tanto da meritarsi l'appellativo \"Diavolo Bianco\". Ferito sette volte durante gli scontri sub\u00ec undici interventi, venne catturato dai tedeschi e torturato, messo davanti al plotone d'esecuzione come metodo di tortura e infine liberato dai suoi uomini.\nBurlando e il suo gruppo ebbero un ruolo preminente nella liberazione di Torino. Alla fine della guerra, promosso tenente, venne trasferito al Ministero della Guerra e successivamente posto in riserva come invalido di guerra, consegu\u00ec la laurea in legge all'Universit\u00e0 di Roma e intraprese la professione di avvocato.\nBurlando mor\u00ec il 31 luglio 2014 a Roma."}
{"id": "2108468", "revid": "119913984", "url": "https://it.wikipedia.org/wiki?curid=2108468", "title": "Damiano Lestingi", "text": "Biografia.\nHa debuttato nel 2004 con la nazionale per giovanissimi alla rassegna \"Coppa Comen\" di Tirana (Albania) vincendo un oro, un argento e un bronzo.\nL'anno seguente al Festival Olimpico della Giovent\u00f9 Europea (EYOF) vince tre ori, rispettivamente nei 100 dorso, 200 dorso e staffetta 4x100 mista.\nViene convocato nel dicembre 2005 alla manifestazione internazionale \"3 Nazioni\" e vince quattro ori in quattro gare: 50 dorso, 100 dorso, 200 dorso e staffetta 4x100 mista.\nNel 2006 arriva la convocazione in nazionale giovanile con gli europei juniores di Palma di Maiorca vincendo due ori e un bronzo nelle tre gare a dorso.\nNei successivi mondiali giovanili di Rio de Janeiro dell'agosto 2006 si supera, vincendo quattro titoli iridati e arrivando altre due volte secondo. A fine anno arriva anche il primo titolo italiano assoluto nei 100 dorso.\nL'anno dopo, nel 2007, viene convocato ai mondiali di Melbourne, dove \u00e8 finalista con la staffetta 4\u00d7100 mista: arriva sesto nuotando con Loris Facci, Rudy Goldin e Christian Galenda.\nTorna agli europei giovanili ad Anversa e vince ancora i 200 dorso, che diventa presto la sua gara preferita, la 4\u00d7100 mista e andando sul podio nei 100\u00a0dorso e nella 4\u00d7200 stile libero. Vince anche cinque campionati italiani tra gare individuali e di staffetta.\nNel 2008 partecipa agli europei di Eindhoven e va in finale (6\u00ba) nei 200 dorso dove ottiene il pass per le Olimpiadi cinesi.\nHa partecipato quindi ai Giochi Olimpici di Pechino 2008, arrivando alle semifinali nei 200 dorso e 18\u00ba nei 100 dorso.\nA fine anno (o meglio, all'inizio della stagione 2008-2009) \u00e8 ancora due volte finalista agli europei in vasca da 25 metri di Fiume.\nDopo aver vinto un bronzo nel 200 dorso ai Giochi del Mediterraneo di Pescara nel giugno 2009 \u00e8 convocato per i mondiali di Roma del mese successivo dove nuota in batteria nella staffetta 4\u00d7200 stile libero e partecipa ai 100 e 200\u00a0dorso conquistando la semifinale nella doppia distanza.\nAgli europei di Istanbul di fine 2009 va ancora in finale nei 50 e 100 dorso. Ai tre campionati nazionali 2009 ottiene un ottimo successo, vincendo complessivamente dieci titoli tra dorso, misti e staffette.\nNell'estate 2010 conquista la finale all'Europeo di Budapest nella 4x200 stile dove si piazzer\u00e0 5\u00ba (gara della quale diventer\u00e0 un protagonista negli anni successivi) e la semifinale nei 200 dorso.\nA novembre 2010 torna sul podio agli europei in vasca corta di Eindhoven, vincendo l'argento nei 100 e 200 dorso e arrivando in finale nei 50 dorso.\nUn mese dopo, a Dubai, in occasione dei campionati del mondo di vasca corta, migliora i tempi ottenuti nei Paesi Bassi e va in finale nei 200\u00a0dorso, venendo per\u00f2 squalificato dopo essere arrivato settimo.\nAgli europei di vasca corta di Chartres in Francia del novembre 2012 si riscatta e conquista il bronzo nei 100 dorso conquistando altres\u00ec il pass dei mondiali in vasca corta di Istanbul 2012 dove arriver\u00e0 16\u00ba sia 100 che nei 200 dorso.\nNel 2013 viene convocato per la seconda volta in carriera ai Giochi del Mediterraneo a Mersin dove conquista un oro con la 4x200 stile e un argento nei 200 dorso. \nDopo un mese viene convocato per il mondiale in vasca lunga di Barcellona con la 4x200 dove, insieme a Magnini, Belotti e Di Giorgio, arriveranno 10\u00ba.\nNel 2014 all'Europeo di Berlino nuota nelle batterie dei 200 misti sfiorando l'accesso in semifinale e disputa un'ottima frazione nella 4x200 stile piazzandosi in finale al 6\u00ba posto.\nNel 2015 ottiene prima il pass per le Universiadi di Gwangju che quello per i Mondiali di vasca lunga di Kazan.\nIn Corea \u00e8 nominato capitano della squadra maschile e ottiene un ottimo 5\u00ba posto nei 400 stile e un 4\u00ba posto nella staffetta 4x200 stile.\nIl mese dopo a Kazan nuota un'ottima frazione lanciata della staffetta 4x200 stile in 1'47'91.\nNel 2017 si laurea all'Universit\u00e0 degli Studi della Tuscia di Viterbo in Scienze Politiche e delle Relazioni Internazionali.\nNel 2018 vince con il suo club, il Circolo Canottieri Aniene, il 10\u00ba scudetto consecutivo al campionato nazionale a squadre/coppa caduti di Brema.\nNel luglio del 2020 ha annunciato il ritiro dalle competizioni.\nCampionati Italiani.\nCampionati italiani giovanili.\n38 medaglie\nCampionati italiani assoluti.\n19 titoli individuali e 16 in staffette, cos\u00ec ripartiti:"}
{"id": "2108479", "revid": "112039996", "url": "https://it.wikipedia.org/wiki?curid=2108479", "title": "Thomas Pavel", "text": "Biografia.\nDopo essersi laureato all'Universit\u00e0 di Bucarest, nel 1971 Thomas Pavel sostiene, sotto la guida di A.J. Greimas, una tesi di dottorato presso l'\u00c9cole des hautes \u00e9tudes en sciences sociales sulle tragedie di Pierre Corneille. Insegna in seguito all'Universit\u00e0 di Ottawa dal 1973 al 1981, poi all'Universit\u00e0 del Qu\u00e9bec a Montr\u00e9al dal 1981 al 1986. Tra il 1990 e il 1998 insegna letteratura comparata all'Universit\u00e0 di Princeton. Dal 1998 insegna all'Universit\u00e0 di Chicago. Tra il 2005 e il 2006 ha tenuto un corso presso il Coll\u00e8ge de France intitolato \u00ab Comment \u00e9couter la litt\u00e9rature \u00bb (Come ascoltare la letteratura).\nHa criticato le pretese di alcuni strutturalisti, in particolare Roman Jakobson o Roland Barthes, di spiegare la letteratura unicamente attraverso la linguistica (\"Le Mirage linguistique\" e \"De Barthes \u00e0 Balzac\" tornando su \"S/Z\"). Ma Pavel \u00e8 conosciuto soprattutto per il suo ricorso alla teoria filosofica dei mondi possibili allo scopo di studiare gli universi della finzione. Ha cos\u00ec contribuito alla riflessione sui rapporti tra universi fittizi e universi di riferimento, sull'ontologia dei personaggi e il valore della verit\u00e0 nella finzione."}
{"id": "2108502", "revid": "767487", "url": "https://it.wikipedia.org/wiki?curid=2108502", "title": "Pedro P\u00e1ramo", "text": "Pedro P\u00e1ramo \u00e8 un romanzo scritto da Juan Rulfo, pubblicato nel 1955. In Italia \u00e8 stato tradotto la prima volta nel 1960.\nTrama.\nJuan Preciado promette alla madre morente di andare a Comala, paese dove avrebbe potuto conoscere suo padre: Pedro Paramo. Il viaggio che Juan Preciado inizia non \u00e8 solo nello spazio, ma nel tempo. Il paese \u00e8 abbandonato alla polvere e alla miseria, Juan Preciado viene accolto prima da una donna poi da un'altra, entrambe dimostrano misteriosamente di conoscerlo e gli raccontano la storia della cittadina e di Pedro Paramo: un uomo che \u00e8 riuscito, attraverso corruzione e violenza, a divenire il signore di Comala, ottenendo potere e impunit\u00e0.\nJuan Preciado rimane smarrito dai racconti e dagli incontri, poich\u00e9 le persone con cui ha a che fare svaniscono e restano solo gli echi delle loro voci. L'uomo realizza cos\u00ec che Comala \u00e8 un paese fantasma, abitato solo da spettri e nessuna vita \u00e8 pi\u00f9 possibile l\u00ec, tanto che anch'egli dovr\u00e0 ammettere di essere gi\u00e0 sotto terra. La parabola di Pedro Paramo \u00e8 legata a quella di Comala, il rapporto tra la popolazione e il ricco proprietario terriero non pu\u00f2 essere che ostile: Pedro Paramo decide di lasciare morire di fame il paese, ma la rovina di Comala sar\u00e0 la causa dell'omicidio dello stesso Pedro Paramo.\nTemi e personaggi.\nIl viaggio che compie Juan Preciado \u00e8 un percorso verso la conoscenza, non \u00e8 casuale che sia la madre a spingerlo verso la consapevolezza, \u00e8 necessario che Juan Preciado raccolga le testimonianze di un mondo che non c'\u00e8 pi\u00f9, anche se le conseguenze per lui saranno fatali. Nella ricerca di Juan Preciado Comala ha finalmente voce, i suoi abitanti hanno un testimone al quale possono denunciare i soprusi subiti dal dominio di Pedro Paramo, in questo modo \u00e8 come se si verificasse l'affermazione della verit\u00e0 storica. Pedro Paramo \u00e8 l'incarnazione del cacicco, figura tipica del potere locale: turpe, autoritario, violento, vero padre padrone di un'intera comunit\u00e0: padre anche biologico, poich\u00e9 numerosi sono i figli non riconosciuti avuti da donne che ha impunemente violentato. \u00c8 questo un tema centrale, necessario per riportare alla memoria la condizione in cui \u00e8 nato lo Stato messicano, attraverso i soprusi dei ricchi colonizzatori sugli indigeni e sui poveri. Il potere \u00e8 un tema cardine del romanzo: l'autorit\u00e0 di Pedro Paramo \u00e8 basata su un matrimonio di convenienza, su omicidi di rivali, su corruzioni, su sfruttamenti. Non solo il potere politico \u00e8 preso di mira, anche la chiesa, con Padre Renteria, \u00e8 accusata di essere asservita al dominio economico di Pedro Paramo e di negare persino il sostegno spirituale.\nIn queste figure si possono riscontrare le forti critiche alla condizione sociale e politica del Messico della prima met\u00e0 del 1900 (patria di Juan Rulfo), un'analisi che coinvolge anche la disillusione sui vari movimenti rivoluzionari, destinati al fallimento e al tradimento dei propri principi.\nLa condizione della donna: sia la madre di Juan Preciado sia le donne che lo accolgono a Comala sono tutte vittime della violenza di Pedro Paramo e conservano tra di loro una forte solidariet\u00e0, che si trasmette sull'affetto rivolto all'ignaro Juan Preciado, che diventa cos\u00ec figlio di tutta Comala. Tra i personaggi femminili spicca poi Susana San Juan, l'unica donna che Pedro Paramo abbia mai amato e dalla quale, invece, mai \u00e8 stato contraccambiato. Anche Susana ha subito numerose violenze, ripetutamente dal padre e quindi da Pedro Paramo; le continue vessazioni hanno spinto Susana alla fuga dalla realt\u00e0 e a cercare rifugio nel sogno: il suo amore, e la sua felicit\u00e0, sono possibili soltanto nella sua immaginazione, soltanto nell'astrazione trover\u00e0 la sua rivincita sugli abusi e sulla misera quotidianit\u00e0. Perfino sul letto di morte Susana non si piegher\u00e0 alle volont\u00e0 di Pedro Paramo e di Padre Renteria, anzi, ribatter\u00e0 alle loro parole di morte descrivendo scene di passione col suo amore immaginario. La realt\u00e0 non concede scampo, la storia lascia solo i morti.\nComala: Juan Rulfo dichiara che il toponimo deriva da \u201cComal\u201d, il cui significato \u00e8: \u201cRecipiente di argilla che si mette sopra la brace\u201d; ecco simboleggiata gi\u00e0 dal nome l'atmosfera asfissiante e la condizione di castigo di vivere sopra le fiamme, nella graticola. Nel romanzo compaiono diverse descrizioni del villaggio: la Comala che emerge dai racconti della madre \u00e8 un luogo in cui la natura \u00e8 rigogliosa e la speranza \u00e8 ancora viva; \u00e8 un luogo mitico, perduto e lontano. Comala descritta dalle donne a Juan Preciado, quella del passato prossimo, \u00e8 dominata dalla sensazione di decadenza e d'oppressione, il destino della cittadina \u00e8 legato a quello di Pedro Paramo: per entrambi la fine sar\u00e0 di abbandono e di distruzione. Comala che trova il protagonista \u00e8 spettrale, con costruzioni in rovina, un paese esanime, presenziato solo da voci desolate che rievocano il passato, un luogo intermedio tra la vita e la morte, senza nessuna possibilit\u00e0 di futuro.\nStile.\nLa struttura temporale della narrazione, l'ambientazione rurale e lo stile crudo dei dialoghi rimandano alla lezione di William Faulkner, anche se come testimonia Carlos Fuentes \u201cEgli (Rulfo) mi diceva sempre: \u201cl'influenza \u00e8 della letteratura islandese, viene dal racconto \u201cGente indipendente\u201d, di Halld\u00f3r Laxness e da altri romanzi di questo autore islandese\". Lo stile di Rulfo \u00e8 raffinato e poliedrico, al linguaggio essenziale che domina il romanzo lo scrittore affianca immagini liriche, l'uso sapiente dei monologhi interiori \u00e8 accompagnato da una costruzione di dialoghi laconici. La tecnica narrativa \u00e8 caratterizzata da continui salti temporali, dove vicende passate e presenti si alternano senza linearit\u00e0, da una successione d'interruzioni brusche e da colpi di scena. Pedro Paramo \u00e8 divenuto cos\u00ec un caposaldo della corrente del \u201cRealismo magico\u201d, un modello che ha influenzato molti scrittori latino americani.\nEredit\u00e0.\n\u00c8 nota la dichiarazione di Gabriel Garc\u00eda M\u00e1rquez a proposito del romanzo: \u201c\u00c1lvaro Mutis sal\u00ec a grandi falcate i sei scalini di casa mia con un pacchetto di libri in mano, separ\u00f2 dal mucchio il pi\u00f9 piccolo e sbellicandosi dal ridere mi disse: \u2013 Leggi questo, cazzo, e impara! \u2013 Era Pedro P\u00e1ramo. Quella notte non potei dormire prima di averlo letto una seconda volta. Mai, dalla notte tremenda in cui lessi La Metamorfosi, dieci anni prima, in una lurida pensione per studenti a Bogot\u00e0, avevo provato una commozione simile\u201d. Per Garc\u00eda M\u00e1rquez la rilevanza della lettura di \"Pedro P\u00e1ramo\" \u00e8 evidente anche nel suo libro pi\u00f9 conosciuto, l'incipit di Cent'anni di solitudine: \u201cMolti anni dopo, davanti al plotone di esecuzione, il colonnello Aureliano Buend\u00eca si sarebbe ricordato di quel remoto pomeriggio\u2026\u201d; ricalca la struttura di un periodo che si trova in Pedro Paramo: \u201cMolti anni dopo padre Renteria si sarebbe ricordato della notte in cui la scomodit\u00e0 del letto\u2026\u201d. Scrittori come Jorge Luis Borges, Gabriel Garc\u00eda M\u00e1rquez, Julio Cort\u00e1zar, Carlos Fuentes, \u00c1lvaro Mutis e Susan Sontag hanno encomiato il romanzo. \nDurante la lunga stesura il romanzo ha avuto diversi titoli: \u201cI deserti della Terra\u201d; \u201cUna stella accanto alla luna\u201d e \u201cI mormorii\u201d.\nNel 1966 \u00e8 stato realizzato un film omonimo, per la regia di Carlos Velo e la sceneggiatura di Carlos Fuentes, Gabriel Garc\u00eda M\u00e1rquez, Manuel Barbachano e Carlos Velo."}
{"id": "2108503", "revid": "1718925", "url": "https://it.wikipedia.org/wiki?curid=2108503", "title": "Chic", "text": "Chic () \u00e8 un termine di origine francese che pu\u00f2 essere tradotto in italiano come \"elegante\" ma che ha un significato molto pi\u00f9 ampio che pu\u00f2 essere esteso anche al di fuori dello stile di abbigliamento.\nOrigine del termine.\nL'utilizzo della parola \"chic\" in Francia \u00e8 iniziato all'inizio del ventesimo secolo ed inizialmente veniva scritta \"chique\" . Il dizionario \"Le Petit Robert\" ne attribuisce l'etimologia del termine al termine tedesco \"schick\" (\"abito\"). Il dizionario \"Larousse\" tuttavia ipotizza l'origine del termine al diciassettesimo secolo, cio\u00e8 quando al tempo di Luigi XIII, una persona abile a destreggiarsi con la legge veniva soprannominato \"chicane\", con il significato di \"cavillo\". Il significato della parola \"chic\" con il tempo \u00e8 comunque mutato, ed \u00e8 stato adottato da diversi paesi in tutto il mondo. Spesso la parola viene utilizzata anche al di fuori del campo della moda.\nArchitettura Chic.\nNel 2002 la Royal Horticultural Society ha introdotto la categoria \"Giardino pi\u00f9 chic\" nella sua cerimonia di premiazione \"Chelsea Flower Show\", che si tiene annualmente dal 1913. La societ\u00e0 premia il giardino che mostra maggior \"modernit\u00e0, innovazione, immaginazione, stile ed audacia\".\nUn altro esempio, il Carr\u00e9 d'Etoiles o Cubo delle Stelle, un alloggio trasportabile e riciclabile a forma di cubo coperto da una cupola di vetro sollevabile, che permette alle coppie di dormire sotto le stelle, e utilizzato in Francia come d\u00e9pendance da privati e alberghi, e \u00e8 stato premiato per il suo design innovativo, chic e glamour.\nFitness Chic.\nFitness Chic \u00e8 uno stile di moda che interpreta in maniera elegante il vestire fitness ed \u00e8 adatto ad ambienti non solo sportivi."}
{"id": "2108504", "revid": "1543377", "url": "https://it.wikipedia.org/wiki?curid=2108504", "title": "ZENN", "text": "ZENN (\"Zero Emission, No Noise\" - in inglese zero emissioni nessun rumore) \u00e8 un modello di automobile elettrica a due posti, costruita dalla ditta canadese ZENN Motor Company dal 2007 al 2009.\nNel settembre 2009 il CEO Ian Clifford ha annunciato che ZENN ne cessava la produzione concentrandosi sulla fornitura della tecnologia ad altri costruttori. L'azienda riusc\u00ec a vendere solo 500 veicoli.\nIl contesto.\nProgettata per avere consumi ridottissimi, viaggiava fino a 40\u00a0km/h con un motore elettrico completamente ecologico; la batteria durava da 50 a 80 chilometri. Come optional proponeva un tettuccio retraibile, condizionatore, autoradio.\nIl veicolo si basava sulla microvettura MC2, prodotta su licenza dall'azienda francese B\u00e9n\u00e9teau. La MC2 e la MC1, sono vendute in Europa con motore diesel di 500cc.\nL'energia elettrica era immagazzinata in sei celle da 12V, con ciclo di ricarica di 8 ore. Un motore a corrente continua generava la propulsione; nel 2008 venne peraltro sostituito da uno a corrente alternata."}
{"id": "2108510", "revid": "3115", "url": "https://it.wikipedia.org/wiki?curid=2108510", "title": "Alfa Romeo Sport Prototipo", "text": "L'Alfa Romeo Sport Prototipo, nota anche Alfa Romeo Gruppo C o Alfa Romeo SE048, \u00e8 una vettura da competizione realizzata sul finire degli anni ottanta dall'Alfa Romeo per prendere parte al Campionato del Mondo Sport Prototipi ed era equipaggiata dal motore \"Alfa Romeo V1035\" che avrebbe dovuto essere installato sulle vetture Alfa Romeo 164 Pro Car, per il campionato mai nato.\nIn realt\u00e0 quest'auto non ha mai preso parte ad una sola gara, ed \u00e8 sempre rimasta al suo stato embrionale, a causa della crisi che aveva coinvolto il Gruppo Fiat (di cui l'Alfa Romeo fa parte dal 1986) e del fallimento del Campionato del Mondo Sport Prototipi con motori di derivazione Formula 1, varato in quegli anni, che hanno costretto a modificare pesantemente i piani della casa di Arese, arrivando a cancellare il progetto dell'Alfa Romeo Sport Prototipo.\nInoltre va detto che attorno a questo mezzo, aleggia ancora oggi un'aria di mistero, per via della complessit\u00e0 costruttiva, delle raffinatezze tecnologiche e del modo di sfruttare le sinergie all'interno del Gruppo Fiat.\nContesto.\nNel 1985 l'Alfa Romeo pose fine alla sua avventura in Formula 1, poich\u00e9 i fondi a disposizione non erano sufficienti per continuare ad evolvere il motore turbo 890T, nonch\u00e9 la fallimentare monoposto 185T. Tra l'altro, nello stesso anno perse, ma pi\u00f9 esattamente \"esoner\u00f2\" dalla direzione tecnica, uno dei migliori tecnici di Formula 1 di sempre, nonch\u00e9 storico ingegnere della casa, ossia Carlo Chiti.\nA quel punto sull'onda del successo dei motori turbo a quattro cilindri, l'Alfa Romeo dirott\u00f2 le sue risorse sul nuovo propulsore 415/85T, che avrebbe dovuto equipaggiare le auto della scuderia francese Ligier per il 1987. La casa intendeva effettuare una ristrutturazione, rientrando gradualmente nella massima serie, prima come fornitrice di propulsori per poi eventualmente rientrare in prima persona con la propria scuderia. Dopo la firma del contratto con Ligier nel 1986 per la fornitura di motori turbo e il contemporaneo avvio del progetto del motore aspirato per le stagioni successive in attesa dell'imminente abolizione dei motori turbo (deliberata nel giugno 1986, dopo la morte di Elio De Angelis), l'azienda pass\u00f2 sotto il controllo del Gruppo Fiat, gi\u00e0 in Formula 1 con la Ferrari. Questo cambio di propriet\u00e0, unito a problemi tecnici, port\u00f2 all'interruzione del rapporto con Ligier (anche se ufficialmente la causa legale della rottura del contratto furono alcune dichiarazioni del pilota Ren\u00e9 Arnoux), all'uscita dalla Formula 1 e all'accantonamento del nuovo motore aspirato da 3,5 litri gi\u00e0 realizzato, che fu mostrato al pubblico in occasione del Salone dell'automobile di Torino del 1988.\nNel 1987, per\u00f2, la FIA era intenzionata ad istituire, con avvio nel 1989, una categoria di vetture da competizione tipo silhouette, la ProCar (esteriormente simili alle vetture di serie, ma con motori e tecnologia da Formula 1), destinate al nuovo Campionato Production Car. Pertanto Fiat diede il via libera nel 1987 all'Alfa Romeo per progettare una vettura destinata a questo campionato, utilizzando il motore V10 che gi\u00e0 si trovavano in casa.\nIl motore V10.\nIl progetto del motore (siglato V1035). venne affidato all'Ing. Pino d'Agostino, che valut\u00f2 fosse meglio utilizzare un propulsore V10, in luogo degli abituali 8 cilindri o 12 cilindri. Questo progetto diede vita al primo motore di Formula 1 V10 della storia moderna, ma che, ironia della sorte, non ha mai equipaggiato una monoposto da Gran Premio. Era realizzato in due bancate, ognuna delle quali era un basamento a s\u00e9 stante , costruite con una lega di alluminio e silicio e realizzate per fusione in conchiglia. Ogni bancata chiaramente disponeva di cinque cilindri.\nI cappelli di banco erano in duralluminio ed induriti con nikasil, i pistoni erano realizzati per stampaggio e la parte al di sotto del cielo degli stessi era raffreddata da ugelli spruzza-olio, collocati all'interno dei cilindri stessi. Disponeva di quattro valvole per cilindro, comandate da quattro alberi a camme in testa dotati ognuno di variatore di fase, con punterie idrauliche a recupero automatico del gioco. L'angolo tra le bancate era di 72\u00b0, il che consentiva di azzerare le forze del primo e del secondo ordine, mentre le coppie del primo e del secondo ordine, per quanto presenti, raggiungevano valori trascurabili, perci\u00f2 non vennero utilizzati i contralberi di equilibratura, in modo da ridurre al minimo le masse.\nVenne studiata anche una variante con cinque valvole per cilindro, ma in realt\u00e0 quella definitiva era dotata di quattro valvole e il totale dei motori prodotti fu di 15 esemplari. In ottemperanza alle norme FIA, la cilindrata era di 3500\u00a0cm\u00b3.\nI primi test del motore al banco effettuati il 1\u00ba luglio 1986 misero in risalto la bont\u00e0 del progetto, poich\u00e9 subito le potenze erano notevoli, ossia 583\u00a0cavalli, che arrivarono nella sua ultima versione al valore di 620\u00a0CV a 13.300 giri/min, con coppia massima 39\u00a0kgm a 9500\u00a0giri/min (cio\u00e8 383\u00a0nm a 9500\u00a0giri/min).\nL'Alfa Romeo 164 ProCar, dotata di questo motore, venne realizzata nel 1988 in collaborazione con la Brabham (che si occup\u00f2 del telaio) e presentata il 9 settembre all'Autodromo Nazionale di Monza davanti al pubblico che assisteva al Gran Premio d'Italia 1988, quando per\u00f2 il Campionato Production Car era gi\u00e0 stato annullato sul nascere per il disinteresse dei costruttori, rendendo di fatto inutile la vettura.\nProgetto Gruppo C.\nNonostante la cancellazione del campionato Pro-car (nessun'altra casa era interessata, solo la Peugeot mostr\u00f2 interesse, salvo poi tornare sui suoi passi) e l'ovvia decisione del gruppo FIAT di partecipare al mondiale di Formula 1 con la Ferrari, il reparto Alfa Corse recuper\u00f2 questi progetti per la realizzare uno studio di vettura del Gruppo C da far gareggiare nel Campionato Mondiale Sportprototipi, secondo il regolamento che sarebbe entrato in vigore nel 1991, con l'adozione dei motori da Formula 1 e l'abolizione delle limitazioni al consumo.\nLa supervisione di questo progetto era affidata all'ingegner Lunetta, che guidava a Torino un gruppo misto di progettisti appartenenti all'Abarth e all'Alfa Corse, tanto che la vettura ha la sigla di progetto Abarth SE048, a cui si deve la denominazione popolare (ma errata) di Alfa Romeo SE048 nei confronti di questa Sport Prototipo.\nIl progetto della vettura era ispirato alla massima efficienza aerodinamica e nonostante l'obbligo del fondo piatto sotto l'abitacolo, due diffusori erano presenti nel muso, mentre altri due molto pi\u00f9 marcati si sviluppavano alle spalle del pilota fino alla coda della vettura, generando forze aerodinamiche nettamente superiori a quelle delle vetture di Formula 1 contemporanee, tali da generare tra gli stessi progettisti preoccupazioni in merito alla sicurezza che li portarono a decidere di utilizzare la fibra di carbonio per il telaio anzich\u00e9 i tradizionali fogli di alluminio rivettati.\nContemporaneamente agli studi in galleria del vento portati avanti dall'ing. Camaschella con modelli in poliestere a grandezza reale presso le strutture della Dallara e del Centro Ricerche Fiat di Orbassano, l'ing. Claudio Lombardi portava avanti lo sviluppo in pista del motore V10, installato su una Lancia LC2 (ri-acquistata da una scuderia privata, il \"Team Mussato\") e modificata per accogliere tale motore, che fu denominata Abarth SE047.\nL'Alfa Romeo Gruppo C, derivata telaisticamente dalle esperienze acquisite con la 164 ProCar, utilizzava le migliori soluzioni in voga nel gruppo C e in Formula 1, ossia sospensioni a quadrilateri bassi deformabili, del tipo push-rod, un telaio monoscocca in fibra di carbonio e quattro freni a disco in carbonio realizzati dalla Brembo.\nLa casa del Lingotto, impose in nome delle sinergie aziendali l'adozione di un motore a 12 cilindri il quale altro non era che il propulsore utilizzato dalla Ferrari in Formula 1 tra la fine degli anni ottanta e l'inizio degli anni novanta e modificato dall'Abarth per le gare endurance, in quanto c'erano dubbi sull'affidabilit\u00e0 del comando della distribuzione a cinghia dentata del propulsore Alfa V10, progettato per le gare sprint del Campionato Production Car o, probabilmente, per una scelta politica dei dirigenti FIAT.\nPur di portare avanti il progetto, gli ingegneri dell'Alfa Romeo installarono a malincuore nella loro vettura questo motore. ottenendo comunque dei riscontri positivi grazie a una nuova gestione elettronica del propulsore, ma tali sforzi non bastano e cos\u00ec, nel settembre 1990, l'ordine ricevuto dalla Fiat fu quello di abbandonare definitivamente il progetto del Gruppo C, che nel 1992 venne presentato alla stampa, ma rimase solo e sempre una cavia di laboratorio.\nGli elevati costi previsti per dare competitivit\u00e0 alla vettura, ma soprattutto la calante popolarit\u00e0 del Campionato Mondiale Sportprototipi (abrogato alla fine del 1992) nella versione fallimentare con motori 3,5 litri da Formula 1, posero fine al progetto ancor prima di scendere in pista.\nIl seguito.\nFino alla chiusura del Museo Storico Alfa Romeo di Arese nel 2011 (riaperto poi nel 2015 dopo il riammodernamento) \u00e8 stato possibile osservare la \"SE048SP\" vicino alla \"164 ProCar\" e a un esemplare del motore \"V1035\", nella galleria dei prototipi al primo piano interrato, assieme ad altre vetture che hanno fatto la storia del biscione, come ad esempio l'Alfa Romeo 155 V6 TI DTM o l'Alfa Romeo Tipo 33. Essa \u00e8 stata inoltre esposta nel 2010 al \"Goodwood Festival of Speed\", dove l'Alfa Romeo era l'ospite d'onore in occasione del centenario della sua fondazione, mentre nel 2015 \u00e8 stata esposta all'Esposizione Universale di Milano, distante pochi chilometri dalla sede.\nNegli anni successivi il progettista del motore, l'ing. Pino d'Agostino, \u00e8 stato uno dei principali tecnici di Maranello, impiegato tra l'altro nel reparto motori e contribuendo in modo fondamentale, soprattutto al ritorno al titolo costruttori del 1999 dopo un'astinenza di 16 anni, e a quello piloti vinto da Michael Schumacher nel 2000, che mancava da 21 anni."}
{"id": "2108514", "revid": "1573940", "url": "https://it.wikipedia.org/wiki?curid=2108514", "title": "Lophura nycthemera", "text": "Il fagiano argentato (Lophura nycthemera ()) \u00e8 un uccello della famiglia dei Fasianidi originario del Sud-est asiatico.\nDescrizione.\nDimensioni.\n\u00c8 un fagiano di dimensioni relativamente grandi, ed i maschi delle sottospecie maggiori presentano una lunghezza totale di 120-125 cm, compresa una coda che pu\u00f2 misurare fino a 75 cm, mentre i maschi delle sottospecie pi\u00f9 piccole raggiungono a malapena i 70 cm di lunghezza totale, compresa una coda di circa 30 cm. Il peso dei maschi pu\u00f2 oscillare tra i 1130 ed i 2000 g. Le femmine di tutte le sottospecie sono notevolmente pi\u00f9 piccole dei rispettivi compagni, e presentano una lunghezza totale di 55-90 cm, compresa una coda di 24-32 cm. Il loro peso si aggira sui 1000-1300 g.\nAspetto.\nIl fagiano argentato possiede una lunga cresta che ricade in gran parte sulla nuca ed un mento ed una gola neri che proseguono con un ventre di colore blu-nero brillante. Le regioni superiori del corpo sono interamente bianche, striate di nero sui fianchi. La coda, molto lunga e bianca, \u00e8 parzialmente striata di nero. Una delle sue caratteristiche pi\u00f9 notevoli sono le caruncole facciali di colore rosso vivo che costituiscono uno degli attributi essenziali della parata nuziale. I fagiani argentati acquisiscono totalmente il loro sgargiante piumaggio solamente nel corso del secondo anno di et\u00e0. I maschi di un anno presentano spesso numerose macchie nere sul petto, mentre il resto del loro corpo \u00e8 ricoperto da una livrea bruna con strisce di colore grigio chiaro. Le femmine presentano una colorazione generale bruno-oliva. Le striature ventrali variano da un esemplare all'altro ed \u00e8 estremamente raro trovare due femmine dall'aspetto simile. Le caruncole facciali sono pi\u00f9 ridotte e di colore pi\u00f9 chiaro. Il becco \u00e8 grigio e le zampe sono rosse. Gli esemplari immaturi somigliano molto alle femmine, ma presentano spesso colori pi\u00f9 chiari o sbiaditi.\nVoce.\nAll'interno di gruppi molto chiassosi i maschi emettono dei fischi deboli e talvolta dei risolini striduli. La femmina pu\u00f2 lanciare un forte \"woof\".\nBiologia.\nSebbene talvolta si possano costituire compagnie molto numerose, il gruppo sociale standard \u00e8 formato generalmente da un maschio e da due a cinque femmine. Questo gruppo rimane unito in qualsiasi periodo dell'anno. Dopo la schiusa delle uova, le femmine e i pulcini si ricongiungono al gruppo familiare nel giro di due settimane. In linea di massima, il maschio non prende parte n\u00e9 all'incubazione n\u00e9 all'educazione dei giovani, ma \u00e8 in grado di prendersi carico di un gruppo di pulcini e di sostituirsi alla madre in caso di scomparsa di una delle femmine. Piuttosto socievole rispetto ad altri membri del suo genere, il maschio \u00e8 battagliero e abbastanza aggressivo nei confronti di altre categorie di uccelli che si avvicinano al gruppo.\nAlimentazione.\nIl fagiano argentato \u00e8 onnivoro ed ha una dieta particolarmente diversificata. Si nutre principalmente di frutti, semi, bacche, gemme, giovani foglie, germogli, bulbi e tuberi. Tuttavia consuma allo stesso modo anche varie sostanze di origine animale: insetti, vermi di terra, limacce e piccoli rettili.\nRiproduzione.\nGeneralmente, i fagiani argentati raggiungono la maturit\u00e0 sessuale nel corso del loro secondo anno. Tuttavia, non \u00e8 raro che alcuni individui di un anno siano gi\u00e0 fertili. Il maschio \u00e8 poligamo. Durante il periodo di riproduzione, i fagiani rimangono in piccoli gruppi composti da un maschio e da 2 a 5 femmine. All'interno di ciascun gruppo, il maschio occupa una posizione dominante. Le dimensioni della covata variano da 6 a 15 uova. Il periodo di incubazione non supera i 27 giorni. Quando le femmine covano, il maschio rimane nei dintorni e veglia su di esse.\nDistribuzione ed habitat.\nIl fagiano argentato \u00e8 originario della penisola indocinese e delle regioni orientali e meridionali della Cina, ma \u00e8 stato introdotto con successo alle Hawaii e in altre localit\u00e0 degli Stati Uniti continentali. Frequenta luoghi molto vari, come praterie, boschetti di bamb\u00f9 o foreste di montagna di latifoglie situate tra 600 e 2000 metri.\nTassonomia.\nNe esistono ben quindici sottospecie:"}
{"id": "2108519", "revid": "228587", "url": "https://it.wikipedia.org/wiki?curid=2108519", "title": "Estro", "text": ""}
{"id": "2108520", "revid": "1456895", "url": "https://it.wikipedia.org/wiki?curid=2108520", "title": "Torneo dei candidati", "text": "Il torneo dei candidati \u00e8 un torneo scacchistico biennale, ultimo stadio della qualificazione al campionato del mondo tra il 1951 e il 1966 e di nuovo a partire dal 2007, il cui vincitore acquisisce il diritto a sfidare il campione del mondo in carica per il suo titolo. \u00c8 organizzato dalla FIDE.\nStoria.\nInizialmente, il torneo si caratterizzava da un numero limitato di giocatori (tra 8 e 15) ed era giocato con la formula del girone all'italiana, singolo o multiplo. I giocatori erano qualificati in parte con la formula dei tornei interzonali, e in parte tramite i tornei dei candidati precedenti. Se nel mondiale precedente il campione in carica veniva detronizzato, anche quest'ultimo era qualificato di diritto.\nNel 1966, su proposta di Robert Fischer, il torneo dei candidati cambi\u00f2 formato in un torneo ad eliminazione diretta, spesso chiamati \"match dei candidati\", qualificati con la medesima formula. Per il mondiale 1987 fu invece adottato un sistema misto, con un torneo seguito da alcuni scontri ad eliminazione diretta.\nDopo la scissione dei campionati del mondo l'edizione 1995 del Mondiale PCA fu l'ultima a prevedere un torneo dei candidati, mentre la FIDE dal 1996 fino alla riunificazione cambi\u00f2 il format del mondiale abolendo il torneo per selezionare uno sfidante al campione del mondo.\nI tornei dei candidati sono stati organizzati di nuovo a partire dal campionato mondiale del 2007; in questo caso, per\u00f2, il numero di partecipanti, le regole di qualificazione e la formula del torneo (girone all'italiana o eliminazione diretta) variano da edizione a edizione. In particolare, per\u00f2, dal 2013 prendono parte al torneo 8 giocatori, con doppio girone all'italiana, fra cui:\nEdizioni.\nIl numero indica il numero di gironi che sono stati disputati in caso di girone all'italiana, \"Ko\" indica che il torneo era a eliminazione diretta."}
{"id": "2108522", "revid": "212348", "url": "https://it.wikipedia.org/wiki?curid=2108522", "title": "Torneo dei Candidati", "text": ""}
{"id": "2108528", "revid": "27723", "url": "https://it.wikipedia.org/wiki?curid=2108528", "title": "Centro de dokumentado kaj esploro pri la lingvo internacia", "text": ""}
{"id": "2108529", "revid": "27723", "url": "https://it.wikipedia.org/wiki?curid=2108529", "title": "Centro de Dokumentado kaj Esploro pri la Lingvo Internacia", "text": ""}
{"id": "2108530", "revid": "27723", "url": "https://it.wikipedia.org/wiki?curid=2108530", "title": "CDELI", "text": ""}
{"id": "2108532", "revid": "1573940", "url": "https://it.wikipedia.org/wiki?curid=2108532", "title": "Duttaphrynus beddomii", "text": "Il rospo di Beddome (Duttaphrynus beddomii \u00e8 un rospo della famiglia dei Bufonidae, endemico dell'India. Il suo nome \u00e8 un omaggio al naturalista inglese Richard Henry Beddome (1830-1911).\nDistribuzione e habitat.\nQuesta specie \u00e8 un endemismo dei Ghati occidentali dell'India meridionale.\nPopola le aree di foresta tropicale di montagna, in prossimit\u00e0 dei corsi d'acqua, da 1.000 a 1.500 m di altitudine."}
{"id": "2108533", "revid": "27723", "url": "https://it.wikipedia.org/wiki?curid=2108533", "title": "Centre de Documentation et d'\u00c9tude sur la Langue Internationale", "text": ""}
{"id": "2108536", "revid": "122922924", "url": "https://it.wikipedia.org/wiki?curid=2108536", "title": "I Saved the World Today", "text": "I Saved the World Today \u00e8 un singolo del gruppo musicale britannico Eurythmics, scritto dai due membri Annie Lennox e David A. Stewart.\nFu estratto come primo singolo dell'album \"Peace\" del 1999.\nRappresenta il ritorno degli Eurythmics sulla scena musicale dopo quasi un decennio di assenza.\nAccoglienza e successo commerciale.\nNella classifica dei singoli pi\u00f9 venduti nel Regno Unito raggiunse l'11\u00aa posizione e ottenne generalmente una buona accoglienza nel resto dell'Europa. Tuttavia non fu pubblicato negli Stati Uniti.\nLa canzone fu anche inserita in un episodio della seconda stagione della serie televisiva \"I Soprano\"."}
{"id": "2108540", "revid": "21079", "url": "https://it.wikipedia.org/wiki?curid=2108540", "title": "Teorema dei 4 colori", "text": ""}
{"id": "2108544", "revid": "177966", "url": "https://it.wikipedia.org/wiki?curid=2108544", "title": "European Defence Agency", "text": ""}
{"id": "2108545", "revid": "275321", "url": "https://it.wikipedia.org/wiki?curid=2108545", "title": "Mahito \u014cba", "text": "Ha studiato all'Universit\u00e0 Tamagawa ed attualmente lavora per l'Aoni Production. \u00c8 noto principalmente per i ruoli di Yoshigai in \"Ultimate Muscle\", il narratore e Smoker in \"One Piece\", e Wolf O'Donnell in \"\" e \"Super Smash Bros. Brawl\"."}
{"id": "2108546", "revid": "1573940", "url": "https://it.wikipedia.org/wiki?curid=2108546", "title": "Lophura leucomelanos", "text": "Il fagiano kalij (Lophura leucomelanos ()) \u00e8 un uccello della famiglia dei Fasianidi il cui areale si estende dall'Himalaya occidentale alla parte della penisola malese appartenente alla Thailandia.\nDescrizione.\nIl maschio della sottospecie nominale (il \u00abkalij del Nepal\u00bb) misura 65-75 cm di lunghezza, dei quali 22-35 spettanti alla coda, per un peso di 900-1400 g. La femmina \u00e8 leggermente pi\u00f9 piccola: 45-60 cm di lunghezza, dei quali 15-25 spettanti alla coda, per un peso di 800-1100 g.\nL'aspetto del piumaggio varia notevolmente a seconda delle sottospecie. I kalij occidentali (vale a dire le sottospecie \"hamiltonii\", \"leucomelanos\", \"melanota\", \"moffitti\" e \"lathami\"), noti anche come kalij neri o himalayani, tendono ad avere nel complesso una colorazione nero-blu iridescente, mentre i kalij orientali (le sottospecie \"williamsi\", \"oatesi\", \"lineata\" e \"crawfurdii\"), conosciuti anche come kalij grigi, presentano, oltre alla classica colorazione nera di fondo, diverse variegature del piumaggio simili a quelle del fagiano argentato.\nNel complesso i fagiani kalij si distinguono dalle specie affini per la costituzione pi\u00f9 sottile e leggera, la vistosa cresta e la coda corta, forte e leggermente arcuata. Nei kalij grigi il colore bianco si evidenzia soprattutto lungo l'orlatura delle piume, mentre i kalij neri presentano colori metallici e iridescenti. Tutti presentano caruncole rosse intorno agli anelli oculari e, ad eccezione di \"L. l. crawfurdii\", hanno zampe bruno-grigiastre o nerastre. Le due sottospecie pi\u00f9 conosciute, cio\u00e8 \"L. l. leucomelanos\" e \"L. l. hamiltonii\", vivono in regioni di alta montagna, occupando quasi gli stessi habitat, seppur con areali differenti. Il cromatismo \u00e8 molto sottile, con sorprendenti iridescenze e combinazioni di colori che risultano molto gradevoli da vedersi, specie il bianco-ghiaccio su sfondo ardesia. Tuttavia, mentre \"hamiltonii\" pu\u00f2 interagire solo con \"leucomelanos\", che vive a quote inferiori, quest'ultimo pu\u00f2 entrare in contatto con sottospecie dalla colorazione ancora pi\u00f9 scura che di norma albergano pi\u00f9 in basso, all'interno dei fitti boschi collinari, come \"lathami\", per esempio.\nLa testa del maschio, ad eccezione della regione rossa intorno agli occhi, dai lobi carnosi pronunciati, \u00e8 di colore blu-nerastro, cos\u00ec come la gola e il collo. L'iride varia da arancio a marrone, il becco \u00e8 bianco-verdastro. Le piume che ornano il cappuccio, pi\u00f9 lunghe e sottili di quelle del fagiano argentato e che possono anche essere erette in modo pi\u00f9 vistoso, sono di colore uniformemente nero nella forma nominale, ma variano dal grigio al biancastro in altre sottospecie. Le piume nere della regione del gozzo e del torace hanno forma lanceolata e presentano rachidi bianche e, a seconda della sottospecie, zone bianche pi\u00f9 o meno estese sulla punta. Nella forma nominale, ad esempio, sono poco estese. La regione inferiore e i fianchi sono di un marrone che diventa pi\u00f9 scuro sulle copritrici caudali inferiori. La parte anteriore del dorso \u00e8 nera con riflessi blu-acciaio; in alcune sottospecie le piume di questa zona presentano trattini bianchi e orli marroni, ma non nella forma nominale. La parte posteriore del dorso, il groppone e le copritrici caudali superiori sono di colore nero-bluastro, con piume dalla base marrone e il bordo bianco, stretto nella forma nominale ma pi\u00f9 ampio in altre sottospecie. Le penne timoniere sono di colore nero lucido. Le remiganti primarie sono di colore marrone scuro, quelle secondarie sono nerastre con riflessi blu lungo i margini esterni, nonch\u00e9 vessilli completi sul margine interno. Le zampe e i piedi sono di colore variabile dal grigio al bruno-grigiastro.\nNella femmina il cappuccio \u00e8 di colore marrone chiaro con rachidi chiare; la regione degli occhi \u00e8 anch'essa priva di piume e rossa come nel maschio, sebbene non cos\u00ec estesa e rigonfia. Il piumaggio del corpo \u00e8 di colore bruno-rossastro; sulle parti superiori le piume presentano una sottile rachide bianca, degli orli chiari e una piccola punta nera. Sulle parti inferiori gli orli diventano di colore beige-giallastro e il colore di base marrone diventa pi\u00f9 scuro nella parte centrale dell'addome. Le penne timoniere sono marrone scuro con riflessi bluastri. La coppia centrale, invece, \u00e8 bruno-rossastra con rachidi dello stesso colore e delle macchioline bruno-giallastre.\nBiologia.\nComportamento.\nLa struttura sociale di questa specie presenta variazioni significative a seconda delle stagioni: dopo il periodo di nidificazione, gruppi da 4 a 6 individui formano generalmente una tipica unit\u00e0 sociale, probabilmente composta dalla coppia e dalla sua progenie. Da ottobre a dicembre, i gruppi vanno ingrandendosi e sembra che in questo periodo le associazioni di 10-12 esemplari siano la norma. Tuttavia, a partire da gennaio, le coppie isolate o le associazioni formate da un maschio e due o tre femmine tornano ad essere i gruppi sociali pi\u00f9 comuni. Si ritiene che questi uccelli siano sedentari, ma le sottospecie pi\u00f9 settentrionali possono essere soggette a brevi spostamenti, soprattutto a causa delle condizioni climatiche piuttosto rigide. Durante il giorno, specialmente nel tardo pomeriggio, i kalij volano per alcuni chilometri per raggiungere i punti di abbeverata. La loro attivit\u00e0 \u00e8 molto mattiniera: i gruppi iniziano ad andare in cerca di cibo intorno alle 4 del mattino, trattenendosi nel sottobosco, vicino alle strade e ai sentieri, in luoghi non distanti dalle sorgenti, che possono cos\u00ec visitare regolarmente. Durante le ore pi\u00f9 calde del giorno, i fagiani si riposano al coperto, generalmente sul terreno. Al contrario, di notte, dormono su grandi alberi, tra 6 e 12 metri dal suolo. A patto che non vengano disturbati, utilizzano lo stesso dormitorio una notte dopo l'altra.\nAlimentazione.\nI fagiani kalij sono degli onnivori sorprendenti. Mangiano praticamente qualsiasi cosa, dai semi di bamb\u00f9 fino a piccoli serpenti e lucertole. Tuttavia, mostrano una certa predilezione per le termiti, i fichi, i semi di bamb\u00f9, l'igname della foresta e le radici dello zenzero. Possono integrare il loro menu con una grande variet\u00e0 di sostanze vegetali, quali semi, bacche ed erbe e radici di ogni tipo, nonch\u00e9 con insetti, lombrichi e larve. Vanno in cerca di cibo in piccoli gruppi, il pi\u00f9 delle volte in coppie o in piccole unit\u00e0 familiari, raschiando sul terreno con le zampe e becchettando in maniera simile alla maggior parte dei fagiani. Come i galli selvatici, presentano una morfologia particolarmente adatta a raspare sul terreno e possono anche grattare lo strato pi\u00f9 superficiale con il becco per cercare tuberi o radici.\nRiproduzione.\nTra gli studiosi non vi \u00e8 un consenso unanime riguardo alla modalit\u00e0 di riproduzione del fagiano kalij. Alcuni affermano di aver osservato il maschio in compagnia di diverse femmine, altri sostengono con altrettanta fermezza che esso \u00e8 monogamo e che sia stato regolarmente osservato in compagnia della sua femmina e della sua covata. Sembra pi\u00f9 probabile che il maschio sia facoltativamente poligamo e che possa adottare entrambi i comportamenti, a seconda del successo che ottiene durante il corteggiamento. Nel primo caso, lascia la femmina quando inizia l'incubazione e ritorna da lei dopo la schiusa delle uova. Nel caso il suo corteggiamento sia stato fruttuoso, si trova ad affrontare varie paternit\u00e0 successive: anche in questo caso lascia la femmina quando essa inizia a covare, ma rimane con lei per educare e nutrire i pulcini. Riguardo il comportamento territoriale del fagiano kalij abbiamo a disposizione solo poche informazioni. Sappiamo solamente che i maschi lo difendono lanciando un forte grido simile al gracchiare di un corvo. Queste grida sono pi\u00f9 frequenti tra marzo e maggio, periodo che corrisponde probabilmente al momento di massimo fervore dell'attivit\u00e0 di nidificazione. Il nido \u00e8 costituito da una cavit\u00e0 poco profonda situata solitamente in un punto dove il sottobosco \u00e8 piuttosto folto, sotto una copertura di alberi decidui, di un boschetto di bamb\u00f9 o di alberi radi, cos\u00ec come sotto una roccia a strapiombo, un cespuglio o una zolla erbosa. La covata comprende in media da 6 a 9 uova, sebbene questo numero sia variabile. Anche la durata dell'incubazione varia in base al clima: 20 giorni nelle zone pi\u00f9 calde dell'areale e 22 giorni nelle regioni in cui l'altitudine influisce sulle temperature. La cova \u00e8 compito esclusivo della femmina, ma il maschio si unisce nuovamente alla covata e prende parte all'educazione dei nidiacei immediatamente dopo la schiusa. I pulcini crescono rapidamente e sono in grado di volare dopo pochi giorni. La femmina nidifica solo una volta all'anno, a meno che la covata non venga distrutta. In questo caso, \u00e8 in grado di deporre una covata sostitutiva.\nDistribuzione e habitat.\nIl fagiano kalij occupa un areale piuttosto vasto, che si snoda attraverso il versante meridionale dell'Himalaya, dal fiume Indo, in Pakistan, alla Thailandia occidentale, attraverso l'India settentrionale, il Nepal, il Bhutan, il Bangladesh orientale, il Tibet sud-orientale, lo Yunnan nord-occidentale (Cina centro-meridionale) e la Birmania occidentale. \u00c8 stato introdotto con successo anche nelle isole Hawaii.\nLe nove sottospecie occupano una grande variet\u00e0 di habitat, ad altitudini molto diverse che possono variare dal livello del mare fino a 3600 metri, in paesaggi alquanto differenti tra loro, come la foresta tropicale e le zone boschive di montagna. La sottospecie nominale si incontra ad altitudini simili a quelle occupate dalla forma \"hamiltonii\", vale a dire tra 400 e 3500 metri, ma la maggiore densit\u00e0 di individui si riscontra tra 900 e 2100 metri. \u00c8 possibile incontrarla ad altitudini pi\u00f9 elevate in estate e molto inferiori in inverno. A queste medie altitudini la vegetazione dominante \u00e8 costituita da foreste di pini al di sotto dei 1800 metri e di querce tra 1500 e 2700 metri. Delle due sottospecie che vivono a bassa quota in Pakistan, e pi\u00f9 in particolare nella North-West Frontier Province, la \"L. l. hamiltonii\" \u00e8 quella che occupa l'areale pi\u00f9 meridionale. Essa sembra essere in grado di adattarsi sia alla foresta primaria che alle foreste secondarie sfruttate dall'uomo.\nTassonomia.\nIl fagiano kalij \u00e8 strettamente imparentato con il fagiano argentato e i due sono in grado di dare vita a degli ibridi. La posizione dei taxa \"L. l. lineata\" e \"L. l. crawfurdii\" \u00e8 stata oggetto di discussione tra gli studiosi, in quanto alcuni li consideravano sottospecie del fagiano kalij e altri del fagiano argentato. Essi infatti, pur avendo zampe grigiastre come il fagiano kalij, presentano un piumaggio pi\u00f9 simile a quello di alcune sottospecie di fagiano argentato. Inoltre, proprio come il fagiano argentato, \"L. l. lineata\" e \"L. l. crawfurdi\" vivono ad est del fiume Irrawaddy, un'importante barriera zoogeografica, mentre tutte le altre sottospecie di fagiano kalij vivono ad ovest del fiume (talvolta si afferma che \"L. l. oatesi\", un'altra sottospecie di fagiano kalij, viva ad est di questo fiume, ma tale affermazione \u00e8 inesatta). Basandosi sulle analisi del DNA mitocondriale, \u00e8 stato recentemente confermato che \"L. l. lineata\" e \"L. l. crawfurdii\" sono sottospecie di fagiano kalij a tutti gli effetti.\nSottospecie.\nLe nove sottospecie riconosciute di fagiano kalij sono:"}
{"id": "2108552", "revid": "110157", "url": "https://it.wikipedia.org/wiki?curid=2108552", "title": "Koobface", "text": "Koobface \u00e8 un worm informatico che colpisce gli utenti della rete sociale di Facebook.\nKoobface dopo l'infezione, rimanda la connessione internet su pagine di Rogueware o pubblicitarie, inoltre, in uno stadio pi\u00f9 avanzato, tenta di ottenere informazioni sensibili dalle vittime come numeri di carta di credito o dati di accesso a forum, social network e caselle e-mail.\nSpesso le password degli utenti infetti vengono sostituite con \"koobface\".\nInfezione e Diffusione.\nKoobface si diffonde inviando messaggi con richieste di amicizia o visualizzazioni di video tipo \"Guarda come sei buffo qui...\" agli utenti di Facebook e con un indirizzo a un sito al di fuori di Facebook dove viene richiesto un aggiornamento fasullo di Adobe Flash Player. Scaricando il file fasullo il pc viene infettato.\nVarianti.\nSono state identificate due varianti del worm: \"Net-Worm.Win32.Koobface.a\". (che attacca Myspace) e \"Net-Worm.Win32.Koobface.b\", che attacca Facebook.\nLa gang russa dietro a Koobface.\nFacebook ha rivelato i nomi dei sospettati del worm il 17 gennaio 2012. Sono Stanislav Avdeyko (leDed), Alexander Koltyshev (Floppy), Anton Korotchenko (KrotReal), Roman P. Koturbach (PoMuc), Svyatoslav E. Polichuck (PsViat and PsycoMan). La base dei cinque \u00e8 a San Pietroburgo (Russia), considerata dagli esperti la capitale mondiale del Crimine informatico. Il gruppo qualche volta si faceva chiamare \"Ali Baba &amp; 4\" con Stanislav Avdeyko come leader. Gli investigatori hanno anche collegato Avdeyko al famosissimo spyware CoolWebSearch.\nLe foto di Anton Korotchenko sono disponibili sul blog dell'esperto di sicurezza Dancho Danchev."}
{"id": "2108556", "revid": "339392", "url": "https://it.wikipedia.org/wiki?curid=2108556", "title": "Abarth SE048", "text": ""}
{"id": "2108561", "revid": "484362", "url": "https://it.wikipedia.org/wiki?curid=2108561", "title": "Lophura diardi", "text": "Il fagiano prelato, fagiano siamese o dorso di fuoco siamese (Lophura diardi ()) \u00e8 un uccello della famiglia dei Fasianidi originario del Sud-est asiatico. Il nome scientifico commemora il naturalista francese Pierre-M\u00e9dard Diard, mentre il termine \u00abprelato\u00bb gli venne rispettosamente attribuito in onore agli alti dignitari ecclesiastici.\nDescrizione.\nDimensioni.\nIl maschio misura 75-85\u00a0cm di lunghezza, dei quali 30-40 spettanti alla coda, per un peso di 900-1200\u00a0g. La femmina \u00e8 leggermente pi\u00f9 piccola: 55-65\u00a0cm di lunghezza, dei quali 20-30 spettanti alla coda, per un peso di 600-900\u00a0g.\nAspetto.\nIn entrambi i sessi la colorazione adulta viene indossata a partire dal primo anno di vita. Sulla testa spicca un lungo pennacchio costituito da piume nero-violacee. Le caruncole facciali sono di colore rosso scarlatto; la gola, la testa e la parte della faccia dietro ai bargigli sono nere. Il petto, il collo e la parte superiore del dorso sono grigi con vermicolature molto sottili. La parte mediana del dorso \u00e8 di colore giallo sgargiante (il che giustifica il suo nome inglese di \"fireback\"). La parte inferiore del dorso \u00e8 blu metallica con i bordi castani. La coda \u00e8 lunga e ricurva, con riflessi metallici neri, blu e verdi. Le ali sono grigie con striature bianche e nere. Il ventre e le parti inferiori del corpo sono neri. Il becco \u00e8 giallo, le zampe e i piedi rossi. Come gli altri membri del genere \"Lophura\", pu\u00f2 essere dotato di speroni piuttosto lunghi che usa per difendere la femmina durante la nidificazione.\nPur essendo meno vistosa del maschio, la femmina non manca di alcune caratteristiche distintive che la rendono pi\u00f9 attraente rispetto alla maggior parte delle consimili. Il pennacchio sul capo \u00e8 assente e i bargigli sono pi\u00f9 corti, ma altrettanto variopinti. La testa, la gola, il mento e il collo sono di colore grigio-marrone, la parte superiore del dorso e quella alta del petto sono castano brillante. La parte inferiore del dorso, le ali e la coda sono castane e ricoperte da vermicolature bianche e nere. Il becco \u00e8 grigio scuro, le zampe e i piedi sono rossi.\nVoce.\nOltre al fischio, che funge tanto da richiamo di seduzione quanto da segnale di avvertimento per proclamare il possesso di un territorio, i fagiani prelati possono anche produrre un grido di allarme che risuona come \"pi-you\".\nBiologia.\nComportamento.\nVivendo in regioni dove le condizioni climatico-ambientali non subiscono quasi nessun cambiamento di temperatura e precipitazioni, i fagiani prelati conducono un'esistenza sedentaria. Quando si alimentano si possono trovare in gruppi che possono variare dalla semplice coppia a grandi raggruppamenti familiari. A quanto pare, sembra che condividano le stesse aree abitate dal gallo bankiva, sebbene prediligano foreste pi\u00f9 fitte e pi\u00f9 umide. Non sappiamo con esattezza quali siano i predatori del fagiano prelato, ma \u00e8 molto probabile che questa categoria annoveri una vasta gamma di carnivori, quali felini, mustelidi e rapaci.\nAlimentazione.\nI fagiani prelati vanno in cerca di cibo nelle fresche ore del mattino o nel tardo pomeriggio, da soli o in piccoli gruppi familiari. Sono piuttosto onnivori e mangiano ogni tipo di frutti e bacche, ma anche insetti, lombrichi e piccoli granchi di terra. In cattivit\u00e0, hanno la reputazione di prediligere prede animali come gli insetti; tuttavia, sono in grado di sopravvivere tranquillamente anche se alimentati con la dieta tipica di un fagiano. In natura, rintracciano gli insetti nelle vicinanze del bestiame o dei bufali selvatici, ma cercano il cibo anche raspando il suolo in prossimit\u00e0 delle foreste.\nRiproduzione.\nCome tutti i fagiani del Sud-est asiatico, i fagiani prelati praticano il rituale delle parate nuziali. Allo scopo di sedurre una o pi\u00f9 partner, emettono dei fischi e agitano rumorosamente le ali. Tuttavia, \u00e8 probabile che la parata laterale, durante la quale il maschio mette in mostra i colori sgargianti del groppone, costituisca la fase pi\u00f9 importante o pi\u00f9 significativa del processo di seduzione. Il periodo di nidificazione va da maggio a luglio. La covata varia da 5 a 8 uova che vengono covate per 24-25 giorni, lo standard per il genere \"Lophura\". I giovani sono resistenti e non necessitano di alcuna protezione contro il sole. I giovani maschi acquisiscono tutti i colori della loro livrea solo all'et\u00e0 di dodici mesi e la loro coda continua a crescere fino a due anni, quando raggiungono l'et\u00e0 riproduttiva. Le femmine, invece, non raggiungono la maturit\u00e0 sessuale fino a quando non hanno tre anni.\nDistribuzione e habitat.\nLa popolazione complessiva, ripartita tra Thailandia, Laos, Cambogia e Vietnam, viene valutata in cerca 10.000 esemplari, ma questa cifra sembra essere leggermente sottostimata, tenuto conto della sua grande tolleranza agli habitat considerevolmente degradati.\nFrequenta le foreste sempreverdi, i boschi misti, le macchie di bamb\u00f9, le foreste secondarie e le boscaglie, spesso nelle vicinanze di strade o di sentieri nella foresta, principalmente nelle pianure o nelle zone di collina al di sotto dei 500 metri di altitudine. Occasionalmente, si pu\u00f2 incontrare fino a 800 e forse anche 1150 metri. \u00c8 minacciato a causa della distruzione dell'habitat, della caccia e del bracconaggio con i lacci."}
{"id": "2108565", "revid": "834", "url": "https://it.wikipedia.org/wiki?curid=2108565", "title": "Legendary Santana", "text": ""}
{"id": "2108568", "revid": "237161", "url": "https://it.wikipedia.org/wiki?curid=2108568", "title": "Erosione del suolo", "text": ""}
{"id": "2108570", "revid": "83531", "url": "https://it.wikipedia.org/wiki?curid=2108570", "title": "Dissesto idrogeologico", "text": "Il dissesto idrogeologico \u00e8 l'insieme dei processi geomorfologici che producono la degradazione del suolo e di conseguenza l'instabilit\u00e0 o la distruzione delle costruzioni che sono localmente presenti; esso comprende tutti i processi naturali che corrompono un territorio, a partire dall'erosione superficiale o sotterranea, fino agli eventi pi\u00f9 catastrofici quali frane e alluvioni.\nIl rischio di dissesto idrogeologico.\nSecondo la formula descritta da David J. Varnes in un rapporto dell'UNESCO nel 1984 il rischio totale relativo al dissesto idrogeologico pu\u00f2 essere espresso con la seguente relazione:\nformula_1\ndove:\nLe azioni da attuare in presenza di un dissesto idrogeologico sono:\nCause.\nLe condizioni meteorologiche e i cambiamenti climatici sono una causa del dissesto idrogeologico, che viene inasprito dall'eccessivo consumo di suolo, in particolare dalla cementificazione e dalla deforestazione.\nContromisure.\nIn Italia - dopo che per decenni si era provveduto con mere erogazioni statali di indennizzo dei danneggiati dalle alluvioni e dalle altre calamit\u00e0 - sono nati vari movimenti dal basso con la partecipazione anche di amministratori locali, volti a tutelare e difendere il territorio. La legislazione statale ha recepito l'esigenza di un approccio non frammentato geograficamente, preservando l'unit\u00e0 fisica dei bacini idrografici, con la legge n. 183 del 1989.\nLe azioni attuabili in relazione a questo rischio sono fondamentalmente la previsione, la prevenzione e la mitigazione degli effetti.\nLa previsione, secondo l'articolo 3 comma 2 della legge n. 225 del 1992, consiste nelle \"attivit\u00e0 dirette allo studio ed alla determinazione delle cause dei fenomeni calamitosi, alla identificazione dei rischi ed alla individuazione delle zone del territorio soggette ai rischi stessi\".\nLa prevenzione, secondo l'articolo 3 comma 3 della stessa legge, consiste nelle \"attivit\u00e0 volte ad evitare o ridurre al minimo la possibilit\u00e0 che si verifichino danni conseguenti agli eventi di cui all'articolo 2 anche sulla base delle conoscenze acquisite per effetto delle attivit\u00e0 di previsione\".\nLa mitigazione degli effetti distruttivi consiste nella serie di azioni attuate al fine di ridurre il rischio a persone, manufatti e ambiente.\nIn Italia \u00e8 stimato che basterebbero 4,1 miliardi di euro per mettere in sicurezza il paese con un'adeguata pianificazione che gestisca la fase di intervento e stabilisca i piani di manutenzione con effetti e ricadute positive anche in termini economico-occupazionali. Al momento, per favorire la formazione nel settore della difesa del suolo e della riduzione del rischio idrogeologico, \u00e8 stato istituito, a decorrere dal primo gennaio 2000, presso il Ministero dell'ambiente, il \u201cFondo nazionale\u201d per l'alta formazione nel settore della difesa del suolo: esso sar\u00e0 alimentato con un'aliquota pari allo 0,1 per cento delle risorse destinate, ogni anno, all'attuazione della legge n. 183 del 1989 e della legge n. 267 del 1998; a valere sulle disponibilit\u00e0 finanziarie del Fondo, il Ministero dell'ambiente predispone - d'intesa con il Ministero dell'universit\u00e0 e della ricerca scientifica e tecnologica, sentito il Gruppo nazionale per la difesa dalle catastrofi idrogeologiche - un piano pluriennale approvato dal Comitato dei ministri di cui all'articolo 4 della legge n. 183 del 1989.\nNel 2019, il Governo Conte II decise di spendere un miliardo di euro per ripristinare un milione di alberi nelle zone inaridite o comunque coinvolte da gravi cataclismi naturali."}
{"id": "2108571", "revid": "1543377", "url": "https://it.wikipedia.org/wiki?curid=2108571", "title": "Dialog Control Language", "text": "Il Dialog Control Language (o DCL) \u00e8 un linguaggio di programmazione utilizzato insieme al Lisp (AutoLISP di AutoCAD) per ottenere dei \"riquadri di dialogo\", cio\u00e8 delle maschere che si aprono a video, nel quale l'utente pu\u00f2 inserire dei valori o operare delle scelte che poi verranno passate al Lisp. Rispetto al Lisp standard, l'utilizzo del linguaggio DCL consente di attribuire dei valori alle variabili senza la necessit\u00e0 di seguire un ordine prestabilito; cio\u00e8 non si hanno pi\u00f9 una serie di domande a cui rispondere in sequenza, ma una maschera da compilare a video in modo molto pi\u00f9 intuitivo."}
{"id": "2108572", "revid": "86599", "url": "https://it.wikipedia.org/wiki?curid=2108572", "title": "Cratere Valeria", "text": "Valeria \u00e8 un cratere d'impatto presente sulla superficie di Titania, il maggiore dei satelliti di Urano, a 34,5\u00b0 di latitudine sud e 4,2\u00b0 di longitudine est. Il suo diametro \u00e8 di quasi 60\u00a0km.\nIl cratere \u00e8 stato battezzato dall'Unione Astronomica Internazionale con riferimento ad un personaggio della tragedia shakespeariana \"Coriolano\", la matrona romana \"Valeria\"."}
{"id": "2108573", "revid": "1305772", "url": "https://it.wikipedia.org/wiki?curid=2108573", "title": "Every Day I Have the Blues", "text": "Every Day I Have the Blues \u00e8 un brano di Pinetop Sparks reso noto da B.B. King, pubblicato nel 1955 come lato B del singolo contenente \"Sneaking Around\" e da Joe Williams con Count Basie. Entrambe le versioni vinsero la Grammy Hall of Fame Award.\nSuccessivamente \u00e8 stato ripreso da Carlos Santana, che lo ha inserito nel suo album raccolta \"The Legendary Santana\", pubblicato nel 2006."}
{"id": "2108579", "revid": "20553019", "url": "https://it.wikipedia.org/wiki?curid=2108579", "title": "Bothers in Arms", "text": ""}
{"id": "2108580", "revid": "533647", "url": "https://it.wikipedia.org/wiki?curid=2108580", "title": "Leonforte", "text": "Leonforte (\"Liunforti\" in siciliano) \u00e8 un comune italiano di abitanti del libero consorzio comunale di Enna in Sicilia.\nGeografia fisica.\nLeonforte \u00e8 situata al centro del sistema montuoso degli Erei.\nIl paese si estende lungo il pendio di una collina ed ha un'altezza che va dai a 600 metri s.l.m. della zona storica ai 700 metri s.l.m. dei quartieri di pi\u00f9 recente costruzione. Leonforte dista solo 22\u00a0km dal capoluogo di provincia, Enna.\nStoria.\nIn questi luoghi sorgeva l'antico insediamento di Tabas o Tavaca.\nDurante il dominio Bizantino con Giorgio Maniace, principe e Vicario dell'Imperatore di Costantinopoli, e in seguito quello Arabo, poco lontano, fu edificato un castello, detto di Tavi, e si form\u00f2 un casale nelle sue vicinanze; furono introdotti sistemi razionali per l'irrigazione delle colture e numerosi mulini sfruttavano l'abbondanza delle acque.\nCon la conquista Normanna il feudo pass\u00f2 da un signorotto all'altro fino a quando, nel XV secolo, pervenne alla famiglia Branciforti.\nNel 1610, per mezzo di \"licentia populandi\", Nicol\u00f2 Placido Branciforti, pens\u00f2 di sfruttare al massimo le potenzialit\u00e0 del fertile territorio, ricco di acque e di mulini, fondandovi una citt\u00e0 che chiam\u00f2 Leonforte in omaggio al blasone della sua casata (leone rampante che regge lo stendardo con i moncherini delle zampe ed il motto \u00abin fortitudine bracchii tui\u00bb) ed elevando il possedimento al rango di principato nel 1622.\nNell'ultimo secolo Leonforte ha sempre avuto un'economia agricola e operaia, che in passato rendeva la cittadina una roccaforte della sinistra politica.\nArchitetture religiose.\nChiesa Madre, intitolata a San Giovanni Battista.\nLa fondazione della Chiesa Madre avvenne verso l'anno 1611. Essa fu fatta erigere per devozione della principessa Caterina, moglie del principe Nicol\u00f2 Placido Branciforti, su un piccolo santuario preesistente. La costruzione fu ultimata nella seconda met\u00e0 del XVII secolo.\nAll'interno sono presenti: \nChiesa e convento dei Padri Cappuccini.\nLa chiesa fu fondata dal principe Nicol\u00f2 Placido Branciforti nell'anno 1630.\nEssa \u00e8 mausoleo della famiglia Branciforti. In essa si trovano: il sarcofago del I principe di Niccol\u00f2 Placido Branciforti (ai piedi dell'altare) morto nel 1661; il sarcofago della moglie Caterina (nella navata di destra) morta nel 1634, e, in una cappella sotterranea, i sarcofagi della famiglia di Giuseppe Branciforti II principe di Leonforte. \nInoltre, nella chiesa, \u00e8 custodita la tela di Pietro Novelli - pregevole capolavoro raffigurante la elezione di san Mattia all'apostolato. Tra le opere documentate e oggi contese il trittico raffigurante il \"Giudizio Universale\", opera di Beato Angelico da Fiesole.\nChiesa di Maria SS. del Monte Carmelo.\nPrima ancora che fosse fondato Leonforte, questa chiesa esisteva e veniva officiata dai monaci Carmelitani di Assoro, che venivano a celebrarvi messe ed a mantenere il culto religioso nella colonia di Tavi. \nDal 1619 la gestione cultuale venne officiata dai frati scalzi del Terzo Ordine Regolare di S. Francesco, per i quali il principe Nicol\u00f2 Placido Branciforti fece costruire un convento attiguo alla chiesa.\nDal 1612 al 1624, in mancanza di chiese parrocchiali, questa ne faceva l\u2019ufficio e dunque in essa si amministravano i sacramenti.\nNell\u2019anno 1651 fu restaurata ed ingrandita per opera del principe fondatore Nicol\u00f2 Placido Branciforte.\nCon l\u2019andare del tempo, la chiesa minacciava di crollare e i PP. del Terz\u2019Ordine Regolare di S. Francesco, nel 1785, a proprie spese, la costruirono dalle fondamenta come oggi si osserva. Questi non si curarono per\u00f2 di abbellirla e di intonacarla. In uno stato rustico dur\u00f2 fino al 1899 quando venne completamente restaurata.\nCon l'emanazione delle Leggi eversive (1866) e la conseguente soppressione degli ordini religiosi, la chiesa della Madonna del Monte Carmelo, fu affidata alle cure del clero secolare.\nInterventi successivi di restauro ci presentano le condizione odierne non ottimali della chiesa; la quale manca della volta (crollata) e di gran parte del pavimento.\nChiesa di San Giuseppe.\nLa chiesa di San Giuseppe fu costruita a spese del sac. Tommaso Crim\u00ec come si denota dall\u2019iscrizione posta nel frontespizio della chiesa.\nLa chiesa fu affrescata dal celebre pittore fiammingo Guglielmo Borremans, con personaggi dell\u2019Antico e del Nuovo Testamento ma \u00abper l\u2019imperizia dei maestri fabbrili la volta fece una terribile scossa, di maniera che si apr\u00ec una grandissima fessura in quella parte ove fu dipinta la gloria del patriarca San Giuseppe\u00bb. La volta fu successivamente riparata ma gli affreschi rimasero danneggiati e mancanti in parte. Il Sac. Giuseppe Napoli fece adornare la chiesa con puttini a stucco, dipingere la volta dal sig. Vincenzo Scillia da Castrogiovanni e ritoccare pure la pittura del cappellone e lo scudo dorico maggiore. \nLa chiesa venne eretta parrocchia nel 1941 e il primo parroco fu il sac. Angelo Sinardi.\nSotto il pavimento della chiesa \u00e8 collocata una cripta funeraria. In essa furono tumulati i defunti della comunit\u00e0 ecclesiale di San Giuseppe fino al 1885, anno in cui fu portata a termine la realizzazione del cimitero comunale. La cripta in questione venne scoperta nel corso dei lavori di restauro della chiesa voluti dal parroco di allora sac. Giuseppe Lo Castro.\nLa chiesa di San Giuseppe custodisce al suo interno un organo a canne, costruito dall'acese Sebastiano Calcerano Platania nel 1866 su commissione della confraternita della SS. Trinit\u00e0 operante nella chiesa di San Giuseppe. \u00c8 collocato nella cantoria posta di fronte all'altare maggiore. L'organo, che ormai versava in pessime condizioni, venne restaurato nell'anno 2003. Esso, complessivamente, consta di oltre quattrocento canne e dieci registri.\nNel 2014 per volere del parroco Filippo Rubulotta, con fondi C.E.I. e risorse parrocchiali, sono stati restaurati gli affreschi della volta (contenente tre medaglioni nei quali sono raffigurati - nell'ordine di entrata - \"Lo Sposalizio\", \"La Nativit\u00e0\", e \"La Sacra Famiglia\") e il cappellone absidale nel quale \u00e8 raffigurata \"La gloria di San Giuseppe\". Successivamente sono stati restaurati anche gli affreschi del presbiterio (raffiguranti \"La fuga in Egitto\" e \"Il sogno di Giuseppe\") e una tela raffigurante \"Il transito di San Giuseppe\", la quale \u00e8 stata posta nella sua posizione originaria (come si denota da documenti di visite pastorali) al centro del presbiterio, sopra l'altare. I tre dipinti (i due affreschi laterali e la tela) formano un trittico dipinto dal fiammingo Guglielmo Borremans.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti a Leonforte sono 171 (l'1,27% della popolazione). La comunit\u00e0 pi\u00f9 numerosa \u00e8 quella rumena con 126 cittadini residenti.\nCultura.\nLa manifestazione culturale pi\u00f9 importante \u00e8 il \"Premio Citt\u00e0 di Leonforte\"\".\nNel 2010 \u00e8 stata inaugurata la \"Mediateca Comunale Branciforti\" presso Villa Bonsignore. Nello stesso anno \u00e8 stato inaugurato \"l'EcoMuseo Comunale Branciforti\" presso il quartiere Granfonte.\nEconomia.\n\u00c8 basata per lo pi\u00f9 sull'agricoltura e sul terziario.\nPochissime le industrie, concentrate nella vicina zona industriale della Val Dittaino.\nImportante \u00e8 l'attivit\u00e0 edilizia (anche se \u00e8 in flessione a causa della Crisi economica) che, insieme al suo indotto, ha assicurato un notevole numero di posti di lavoro.\nDal 2011 a Leonforte sono tornate, dopo quasi 150 anni, le coltivazioni di riso arborio, uniche in Sicilia.\nTre le produzioni agricole di eccellenza: la fava larga, la pesca settembrina di Leonforte e la lenticchia nera.\nDi notevole qualit\u00e0 anche le produzioni olearie.\nGrava sulla cittadina comunque un grave problema occupazionale. Leonforte, infatti, presenta uno dei tassi di disoccupazione tra i pi\u00f9 elevati della provincia, attestandosi attorno al 22%, un dato pesante che riguarda principalmente le fasce pi\u00f9 giovani della popolazione.\nInfrastrutture e trasporti.\nLeonforte \u00e8 attraversata dalla Strada Statale 121 Catanese che la collega con Enna, Palermo, Nissoria e Patern\u00f2.\nNei pressi del centro abitato dalla SS121 si diparte la Strada Statale 117 Centrale Sicula per Nicosia e Santo Stefano di Camastra. \nLa stazione ferroviaria dalla citt\u00e0, ex stazione di Pirato, \u00e8 situata a circa 10\u00a0km dal centro abitato.\nI collegamenti fra la stazione ed il centro abitato sono molto scadenti.\nAl lago Nicoletti \u00e8 stato realizzato il primo idroscalo siciliano e l'unico d'Italia oltre a Como, l'idroscalo di Enna, l'unico impianto per il trasporto aereo esistente nella Sicilia centrale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Leonforte fa parte delle seguenti organizzazioni sovracomunali: Regione agraria n.2 (Colline di Enna).\nSport.\nNel comune hanno sede le seguenti societ\u00e0 di calcio:\nLo Sporting Club Leonforte \u00e8 una societ\u00e0 di pallavolo maschile fondata nel 1977, che ha disputato il campionato di Serie B2 2015-2016,"}
{"id": "2108581", "revid": "729019", "url": "https://it.wikipedia.org/wiki?curid=2108581", "title": "Nefropatia atero-embolica", "text": "La nefropatia atero-embolica \u00e8 un quadro patologico a carico del rene provocato dall'ostruzione delle piccole arterie da parte di cristalli di colesterolo.\nPatogenesi.\nLa nefropatia atero-embolica \u00e8 un quadro patologico proprio dell'et\u00e0 avanzata, con maggiore incidenza in soggetti con placche aterosclerotiche estese e con una condizione generale di ipertensione o con un possibile contesto di vasculopatia diabetica. Tale nefropatia, infatti, fa parte di un quadro pi\u00f9 ampio di \"malattia tromboembolica\" da emboli di colesterolo che si possono liberare dalle placche in seguito ad interventi invasivi quali interventi chirurgici e angiografia seguita da manovre di stenting ed angioplastica o in seguito a terapia farmacologica trombolitica o anticoagulante. La predilezione renale dei fenomeni ateroembolici \u00e8 giustificata dall'enorme irrorazione dei reni (20-25% della gittata cardiaca).\nI cristalli di colesterolo circondati da materiale ialino, essendo molto piccoli, tendono ad ostruire le arterie arciformi e lobulari. Successivamente si ha una \"reazione da corpo estraneo\", con infiltrato macrofagico e eosinofilo locale, con disturbi sistemici quali febbre, eosinofilia ed eosinofiluria.\nProfilo clinico.\nLa malattia si manifesta con un rapido peggioramento della funzione renale (insufficienza renale) dopo interventi chirurgici invasivi. Il quadro \u00e8 caratterizzato da ipertensione, ischemie periferiche di mani e piedi (\"blue toe\" o \"purple toe syndrome\", sindrome delle dita blu), ischemie e lesioni retiniche e livedo reticularis.\n\u00c8 inoltre possibile rilevare un aumento consistente della LDH e dei markers infiammatori quali VES, PCR e fibrinogeno. I segni urinari (sedimento, proteinuria) sono di solito lievi od assenti. Raramente si pu\u00f2 valutare una lieve diminuzione del complemento ematico.\nTerapia.\nSe il fenomeno \u00e8 lieve e le condizioni generali del soggetto colpito sono buone, il fenomeno pu\u00f2 passare inosservato o dare lievi manifestazioni cliniche autolimitanti. Nelle situazioni pi\u00f9 gravi la terapia consiste in dosi elevate di steroidi o alla dialisi se necessario."}
{"id": "2108582", "revid": "392684", "url": "https://it.wikipedia.org/wiki?curid=2108582", "title": "Alfa Romeo 33SC12", "text": ""}
{"id": "2108585", "revid": "327865", "url": "https://it.wikipedia.org/wiki?curid=2108585", "title": "Brendan Malloy", "text": ""}
{"id": "2108587", "revid": "12109", "url": "https://it.wikipedia.org/wiki?curid=2108587", "title": "Rand Corporation", "text": ""}
{"id": "2108590", "revid": "712828", "url": "https://it.wikipedia.org/wiki?curid=2108590", "title": "Doriella", "text": ""}
{"id": "2108591", "revid": "1609279", "url": "https://it.wikipedia.org/wiki?curid=2108591", "title": "Demi Lovato", "text": "Ha esordito durante l'infanzia nel programma \"Barney &amp; Friends,\" ma ha ottenuto notoriet\u00e0 grazie al ruolo ottenuto nella pellicola prodotta dalla Disney \"Camp Rock\" e al fortunato singolo da essa tratto \"This Is Me\"; poco dopo ha firmato un contratto con la Hollywood Records e ha pubblicato il suo primo album, \"Don't Forget\". All'epoca del suo secondo album \"Here We Go Again\", era diventata l'artista femminile pi\u00f9 giovane della storia a debuttare in prima posizione nella classifica americana degli album.\nA partire dal suo terzo album \"Unbroken\", Demi Lovato ha conosciuto un successo pi\u00f9 ampio soprattutto con i singoli, raggiungendo la top 10 della Billboard Hot 100 con \"Skyscraper\", \"Heart Attack\" e \"Sorry Not Sorry\" e ottenendo degli ottimi risultati a livello internazionale con brani quali \"Give Your Heart A Break\", \"Cool for the Summer\" e \"Neon Lights\". Nella sua carriera, Lovato ha venduto oltre 24 milioni di copie nel solo territorio statunitense.\nLa critica ha speso spesso parole molto lusinghiere sul suo strumento vocale, definendola fra le migliori della sua generazione e nell'industria musicale in generale. Il suo quinto album in studio \"Confident\" \u00e8 valso la sua prima candidatura al Premio Grammy.\nBiografia.\nDemi Lovato nasce ad Albuquerque, Nuovo Messico, il 20 agosto 1992 da Patrick Lovato (morto di cancro il 22 giugno 2013) e Dianna Hart, crescendo poi a Dallas. Ha origini messicane, irlandesi e italiane. Ha una sorella maggiore, Dallas Lovato, una sorella minore dal lato materno, Madison De La Garza ed una sorella maggiore dal lato paterno, Amber, che Demi ha conosciuto solo nel 2012.\nIn un'intervista con Ellen DeGeneres, Lovato racconta di aver subito frustranti atti di bullismo all'et\u00e0 di 12 anni tanto da chiedere a sua madre di darle un'istruzione domiciliare. Nell'aprile del 2009 riceve il diploma. Successivamente, diventa portavoce dell'organizzazione anti bullismo \"PACER\" e appare nel programma \"America's Next Top Model\" della CNN per parlare a favore di questa causa.\nNel 2006 interpreta Danielle Curtin nella puntata \"First Down\" di \"Prison Break\". Appare inoltre nella seconda stagione della serie televisiva \"Just Jordan\", dove interpreta Nicole.\n2007\u20132009: \"Camp Rock\", \"Don't Forget e\" \"Sonny tra le stelle\".\nNell'estate del 2007 fa un'audizione per \"Camp Rock\" e la serie televisiva \"Sonny tra le stelle\": ottiene entrambe le parti. Durante l'audizione di \"Camp Rock\", il presidente della Disney Gary Marsh chiede a Demi di cantare. Canta \"Ain't No Way\" di Aretha Franklin e il vicepresidente Bob Cavallo rimane impressionato dalle sue doti canore. Ottiene cos\u00ec il ruolo di protagonista nel film Disney per la televisione e firma un contratto discografico con la Hollywood Records all'inizio del 2008. In \"Camp Rock\" interpreta Mitchie Torres, una ragazza sedicenne che sogna di diventare una cantante. Il film debutta il 20 giugno 2008 negli Stati Uniti ed \u00e8 visto da 8,9 milioni di spettatori, rendendola popolare tra gli adolescenti. Nel film canta \"This Is Me\" con Joe Jonas e altre tre delle canzoni presenti nella colonna sonora. \"This Is Me\" raggiunge la nona posizione della Billboard Hot 100. Nel settembre 2008 diventa la cantante di supporto del \"Burnin' Up Tour\" dei Jonas Brothers.\nDall'album di debutto Don't Forget vengono estratti i singoli Get Back, La La Land e Don't Forget. Tutti ricevono un discreto successo ed entrano nella classifica Billboard Hot 100 tra la quarantesima e la cinquantesima posizione. La serie \"Sonny tra le stelle\", dove interpreta Sonny Munroe, debutta l'8 febbraio 2009 in America. Nel giugno 2009 riceve la parte della Principessa Rosalinda nel film \"Programma protezione principesse\", insieme a Selena Gomez. Il film \u00e8 visto da 9.800.000 spettatori. Successivamente, diventa un membro della \"Disney Friends for Change\". Demi Lovato, Miley Cyrus, Selena Gomez e i Jonas Brothers registrano \"Send It On\", un singolo di beneficenza che debutta nella Billboard Hot 100 alla ventesima posizione. Nel 2010 registra \"Make a Wave\" con Joe Jonas.\n2009\u20132010: Here We Go Again e \"Camp Rock 2: The Final Jam\".\nAll'inizio del 2009 annuncia un nuovo tour estivo, che inizia il 21 giugno a Hartford, Connecticut e termina il 24 agosto dello stesso anno ad Atlantic City, New Jersey. \"Here We Go Again\" esce il 21 giugno 2009 e debutta alla prima posizione della Billboard 200 con 108.000 copie vendute nella prima settimana. L'album \u00e8 preceduto dall'omonimo singolo pubblicato il 23 giugno. Raggiunge la quindicesima posizione della classifica Billboard Hot 100.\nIl secondo singolo estratto, \"Remember December\", pubblicato il 17 novembre, non entra nella classifica della Billboard (si posiziona alla numero 106).\nNel settembre 2009 inizia la produzione del seguito di Camp Rock, \"\" che esce il 3 settembre 2010 e viene visto da 8 milioni di spettatori.\nIl 27 aprile 2010 i Jonas Brothers annunciano la partecipazione di Demi come guest star al loro \"Jonas Brothers Live In Concert Tour\". Demi abbandona il tour prima della sua fine per entrare in una clinica specializzata in cui curare i suoi problemi emotivi. Il 28 gennaio 2011, Demi Lovato finisce il suo trattamento in clinica. Durante un'intervista a Good Morning America del 20 aprile 2011, Demi afferma di esser stata in cura per bulimia e autolesionismo presso la \"Timberline Knolls\" in Illinois.\n2011\u20132012: \"Unbroken\" e X-Factor USA.\nNell'aprile 2011 inizia a lavorare al suo terzo album \"Unbroken\", che esce il 20 settembre 2011. La stessa Lovato descrive l'album come \"pi\u00f9 pop, pi\u00f9 R&amp;B, ispirato al sound di Keri Hilson e Rihanna\". Il primo singolo estratto dall'album, \"Skyscraper\" debutta il 12 luglio 2011 ed entra al decimo posto nella Billboard Hot 100. \u00c8 il suo primo singolo ad entrare nella top ten della Billboard.. Nella classifica italiana, \"Unbroken\" debutta al 22\u00ba posto. Ai Teen Choice Award del 2012 Demi vince sia nella categoria \"miglior artista femminile dell'estate\" che in quella \"miglior celebrit\u00e0 su Twitter\". Inoltre \u00e8 stata nominata ed ha vinto agli MTV VMA Awards 2012 nella categoria \"Best Video With a Message\" con il suo singolo \"Skyscraper\". In un'intervista, la cantante ha dichiarato che il suo quarto album parler\u00e0 di lei, inizier\u00e0 a lavorarci due mesi dopo gli MTV Video Music Awards. Il secondo singolo estratto dal terzo album \u00e8 Give Your Heart a Break, e il 2 aprile viene pubblicato il video sul canale Vevo della cantante. Nel maggio 2012 viene scelta come giudice della seconda edizione di \"The X Factor USA\", affiancata da Simon Cowell, Britney Spears e L.A. Reid. Diventa coach degli \"Under 25\" e la sua ultima artista rimasta \"CeCe Frey\" riesce a classificarsi sesta. Nel marzo 2013 annuncia che far\u00e0 parte anche della terza edizione del programma al fianco di Simon Cowell, Kelly Rowland e Paulina Rubio.\n2013\u20132014: \"Demi\" e la promozione.\nNell'ottobre 2012 Lovato inizia la registrazione del suo quarto album. La cantante annuncia che il nuovo album pu\u00f2 considerarsi la seconda parte del precedente, \"Unbroken\", che user\u00e0 dei veri strumenti allontanandosi dalla musica elettropop e non user\u00e0 dubstep. I testi delle nuove canzoni, dichiara, saranno pi\u00f9 maturi rispetto all'album precedente.\nIn quel periodo pubblica anche il suo primo libro \"Staying Strong\", nel quale ha inserito le citazioni pi\u00f9 importanti per lei.\nIl 25 dicembre, la cantante pubblica un video su YouTube, dove si esibisce in una cover, accompagnata da una chitarra e un pianoforte, della canzone \"Angels Among Us\" per beneficenza alle famiglie in Newtown, colpite dalla strage del killer che ha ucciso i loro figli in una scuola elementare. Il 12 febbraio, sul sito della cantante, viene pubblicato uno snippet e la cover di \"Heart Attack\" primo singolo estratto dal suo quarto album di inediti, e il 25 febbraio su therealdemilovato viene pubblicato il video riguardante l'audio del singolo, e reso pubblico in vendita anche su iTunes. Il 4 marzo, \"Heart Attack\", fu pubblicato su iTunes, raggiungendo la posizione numero 7. Il nome e la data dell'uscita del quarto album sono stati rilevati il 1\u00ba aprile 2013. Il nome dell'album sar\u00e0 \"Demi\" e uscir\u00e0 il 14 maggio. Il 7 maggio, Demi sul suo profilo Twitter inserisce il link a un sito dove poter ascoltare in anteprima l'album. Il secondo singolo estratto \u00e8 \"Made In The USA\", pubblicato il 4 luglio.\nNell'agosto 2013 la sua canzone \"Heart by Heart\" entra a far parte della colonna sonora del film \"Shadowhunters - Citt\u00e0 di ossa.\"\nIl terzo singolo estratto dall'album \u00e8 \"Neon Lights\"; il video viene pubblicato sul canale Vevo della cantante il 21 novembre. In 12 ore ottiene pi\u00f9 di 2 milioni di visualizzazioni.\nIl 23 ottobre 2013 viene pubblicato su iTunes il suo nuovo singolo, una cover di \"Let It Go,\" tornando a collaborare con la Disney per la colonna sonora del 53\u00ba classico Disney, \"Frozen - Il regno di ghiaccio\". La canzone, nella sua versione originale cantata da Idina Menzel, ha vinto il premio Oscar nella categoria \"Miglior canzone\"; a sua volta il film ha vinto il premio Oscar nella categoria \"Miglior film d'animazione\".\nAlla fine del 2013 Lovato conferma che nel 2014 si dedicher\u00e0 alla nuova musica e specialmente al tour.\nIl 9 febbraio 2014 inizia il \"Neon Lights Tour\" negli Stati Uniti e in Canada, che la tiene impegnata nei mesi di febbraio, marzo e aprile (in quest'ultimo ha visitato il Sud America) e si conclude il 1\u00ba giugno 2014 al KOKO di Londra.\nNel mese di maggio, durante una live chat, Lovato annuncia il suo quarto singolo tratto dall'album \"Demi\", \"Really Don't Care\" in collaborazione con Cher Lloyd. Il 14 maggio 2014 viene pubblicato il lyric video di \"Really Don't Care\" su VEVO, realizzato dai fan brasiliani.\nIl 20 maggio 2014 la band The Vamps annuncia un duetto con Demi Lovato nella canzone \"Somebody to You\".\nIl 28 maggio 2014 viene pubblicato un video sul canale della cantante nel quale annuncia un tour mondiale, il \"Demi World Tour\". Le prime date saranno negli Stati Uniti e in Canada, a partire dal 6 settembre al Baltimore Arena nel Maryland per concludersi il 27 ottobre al Barclays Center di Brooklyn, New York. Ad accompagnarla nel tour vi \u00e8 stata la presenza di Christina Perri, i MKTO, Kiesza, Becky G, Bea Miller, Andee e i Restless Road che aprirono i vari concerti.. Dopo una pausa di quattro mesi, il tour riparte dal 17 aprile 2015, in Oceania e in Asia, concludendosi il 9 maggio 2015.\nIl 10 agosto 2014 Lovato e Cher Lloyd si esibiscono al \"Teen Choice Awards\" con il singolo \"Really Don't Care\", durante il quale la cantante riceve due premi: uno per il singolo nella categoria \"Choice Summer Song\" e uno per s\u00e9 stessa nella categoria \"Choice Summer Female Artist\".\nL'11 dicembre 2014 il cantante Olly Murs pubblica il suo nuovo singolo \"Up\" in collaborazione con Demi Lovato. Il 24 dicembre 2014, Demi ha pubblicato sul suo canale il video di \"Nightingale\", il quale far\u00e0 parte della riedizione dell'album \"Demi\" ovvero \"Demi Deluxe.\"\n2015-2016: \"Confident\".\nIl quinto album della cantante, intitolato \"Confident\", sar\u00e0 pubblicato il 16 ottobre 2015 dall'etichetta Safehouse, in collaborazione con la Hollywood Records, la Island Records e la Republic Records, e vedr\u00e0 la partecipazione di artisti come Iggy Azalea e Sirah. L'album \u00e8 stato anticipato dall'uscita del primo singolo estratto, \"Cool for the Summer\", reso disponibile il 1\u00ba luglio 2015. Il video viene distribuito il 23 luglio e in quasi tre mesi dall'uscita supera le 100 milioni di visualizzazioni, ottenendo in tal modo la Certificazione Vevo. Il 30 agosto ha cantato \"Cool For The Summer\" agli MTV Video Music Awards 2015. Il brano ha raggiunto la numero 11 della Billboard Hot 100 ed ha infranto il record di canzone pi\u00f9 veloce nel raggiungere la vetta della classifica \"Hot Dance Club Play\" di Billboard.\nIl 18 settembre, Lovato pubblica il secondo singolo estratto dal nuovo album, l'omonimo \"Confident\". Il 9 ottobre, sul canale Vevo della cantante viene pubblicato il video della canzone.\nSempre nel 2015 \u00e8 stata confermata come doppiatrice in due film: nel nuovo film d'animazione \"Charming\", nel quale ha dato voce a Lenore, accanto ad Ashley Tisdale e Avril Lavigne; e nel nuovo film d'animazione dei Puffi, Get Smurfy dove ha doppiato Puffetta. Il 26 ottobre 2015 annuncia un tour in collaborazione con Nick Jonas, il \"Future Now Tour\" tenutosi in Nordamerica durante tutta l'estate dell'anno successivo.\nIl 6 febbraio 2016 la cantante annuncia via Instagram il terzo singolo dall'album estratto da \"Confident\", cio\u00e8 \"Stone Cold\". Intanto il 15 febbraio, Lovato si esibisce per la prima volta alla cerimonia dei Premi Grammy, con un tributo a Lionel Richie con il brano \"Hello\", accompagnata al piano da John Legend. Il 23 febbraio, come preannunciato dalla stessa Lovato qualche giorno prima tramite il suo account Twitter, viene pubblicato su Vevo il videoclip di \"Stone Cold\". Accolto molto positivamente dalla critica, la stessa cantante l'ha definito come \u00abil pi\u00f9 emozionante che abbia mai fatto\u00bb.\nNell'aprile del 2016 la cantante annuncia che canter\u00e0 nella colonna del nuovo film di \"Angry Birds\" con una cover della celeberrima hit \"I Will Survive\" di Gloria Gaynor.\nIl 1\u00ba luglio 2016 pubblica un nuovo singolo, \"Body Say\", rendendolo disponibile unicamente per il servizio streaming. Canta per la prima volta il pezzo live durante la prima data del \"Future Now Tour\" il 29 giugno.\nIl 6 dicembre successivo, la cantante viene nominata per la prima volta nella sua carriera al prestigioso Premio Grammy nella categoria miglior album pop vocale grazie a \"Confident\".\n2017-2019: \"Tell Me You Love Me\" e nuove collaborazioni.\nNel febbraio 2017, Demi \u00e8 stata la produttrice esecutiva di un documentario, intitolato \"Beyond Silence\", che segue tre individui e le loro esperienze con malattie mentali, tra cui disturbo bipolare, schizofrenia, depressione e ansia.\nNel 2017, Lovato \u00e8 presente in due nuove collaborazioni: \"No Promises\" con i Cheat Codes e \"Instruction\" con Jax Jones e Stefflon Don. Il 5 maggio 2017, Lovato ha annunciato la pubblicazione del suo documentario \"\" che \u00e8 stato pubblicato sul suo canale YouTube. L'8 maggio 2017 ha annunciato una collaborazione con la linea sportiva Fabletics per sostenere l'iniziativa delle Nazioni Unite, Girl Up. \nLovato ha pubblicato un nuovo singolo intitolato \"Sorry Not Sorry\" l'11 luglio 2017, che \u00e8 il singolo principale del suo sesto album. Il 25 agosto 2017 pubblica il singolo promozionale che d\u00e0 il titolo del nuovo album, \"Tell Me You Love Me\". L'album \u00e8 stato pubblicato il 29 settembre dello stesso anno.\nIl 17 ottobre 2017 viene pubblicato su YouTube il documentario \"Simply Complicated\", che racconta la vita della cantante. Nel novembre 2017 Lovato \u00e8 presente in una canzone con Luis Fonsi, \"\u00c9chame la culpa\", che riscuote un ottimo successo a livello mondiale.\nIl 26 febbraio 2018 inizia a San Diego in America il sesto tour mondiale della cantante chiamato \"Tell Me You Love Me Tour\", che il 27 giugno dello stesso anno fa una tappa in Italia all'Unipol Arena di Bologna. Successivamente collabora con DJ Khaled nel singolo \"I Believe\", che viene estratto dalla colonna sonora del film \"Nelle pieghe del tempo.\"\nNel maggio 2018 escono due collaborazioni che vedono la partecipazione della cantante, una con Christina Aguilera intitolata \"Fall in Line,\" e una con i Clean Bandit intitolata \"Solo\". Demi Lovato si esibisce con la Aguilera durante i Billboard Music Awards del 2018, mentre indossa un tutore a causa di un incidente avuto pochi giorni prima della performance. Il 21 giugno 2018, Lovato pubblica un nuovo singolo intitolato \"Sober\". In seguito a un'overdose, il 24 luglio 2018 si ritira temporaneamente dalle scene per prendersi cura di se stessa e della sua salute mentale.\n2020-presente: \"Dancing with the Devil... The Art of Starting Over\".\nDopo una lunga pausa durata un anno e mezzo, Demi Lovato torna sulle scene musicali il 26 gennaio 2020, quando si esibisce dal vivo alla cerimonia degli annuali Grammy Awards con l'inedito \"Anyone\", scritto soltanto quattro giorni prima della spiacevole esperienza in cui la cantante ha rischiato di perdere la vita. Il 6 marzo successivo pubblica il singolo \"I Love Me\". Nello stesso periodo, Demi Lovato si esibisce durante il Super Bowl, uno dei principali eventi sportivi statunitensi, intonando l'inno nazionale statunitense. Il 17 aprile 2020 viene inoltre pubblicato il singolo \"I'm Ready\" di Sam Smith, in collaborazione appunto con Demi Lovato, incluso nell'album di Smith \"Love Goes\".\nL'artista partecipa a quattro episodi della serie televisiva \"Will &amp; Grace\" e recita nel film Netflix \"Eurovision Song Contest - La storia dei Fire Saga\", contribuendovi anche alla colonna sonora con il brano \"In the Mirror\". Il 10 settembre 2020 viene pubblicato il singolo del DJ Marshmello \"OK Not to Be OK.\" Il 1\u00ba ottobre viene messo in commercio il singolo \"Still Have Me\", la cui uscita era stata anticipata il giorno precedente sui suoi social network della cantante. Ad esso ha fatto seguito \"Commander in Chief\", canzone di protesta in cui viene apertamente attaccato l'allora presidente degli Stati Uniti d'America Donald Trump alcune settimane prima delle elezioni presidenziali statunitensi. Nel mese di novembre 2020 conduce i \"People Choice Awards\". A dicembre, Lovato prende parte al remix di \"Monsters\" insieme agli All Time Low e Blackbear, e collabora con il rapper Jeezy nella canzone \"My Reputation\", contenuta nell'album \"The Recession 2\" del rapper. \nNel gennaio 2021 Demi Lovato annuncia l'uscita di \"\", documentario di quattro puntate prodotto da YouTube che verr\u00e0 messo in onda a marzo. Nel gennaio 2021 si esibisce durante la cerimonia di insediamento del 46\u00ba presidente degli Stati Uniti d'America Joe Biden. Il 4 febbraio 2021 collabora con Sam Fischer nel singolo \"What Other People Say,\" estratto dal suo nuovo album. Nelle settimane successive l'artista annuncia la pubblicazione del suo settimo album \"Dancing with the Devil... the Art of Starting Over\", uscito il 2 aprile 2021, in contemporanea a cui \u00e8 stato pubblicato il singolo \"Dancing with the Devil\", colonna sonora dell'omonimo documentario, con il relativo video in cui viene raccontata la tragica esperienza vissuta da Lovato nel 2018. Pochi giorni dopo viene inviato alle radio come singolo il brano \"Met Him Last Night\", che vede la partecipazione della cantante statunitense Ariana Grande. Collabora successivamente con il rapper G-Eazy nel singolo di quest'ultimo \"Breakdown\".\nStile musicale e influenze.\nVoce.\nVocalmente, Demi Lovato viene classificata come soprano. Fin dagli esordi, la critica ha sottolineato quanto potenti fossero le sue esecuzioni vocali, ed in particolare Sophie Schillaci di The Hollywood Reporters ha affermato che la sua voce \u00e8 in grado di \"zittire anche il pi\u00f9 esigente dei critici\". Successivamente, dopo aver collaborato con lei per il suo terzo album \"Unbroken\", Ryan Tedder l'ha definita \"una delle migliori cantanti con cui abbia mai lavorato, sullo stesso livello di Kelly Clarkson\". Nel 2020, in seguito alla sua performance dell'inno americano al Super Bowl, Patrick Ryan di USA Today ha definito Demi Lovato come \"la miglior vocalist dell'industria musicale odierna\".\nInfluenze.\nDemi Lovato ha sempre citato Christina Aguilera, Kelly Clarkson, Aretha Franklin e Whitney Houston come sue principali fonti d'ispirazione, al punto dal definire l'avvenuto duetto con Christina Aguilera in \"Fall In Line\" come \"un sogno diventato realt\u00e0\". In particolare, per l'album \"Tell Me You Love Me\", Lovato ha affermato di essersi fortemente ispirata a \"Stripped\", uno degli album pi\u00f9 noti di Christina Aguilera. In singole occasioni, Lovato ha citato anche Beyonc\u00e9, Britney Spears, John Mayer, Billie Holiday, Keri Hilson, Spice Girls, Rihanna, JoJo e Jennifer Lopez e altri come ispirazioni. Inoltre, dopo aver lavorato con Brad Paisley nel brano Without A FIght, Lovato ha rivelato che anche la musica country ha avuto un forte impatto sulla sua maturazione artistica.\nVita privata.\nNell'ottobre 2010, Demi Lovato ha abbandonato il tour mondiale condotto a fianco dei Jonas Brothers per farsi ricoverare in una struttura privata a causa di problemi fisici ed emotivi. I media poi hanno rivelato che aveva preso questa decisione dopo aver colpito al volto uno dei ballerini del tour, Alex Welch. Per l'incidente, la cantante si \u00e8 assunta tutte le responsabilit\u00e0 stipulando anche un accordo con la vittima dell'aggressione. Il 28 gennaio 2011 ha finito il suo trattamento dopo aver trascorso novanta giorni nel centro Timberline Knolls. Poco dopo ha ammesso di aver sofferto di bulimia, tentando di alleviare il dolore con l'uso di droga e alcol. Ha aggiunto che ha \u00abfondamentalmente avuto un esaurimento nervoso\u00bb e le \u00e8 stato diagnosticato un disturbo bipolare durante il trattamento. In seguito ha detto di aver fatto uso di cocaina pi\u00f9 volte al giorno.\nNell'aprile 2011, Lovato \u00e8 divenuta redattrice per la rivista \"Seventeen\", scrivendo un articolo che parlava delle sue lotte contro le dipendenze. Nel marzo 2012 ha poi pubblicato un documentario andato in onda su MTV, nel quale ha raccontato le sue esperienze mentre era in clinica.\nNel giugno 2018 ha pubblicato il singolo \"Sober\", nel quale parla apertamente dei suoi problemi di dipendenza da alcol e droghe. Il 24 luglio dello stesso anno, Lovato viene ricoverata in ospedale in seguito a un'overdose da oppioidi; la cantante era stata trovata priva di sensi dai soccorsi nella sua abitazione di Hollywood Hills. La cantante \u00e8 quindi rientrata in clinica per farsi curare.\nNel 2021 ha confessato che, dopo l'overdose del 2018, che le ha provocato tre ictus e un infarto, ha avuto danni permanenti alla sua salute, tra cui una lesione cerebrale e punti ciechi nella vista che le rendono impossibile la guida di autovetture.\nDal 2010 al 2016 ha avuto una relazione con l'attore Wilmer Valderrama. Dall'estate 2016 al gennaio 2017 ha frequentato l'artista marziale misto Luke Rockhold, per poi iniziare una relazione con Guilherme Vasconcelos, finita a maggio dello stesso anno. Nel 2020 ha iniziato a frequentare l\u2019attore Max Ehrich con cui si \u00e8 fidanzata nel luglio dello stesso anno; la relazione per\u00f2 \u00e8 terminata prima del matrimonio.\nLovato ha dichiarato di essere bisessuale e di averlo capito grazie al film \"Cruel Intentions - Prima regola non innamorarsi\". Nel marzo 2021 ha dichiarato di essere pansessuale e genderfluid.\nNel maggio 2021 ha affermato di identificarsi come nonbinary, preferendo i pronomi \"they/them\", di genere neutro.\nDal punto di vista politico, Lovato ha sempre sostenuto il Partito Democratico americano e nel 2020 in particolare ha attaccato duramente Donald Trump in occasione della sua seconda campagna elettorale come candidato alla presidenza degli Stati Uniti D'America.\nDoppiatrici italiane.\nNelle versioni in italiano dei suoi lavori, Demi Lovato \u00e8 stata doppiata da:\nCome doppiatrice, viene sostituita da:"}
{"id": "2108593", "revid": "92723", "url": "https://it.wikipedia.org/wiki?curid=2108593", "title": "Kamal Nasser", "text": "Leader della rivoluzione palestinese. Nato a Bir Zeit in provincia di Ramallah ed El Bireh nel 1924 e mor\u00ec a Beirut nel 1973 in un'operazione militare israeliana che avevo come obiettivo lui con altri due leader palestinesi, Kamal Adwan e Mohammed Youssef Najjar."}
{"id": "2108594", "revid": "327865", "url": "https://it.wikipedia.org/wiki?curid=2108594", "title": "Emmett Malloy", "text": ""}
{"id": "2108596", "revid": "1652635", "url": "https://it.wikipedia.org/wiki?curid=2108596", "title": "Registro istruzione", "text": "Nell'architettura dei calcolatori, il registro istruzione (spesso abbreviato in IR, in inglese instruction register) \u00e8 un registro della CPU che immagazzina l'istruzione in fase di elaborazione. Ogni istruzione viene caricata dentro il \"registro istruzione\" che la deposita mentre viene decodificata, la prepara per l'esecuzione e quindi la elabora. Questo processo pu\u00f2 necessitare di molti passaggi. Altre CPU pi\u00f9 complesse usano il \"registro istruzione\" della pipeline dati dove ogni fase viene preparata per la successiva operazione, sia essa di decodifica o di esecuzione.\nIl \"registro istruzione\", insieme al \"contatore di programma\" (\"program counter\") e al \"registro degli indirizzi\"(\"Address Register\") costituiscono i principali registri di controllo presenti nell'unit\u00e0 di controllo (CU) di ogni CPU. \nIl \"registro istruzione\" \u00e8 utilizzato nel ciclo \"fetch-execute\" che costituisce la dinamica fondamentale nel funzionamento di un computer; tale ciclo \u00e8 una ripetizione infinita e sequenziale dei seguenti passi:"}
{"id": "2108605", "revid": "6923", "url": "https://it.wikipedia.org/wiki?curid=2108605", "title": "Bir Zeit", "text": "Bir Zeit (, lett. \"Pozzo dell'olio\") \u00e8 una citt\u00e0 palestinese situata a circa 25 km a nord della citt\u00e0 di Gerusalemme, alla periferia di Ramallah e vicino ad al-Bireh. \u00c8 situata a 780 m sul il livello del mare; nelle vicinanze si trova a una montagna chiamata \"Jabal al-khirbe\" (, lett. \"Monte dei ruderi\"), alta 818 m.\nLa popolazione \u00e8 di 7000 abitanti al censimento del 2012.\nLa citt\u00e0 \u00e8 sede della Universit\u00e0 di Bir Zeit."}
{"id": "2108606", "revid": "29054", "url": "https://it.wikipedia.org/wiki?curid=2108606", "title": "Ka-Tzetnik 135633", "text": ""}
{"id": "2108609", "revid": "2099184", "url": "https://it.wikipedia.org/wiki?curid=2108609", "title": "Edoardo Giorgetti", "text": "Carriera.\nDetiene il record italiano dei 100\u00a0m rana in vasca corta, con il tempo di 58\"39. \u00c8 stato il detentore del record europeo dei 200\u00a0m rana in vasca corta con il tempo di 2'05\"02, conseguito il 27 dicembre 2008 ai campionati italiani assoluti a Genova, primato poi battuto dal francese Hugues Duboscq nella finale dei Campionati europei in vasca corta del 2008, gara nella quale lo stesso Giorgetti ha stabilito il nuovo primato italiano in 2'04\"98.\nPalmar\u00e8s.\nCampionati italiani.\n13 titoli individuali e 10 in staffette, cos\u00ec ripartiti:\n\"nd = non disputata\""}
{"id": "2108613", "revid": "767487", "url": "https://it.wikipedia.org/wiki?curid=2108613", "title": "The Legendary Santana", "text": "The Legendary Santana \u00e8 un album raccolta di Carlos Santana, pubblicato nel 2006."}
{"id": "2108616", "revid": "282466", "url": "https://it.wikipedia.org/wiki?curid=2108616", "title": "Minoia records", "text": ""}
{"id": "2108618", "revid": "83531", "url": "https://it.wikipedia.org/wiki?curid=2108618", "title": "The Malloys", "text": ""}
{"id": "2108623", "revid": "1494169", "url": "https://it.wikipedia.org/wiki?curid=2108623", "title": "Unit\u00e0 di controllo", "text": ""}
{"id": "2108631", "revid": "460592", "url": "https://it.wikipedia.org/wiki?curid=2108631", "title": "Tiziano Sclavi", "text": "Biografia.\nOrigini e formazione.\nSclavi nasce a Broni, in provincia di Pavia, il 3 aprile del 1953, figlio d'un segretario comunale e di un'insegnante. A causa del lavoro del padre, trascorre l'infanzia e la prima giovinezza presso svariati comuni del pavese, principalmente Stradella, Canneto Pavese e Certosa di Pavia.\n\u00ab\"Sono cresciuto in un paesino dove quando passava una macchina tutti si fermavano a guardarla, perch\u00e9 non succedeva mai niente. Fino a quattordici anni ho vissuto in un paesino [...] quando passavano le macchine si fermavano! La gente si fermava e tutti i ragazzini guardavano le macchine: le \u201c1100\u201d, cio\u00e8 passava una 1100...! E allora mi fa paura, anche questa ripetizione, questa... non so, mio pap\u00e0 era impiegato, era segretario comunale... mi fa paura anche la burocrazia, mi fa paura la ripetizione delle cose, la noia, il non senso, poi in realt\u00e0 ci sono tantissime altre cose! Pi\u00f9 che l'ignoto mi fa paura l'ignoranza! Per\u00f2, vabbe\u2019 questo l'hanno detto altri prima di me, molto meglio!\"\u00bb\nAppassionato lettore gi\u00e0 da bambino, Sclavi afferma di aver letto l'intera produzione di Edgar Allan Poe tra i sei e i sette anni e che sin da bambino gli piacevano le storie che facevano paura oltre ai film: \u00ab\"si pu\u00f2 dire che io sia nato al cinema: fin dai primi mesi, mia madre, grande appassionata, mi portava sempre al cinema\"\u00bb. Col tempo ha sviluppato una preferenza per l\u2019horror e la fantascienza. Incomincia a scrivere quando \u00e8 ancora molto giovane, spinto dal desiderio di imitare le cose che gli piacevano.\n\u00ab\"Mi piacevano i western e in seconda media ho scritto un \u201cromanzo\u201d western. Poi ero fanatico di 007, avevo letto tutti i libri di Fleming e ne volevo ancora, cos\u00ec me ne sono scritto uno da solo\"\u00bb.\nAlle scuole medie vince un concorso di scrittura con una serie di racconti intitolata \"Storie Storte.\" Frequenta poi il liceo classico a Pavia, quando, grazie al suo professore di italiano, pubblica un racconto dal titolo \"Lettere bianche\" in una rivista scolastica che curava e che, dopo aver letto tutto quello che lo studente scriveva, fu tra i primi a credere nelle sue capacit\u00e0 di scrittore.\nAnni 1970 e le prime opere.\nFinito il liceo classico si iscrive all'universit\u00e0 alla facolt\u00e0 di Lettere Moderne, ma dopo aver dato pochi esami si ritira perch\u00e9: \u00ab\"gi\u00e0 lavoravo, intendo pagato, e di studiare non avevo pi\u00f9 voglia. Ho dato tre o quattro esami, e ho smesso definitivamente quando sono stato assunto dall'\"Editoriale Corriere della Sera\" (...), come redattore al \"Corriere dei ragazzi\". Con grande dolore di mia madre, non ho preso mai una laurea\".\u00bb Si trasferisce poi a Milano su suggerimento di Mino Milani. \nGrazie all'interessamento di Grazia Nidasio, che lo presenta a Mino Milani, inizia a collaborare con il \"Messaggero dei Ragazzi\" (1971), scrivendo articoli e racconti firmandosi a volte con lo pseudonimo di \"Francesco Argento\", in omaggio a Guccini e al regista Dario, i quali entrambi saranno suoi colleghi al \"Corriere dei Piccoli\" dove pubblica racconti e fumetti.\nNel 1972 conosce Raffaele Crovi, grazie a Mino Milani, che successivamente diverr\u00e0 prima agente e poi editore dei romanzi e dei racconti di Sclavi. Nel 1973 pubblica una serie di racconti polizieschi su \"Il Corriere dei Ragazzi\" firmandoli con lo pseudonimo di Francesco Argento. I racconti scritti per il \"Corriere dei Piccoli\" vengono poi raccolti in volume, con il titolo \"I misteri di Myst\u00e8re\", dall'Editore Bietti, nel 1974 e poi dalla Mondadori e incentrato su un personaggio, Jacques Myst\u00e8re, che pochi anni dopo ispirer\u00e0 il nome di un altro, Martin Myst\u00e8re, creato dal collega Alfredo Castelli nel 1982.\nNel 1974 pubblica il suo primo romanzo breve, \"Film\", dove si cerca di unire il genere horror splatter al grottesco, per l'editore \"Il Formichiere\" e l'opera vince il Premio Scanno. Nello stesso anno entra nella redazione del Corriere dei Ragazzi come curatore della rubrica \"Sottosopra\" e dove conosce Alfredo Castelli, con cui collaborer\u00e0 come ghost writer per la serie a fumetti \"Gli Aristocratici,\" sceneggiandone molti episodi per poi incominciare a creare personaggi suoi come Altai &amp; Jonson disegnati da Giorgio Cavazzano. Nella prefazione alla nuova edizione del 2001 della prima serie di Sclavi, Castelli dice di lui: \u00ab\"Ho conosciuto Tiziano Sclavi all\u2019inizio degli anni Settanta, quando, giovanissimo, cominci\u00f2 a frequentare le mostre di fumetti\u2026 era di una bravura sorprendente\"\u00bb. Nello stesso periodo inizia la collaborazione con la Rai grazie alla mediazione di Crovi e, insieme a Bianca Pitzorno, scrive i testi di \"Gioco-citt\u00e0\". Collabora anche con altre testate del gruppo del Corriere della sera e su una rivista femminile, \"Amica\", tiene una rubrica umoristica e su \"Salve\" fa il critico cinematografico.\nNel 1975, pubblica ancora come Francesco Argento un romanzo giallo intitolato \"Un sogno di sangue\" . Nello stesso periodo scrive anche \"Tre\" e \"Mostri\", che saranno pubblicati solo dieci anni pi\u00f9 tardi, nonostante Natalia Ginzburg lo avesse segnalato alla Einaudi. \nDiventa giornalista professionista dal 1976.\nQuando nel 1977 il \"Corriere dei Ragazzi\" chiude, inizia a collaborare con \"Il Corriere dei Piccoli\", creando serie a fumetti per ragazzi, come Allister e Miki e Fant\u00f2m oltre a Sam Peck, Johnny Bassotto, Il Cavallino Michele, La guerra nell'aria e Le pagine della Befana. Sul Messaggero dei Ragazzi pubblica \"Silas Finn\", serie western disegnata da Cavazzano, che verr\u00e0 pubblicata anche in Germania; su \"Alter\" pubblica \"Devoluzione\" e su SuperGulp! \"Steve Vandam\". Nel 1978 pubblica la prima versione di \"Apocalisse\", allora intitolata \"Guerre terrestri\" (ambientato nella cittadina di Buffalora che verr\u00e0 successivamente ripresa in Dellamorte Dellamore), edita da Rusconi.\nAnni ottanta: \"Dylan Dog\" e la fama.\nQuando il \"Corriere della Sera\" pass\u00f2 alla Rizzoli Editore, volendo cambiare ambiente anche per via dello scandalo della P2, si propose alla Bonelli come redattore e, nel 1981, venne assunto, in qualit\u00e0 di correttore di bozze e di sceneggiatore di fumetti lavorando a serie di personaggi come Zagor, Mister No e Ken Parker e creandone di propri. Fra i primi lavori scrive due sceneggiature per \"Ken Parker\" (il n.35 \"\"Il sentiero dei giganti\" e il n.41 \"Alcune signore di piccola virt\u00f9\"\", entrambe su soggetto di Giancarlo Berardi) e poi passa stabilmente su Zagor, dove prende il posto dell'ideatore del personaggio, Guido Nolitta. Il riscontro positivo delle prime prove convince l'editore ad affidargli la sceneggiatura di un albo importante, il n. 200 della serie, diventandone poi anche il curatore e realizzandone le storie fino a al 1988 e, oltre a risultare una delle storie pi\u00f9 lunghe mai pubblicate dalla Bonelli, \u00e8 anche una delle pi\u00f9 famose del personaggio. Ritorna a scrivere per Zagor nello speciale annuale fuori serie dedicato a Cico, spalla messicana di Zagor, intitilata \"Horror Cico\" del 1990. Dal 1982 scrive anche per \"Mister No\" scrivendone per due anni la maggior parte delle sceneggiature caratterizzate da una contaminazione con il genere horror. \nNel 1984 gli viene proposto di dirigere la \u201c\"Bonelli-Dargaud\"\u201d (una casa editrice met\u00e0 italiana e met\u00e0 francese). Insieme a Federico Maggioni in veste di art director, dirige l'edizione italiana della rivista francese \"Pilot\" che negli intenti della casa editrice doveva affiancare la prestigiosa \"Orient Express\", da poco passata alla Bonelli, che voleva affiancare al fumetto popolare quello autoriale e che verr\u00e0 chiusa nel 1985 dopo aver pubblicato quindici numeri. A seguito del mancato successo di questa esperienza, l'editore decise di tornare a occuparsi di fumetti tradizionali.\nIl primo personaggio creato per Bonelli \u00e8 Kerry il trapper, del 1983, una serie di genere western con contaminazioni horror pubblicata in appendice al Comandante Mark fino al 1985; che rappresenta per alcuni una prova generale per il successivo personaggio di Dylan Dog, in quanto Sclavi vi sperimenta le varie sfaccettature del genere horror. La nuova serie, Dyan Dog, esordisce nel 1986 ed \u00e8 apertamente una serie di genere horror di ambientazione contemporanea con venature ironiche grazie alla presenza di una spalla comica, Groucho, sosia di Groucho Marx. Nella prima proposta la serie avrebbe dovuto essere ambientata in America, ispirata al genere hard boiled e Dylan avrebbe dovuto essere un detective solitario, senza spalla comica. Si decise di ambientarlo a Londra discutendone con Bonelli perch\u00e9 in America, a New York, c\u2019era gi\u00e0 Martin Myst\u00e8re e anche perch\u00e9 l\u2019Inghilterra sembrava pi\u00f9 adatta all\u2019horror per via delle sue antiche tradizioni. Quanto alla scelta di Groucho, per non rendere la serie troppo incentrata sulle indagini, si decise di inserire una spalla comica. La gestazione del personaggio inizi\u00f2 l'anno prima, quando, chiusa l'esperienza del fumetto d'autore europeo della \u201c\"Bonelli-Dargaud\"\u201d, Sergio Bonelli, proprietario della casa editrice, e Decio Canzio, direttore generale, decisero di tornare a occuparsi di fumetti tradizionali ed, eventualmente, di crearne di nuovi. Sclavi propose un fumetto horror, provvisoriamente chiamato \u201c\"Dylan Dog\"\u201d. Il personaggio protagonista fu realizzato graficamente da Claudio Villa, che lo disegn\u00f2 con le sembianze di Rupert Everett; Sclavi racconta: \u00ab\"Quando ho inventato Dylan Dog, abbiamo chiamato un disegnatore che \u00e8 Claudio Villa, e gli abbiamo detto fai delle prove. E lui ha fatto un personaggio che sembrava uno spagnolo, un ballerino spagnolo, [\u2026] e dico, no, non ci siamo, non ci siamo [...] Poi mi \u00e8 venuto in mente, dico, guarda, ieri sera ho visto un film, che non c'entra assolutamente niente, Another Country - La scelta. [\u2026] Vai, vai al cinema, [\u2026] guarda il film, e tira gi\u00f9 quella faccia l\u00ec, che secondo me \u00e8 una faccia interessante. Lui \u00e8 andato al cinema, [\u2026] al buio ha fatto Rupert Everett. [\u2026] gli ho detto non farmelo cos\u00ec effeminato: un po' pi\u00f9 \"macho\". Sebbene l'equivoco e l'ambiguit\u00e0 di Rupert Everett sia rimasta tutta in Dylan Dog\"\u00bb.\nLa serie esordisce a ottobre del 1986 e Decio Canzio, all'epoca Direttore responsabile della testata, ricorda che: \u00ab\"Un paio di giorni dopo, il distributore telefon\u00f2 \"L'albo \u00e8 morto in edicola, un fiasco\". A Sclavi fu tenuta pietosamente nascosta l'orrenda notizia. Qualche settimana dopo, un'altra telefonata del distributore \"\u00c8 un boom, praticamente esaurito, forse dovremo ristamparlo\"\u00bb.\" Nel giro di pochi anni la serie divenne un best seller che lo porta, nel 1990, a vincere lo Yellow Kid, come miglior autore. Nel 1990 sempre su \"Comic Art\", Sclavi pubblica una raccolta di tre storie brevi di Dylan Dog a colori (\"\"L'inquilino del terzo piano\", \"L'appartamento n.13\" e \"L'incubo \u00e8 finito\"), disegnate da Corrado Roi, raccolte poi l'anno successivo nel volume \"Gli Inquilini Arcani\"\". Il 1991 \u00e8 probabilmente il momento di maggior successo per la serie che, con il n.69, arriva a superare Tex per numero di copie vendute, a cui vanno aggiunte le iniziative collaterali, come i diari scolastici e la convention \"Horror Fest\". Il romanzo \"Dellamorte Dellamore\" ottiene un vasto successo di pubblico e nel 1994 diventa anche un film, diretto da Michele Soavi e interpretato da Rupert Everett, l'attore che ha dato i tratti somatici a Dylan Dog. Intanto Sclavi attraversa, ma questo si sapr\u00e0 con precisione solo in seguito, una grave crisi creativa e personale che lo allontana dal personaggio, nonostante in questo periodo escano storie poi ritenute fra le migliori della serie: \"Il lungo addio\" e \"Johnny Freak\", entrambi su soggetto di Mauro Marcheselli, all'epoca curatore della serie. La firma di Sclavi diventa sempre meno frequente fino a scomparire per i mesi precedenti e successivi il n.100, \"La storia di Dylan Dog\", in cui Sclavi tenta di porre fine alla storyline di \"Xabaras\". Da questo punto in poi, le storie firmate da Sclavi perdono l'impronta splatter che ne aveva caratterizzato gli inizi e si concentreranno maggiormente sull'aspetto surreale e grottesco, con incursioni nel sociale e nella fantascienza.\nNegli anni ottanta e novanta, oltre alla attivit\u00e0 principale per la Bonelli, collabora con altri editori: tra il 1982 e il 1984 pubblica \"\"Agente Allen\" e \"Vita da cani\"\" sul Giornalino, e dal 1987 al 1991 sulla rivista Comic Art vengono pubblicate tre storie della serie Roy Mann disegnata da Attilio Micheluzzi e nella quale racconta le avventure di uno sceneggiatore di fumetti che, a causa dell'esplosione di una caffettiera, si ritrova in un universo parallelo. Nel personaggio si ritrovano elementi rintracciabili in Dylan Dog e in alcuni romanzi di Sclavi, ma con molte pi\u00f9 contaminazioni con elementi umoristici, fantastici e paradossali. Realizza anche alcuni lavori per la casa editrice per bambini La Coccinella. Nel 1999 Sclavi partecipa alla realizzazione del videogioco \"Dylan Dog Horror Luna Park\".\nAnni 2000.\nNegli anni 2000 Sclavi rimane supervisore della serie abbandonandone il ruolo di sceneggiatore con l'eccezione di tre storie pubblicate nel 2006 e altre due nel 2016 e nel 2017, la prima in occasione delle celebrazioni per il trentennale, dopo nove anni di assenza, sul n. 362, mentre la seconda sul n. 375 edito a novembre 2017.\nAttivit\u00e0.\nScritti di romanziere.\nRiesce a portare avanti attivit\u00e0 di romanziere insieme a quella di sceneggiatore di fumetti pubblicando nel 1974 il suo primo romanzo, \"Film\", di genere horror splatter con venature grottesche, anche se risulta essere un'opera \u00ab\"difficilmente inseribile all'interno di un genere o di una corrente romanzesca, e anzi [\u2026] difficilmente limitabile nella categoria stessa del romanzo\"\u00bb. Nei primi anni ottanta scrive i racconti raccolti nel 1992 nel volume \"Sogni di sangue\" oltre ai romanzi: \"La circolazione del sangue\" (1982), \"Dellamorte Dellamore\" (1983) che verranno pubblicati solo nel decennio successivo e \"Nero.\" (1984), \"Tre\" (1988) oltre a una versione ridotta di \"Mostri\" su \"Il belpaese\" e nel quale il concetto di mostro viene ribaltato sulla base dell'idea che \"I mostri siamo noi\" e che verr\u00e0 approfondito sulla serie a fumetti di Dylan Dog. Da questo momento non scrive pi\u00f9 romanzi fino alla seconda met\u00e0 degli anni novanta quando pubblica Le etichette delle camicie (1996) e Non \u00e8 successo niente (1998). La pubblicazione nel 1991 di \"Dellamorte Dellamore\" ne decreta un certo successo come narratore. Il romanzo risaliva a diversi anni prima e il manoscritto era andato perduto e Sclavi, anni dopo, ne aveva riesumato il protagonista, \"Francesco Dellamorte\", per scrivere una storia di Dylan Dog facendone il suo alter ego; il romanzo venne poi ritrovato e pubblicato. Il personaggio di Dellamorte rappresenta per Sclavi una prova generale per Dylan Dog in quanto come questi affronta un'orda di zombi affiancato da una spalla grottesca, Gnaghi, e passa il tempo dedicandosi alla costruzione di un modellino. Negli anni novanta il successo porta a ripubblicare \"Nero.,\" \"Apocalisse,\" \"Mostri\" e \"La circolazione del sangue,\" tutte opere scritte anni prima e il cui successo come autore di fumetti ha permesso la pubblicazione e, sull'onda di questa affermazione, nel 1995 Sclavi riprende a scrivere romanzi. Nel 1997 viene stampata la versione integrale di \"Tre\" e Natalia Ginzburg, dopo aver letto questa versione, telefonato a Sclavi per comunicargli il suo apprezzamento. L'ultimo romanzo \u00e8 del 1998, \"Non \u00e8 successo niente\" e considerato l'ultimo romanzo dell'autore in quanto egli stesso dichiar\u00f2 di non avere pi\u00f9 nulla da raccontare. \u00c8 un romanzo autobiografico in cui egli si racconta attraverso tre personaggi: Tiz, sceneggiatore di successo, Tom, alcolista, depresso, in crisi creativa e soggetto a tentazioni suicide, e Cohan, che rappresenta lo Sclavi attuale, che ha raggiunto un equilibrio e una serenit\u00e0 affettiva, ma ha perso la vena creativa; intorno numerosi personaggi in cui si possono riconoscere i colleghi della Bonelli e le dinamiche della vita in redazione. Intervistato dal Mattino nel 1999, afferma che: \u00ab\"In questo periodo non scrivo neanche le parole incrociate. Ho il cosiddetto blocco dello scrittore, sia per i romanzi sia per i fumetti\u00bb.\" Annuncia il proposito di non scrivere pi\u00f9 romanzi anche a causa del risultato poco soddisfacente delle vendite dell'ultima fatica e anche relativamente alla sua attivit\u00e0 di sceneggiatore afferma di essere in aspettativa\".\" Invece nel 2006 esce un nuovo romanzo Il tornado di Valle Scuropasso per la Mondadori, un \"thriller ufologico\" in cui racconta fobie e orrori del quotidiano, con lo stile ironico di sempre.\nRaccolte letterarie.\nNel 1993 viene pubblicato \"Nel buio\", una raccolta di ballate nello stile di Guccini, De Andr\u00e9 e Lolli, non poesie, come sottolineato dallo stesso Sclavi, ma componimenti in versi nati per essere musicati. Alcuni di questi, \"I miei sette figli\" e \"Sotto il segno della volpe\", sono divenute canzoni di Tiziano Cantatore apparse nel disco \"\u00c8 sparita l'orsa maggiore\" (Eleven, Fonit Cetra, 1978).\nFilm tratti dalle sue opere.\nDa alcuni suoi romanzi sono stati tratti tre film: \"Nero.\", del 1992, regia di Giancarlo Soldi, del quale ha scritto la sceneggiatura, \"Dellamorte Dellamore\", del 1993, regia di Michele Soavi, con Rupert Everett , e \"Dylan Dog\", del 2011, regia di Kevin Munroe, con protagonista Brandon Routh. Del film \"Dellamorte Dellamore\" Sclavi si \u00e8 detto entusiasta: \"\"Secondo me quel film \u00e8 un piccolo gioiello di umorismo nero e grottesco. Posso dirlo tranquillamente, dato che io ho solo venduto i diritti e non ho fatto altro. La sceneggiatura era dello stesso Michele Soavi e di Giovanni Romoli. Quando l\u2019ho letta ho telefonato a Michele con grande entusiasmo: era molto meglio del mio libro! In un altro caso, quello di \u201cNero.\u201d (con il punto, notare), film diretto da Giancarlo Soldi, ho scritto io la sceneggiatura (che poi ho trasformato in romanzo), e quindi non posso esprimere giudizi\"\u00bb.\nOpere.\nFumetti.\nDylan Dog\nZagor\nMister No\nAltri\nFilmografia.\nSceneggiatore"}
{"id": "2108639", "revid": "363629", "url": "https://it.wikipedia.org/wiki?curid=2108639", "title": "Skyline (disambigua)", "text": ""}
{"id": "2108644", "revid": "287204", "url": "https://it.wikipedia.org/wiki?curid=2108644", "title": "Tangram (album)", "text": ""}
{"id": "2108646", "revid": "74801", "url": "https://it.wikipedia.org/wiki?curid=2108646", "title": "Kamal Adwan", "text": "Kam\u0101l \u02bfAdw\u0101n \u00e8 nato nel 1935 nel villaggio di Barbara (), vicino alla citt\u00e0 di Ascalona (), nell'odierno Israele. \u00c8 stato uno dei principali leader politici palestinesi di \"al-Fath\", prima di essere assassinato dagli israeliani a Beirut nel 1973.\nRifugiato con la sua famiglia nella Striscia di Gaza dopo la guerra del 1948, ha studiato in Egitto e si \u00e8 laureato come ingegnere petrolifero lavorando in Arabia Saudita e Qatar. Ha partecipato al lancio del movimento di \"al-Fath\" ed \u00e8 stato eletto al Comitato Centrale nel 1971. Successivamente \u00e8 stato eletto membro del Consiglio nazionale palestinese nel 1963. Ha svolto un ruolo importante come responsabile per l'Ufficio della pubblica informazione dell'Organizzazione per la Liberazione della Palestina. Un commando israeliano lo ha assassinato il 10 aprile 1973. \u02bfAdw\u0101n era considerato un obiettivo insieme ad altri due leader palestinesi: Kamal Nasser e Abu Yusuf al-Najjar."}
{"id": "2108647", "revid": "198277", "url": "https://it.wikipedia.org/wiki?curid=2108647", "title": "Alessandro Bonesso", "text": "Carriera.\nCresciuto nel , entra in giovane et\u00e0 nel vivaio del compiendo tutta la trafila dalla formazione Allievi alla prima squadra; in precedenza aveva sostenuto infruttuosamente un provino per la . Nella stagione 1977-1978 viene convocato per fare numero in panchina. L'anno dopo esordisce in Coppa Italia nella gara contro il conclusasi 4-3 a favore della squadra scaligera, e in cui realizza nel finale l'inutile terza rete torinista. Il debutto in Serie A avviene nel 1979 contro il .\nOttiene la riconferma, ma nel ritiro precampionato un infortunio lo mette fuori causa per quasi tutta l'annata 1979-1980. Viene ceduto nella stagione seguente al per fare esperienza, tornando sotto la Mole l'anno dopo. Il campionato 1981-1982 lo vede, con 8 reti, tra i protagonisti della salvezza del Torino \"dei giovani\" guidato da Massimo Giacomini, rivelandosi attaccante particolarmente temibile nel gioco aereo.\nLa stagione successiva, con l'avvicendamento in panchina tra Giacomini ed Eugenio Bersellini le sue apparizioni in campo diminuiscono: chiuso dai neoacquisti Selvaggi e Borghi, totalizza solo 8 presenze. Tuttavia durante il derby del 27 marzo 1983, Bonesso segna il secondo gol dello storico 3-2 del Torino sulla Juventus, partita che vede i granata rimontare dallo 0-2 con tre reti in 3 minuti e 40 secondi; grazie a questa marcatura Bonesso rimane tuttora un giocatore molto amato e ricordato dai tifosi granata.\nViene ceduto nella stagione 1983-1984 al . Da qui in avanti non giocher\u00e0 mai pi\u00f9 in massima categoria, difatti dalla Romagna il prosieguo della sua carriera lo vedr\u00e0 militare tra la Serie B ( e ) e la Serie C1 (, e ). A giugno 1989, a soli 28 anni, lascia il calcio professionistico.\nDopo essere stato per cinque stagioni responsabile del settore giovanile del Rimini, con una parentesi anche come vice della prima squadra nel campionato di Serie B, nella stagione 2010-2011 diventa responsabile del vivaio del Cesena."}
{"id": "2108648", "revid": "115549", "url": "https://it.wikipedia.org/wiki?curid=2108648", "title": "S\u00e9an T. O'Kelly", "text": ""}
{"id": "2108650", "revid": "547034", "url": "https://it.wikipedia.org/wiki?curid=2108650", "title": "Ari\u00e8ge (fiume)", "text": "L'Ari\u00e8ge (in catalano Arieja) \u00e8 un fiume del sud della Francia, lungo 164\u00a0km, affluente di destra della Garonna. Nel suo corso iniziale segna il confine fra Francia e Andorra.\nGeografia.\nPercorso.\nL'Ari\u00e8ge nasce a circa 2.400\u00a0m di altitudine dal lago di Font N\u00e8gre, al confine fra Francia e Andorra, poco a sud del Pas de la Casa, sul versante occidentale del Pics Orientaux de Font N\u00e8gre (2.878\u00a0m). Nella sua parte iniziale segna il confine fra Francia e Andorra scorrendo prima verso nord, fino a Pas de la Casa, poi verso nord-est. Abbandonato il confine il fiume si addentra nel territorio francese passando per L'Hospitalet-pr\u00e8s-l'Andorre, M\u00e9rens-les-Vals e giungendo quindi ad Ax-les-Thermes. Qui la valle, sino ad ora lunga e stretta, si allarga, e il fiume riceve da destra l'apporto di due affluenti, l'Oriege ed il Lauze che scendono rispettivamente dal Pic Carlit e dal Pic de Tarbezou, che ne raddoppiano la portata.\nDopo Ax-les-Thermes il fiume cambia direzione e punta verso nord-ovest incuneandosi fra il massiccio di Montcalm (3.077\u00a0m) a sud-ovest e il massiccio di Tabe (2.368\u00a0m) a nord-est. In questo percorso il fiume raccoglie vari affluenti, alcuni di modesta entit\u00e0 dal lato destro, mentre altri pi\u00f9 importanti sul lato sinistro. Fra questi i pi\u00f9 importanti sono: il Nagear, presso Savignac-les-Ormeaux, l'Aston presso Ch\u00e2teau-Verdun e il Vicdessos presso Tarascon-sur-Ari\u00e8ge; qui la portata del fiume arriva a 35\u00a0m\u00b3/s.\nDopo Tarascon il fiume punta a nord, attraversa Mercus-Garrabet, dove incontra una diga di sbarramento, quindi passa sotto il Ponte del Diavolo presso Montolieu e giunge a Foix capoluogo del dipartimento dell'Ari\u00e8ge. In questo tratto riceve l'apporto di altri fiumi: il Saurat e la Courbi\u00e8re sulla riva sinistra e l'Arnave e lo Scios sulla riva destra. A Foix confluisce anche l'Arget che pu\u00f2 essere considerato l'ultimo affluente dal percorso di montagna dell'Ari\u00e8ge. Qui la portata media raggiunge i 45\u00a0m\u00b3/s.\nDopo Foix l'Ari\u00e8ge attraversa la catena pre-pirenaica dei monti Plantaurel, passando per Saint-Jean-de-Verges e Varilhes, quindi si apre nella pianura dell'Ari\u00e8ge incontrando Pamiers e Saverdun, passa il confine del dipartimento di Ari\u00e8ge e entra nell'Alta Garonna giungendo a Cintegabelle. Circa 2\u00a0km prima di Cintegabelle l'Ari\u00e8ge riceve sulla riva destra il suo pi\u00f9 importante affluente, il Hers-Vif (o Grand Hers), che con il suo contributo di circa 15\u00a0m\u00b3/s. aumenta la portata dell'Ari\u00e8ge a circa 63\u00a0m\u00b3/s. Inoltre avendo l'Hers un regime idrologico complementare a quello del primo corso dell'Ari\u00e8ge, confluisce al fiume stesso un regime ed una portata pi\u00f9 regolare in tutto il corso dell'anno.\nDopo Cintegabelle, l'Ari\u00e8ge attraversa Auterive e Venerque, quindi riceve il suo ultimo importante affluente, il L\u00e8ze, prima di sfociare nella Garonna a Portet-sur-Garonne, poco a sud di Tolosa."}
{"id": "2108652", "revid": "115799072", "url": "https://it.wikipedia.org/wiki?curid=2108652", "title": "Tangram (disambigua)", "text": ""}
{"id": "2108654", "revid": "1543377", "url": "https://it.wikipedia.org/wiki?curid=2108654", "title": "SVB Beker", "text": "La Coppa del Suriname, ufficialmente in olandese SVB-beker, \u00e8 la competizione calcistica che affianca il campionato e a cui prendono parte le squadre affiliate alla SVB.\nLa vincitrice si qualifica per la Supercoppa del Suriname.\nStoria.\nGi\u00e0 negli anni trenta erano state disputate competizioni con formula a eliminazione diretta, riservate a squadre della regione di Paramaribo. La Dragten Cup, giocata dal 1929 al 1934, la Emancipatie Cup, dal 1929 al 1935 e la Bueno Cup, disputata per due edizioni nel 1933 e 1934, possono essere considerate come predecessori della moderna coppa del Suriname.\nQuesta competizione viene inaugurata nel 1992, aperta ai club delle divisioni maggiori (Hoofdklasse e Eersteklasse), e viene vinta dal PVV, l'antica squadra della polizia. Per tre stagioni la coppa non si disput\u00f2, poi riprese nel 1996 e da allora \u00e8 stata disputata ininterrottamente fino ad oggi, fatta eccezione per le edizioni del 1998 e del 2000."}
{"id": "2108655", "revid": "83531", "url": "https://it.wikipedia.org/wiki?curid=2108655", "title": "Pigmento accessorio", "text": "Il pi\u00f9 importante pigmento nel meccanismo di assorbimento della luce nelle piante \u00e8 la clorofilla, e pi\u00f9 precisamente la \"clorofilla A\". Gli altri vengono chiamati pigmenti accessori.\nTipologie e meccanismo di azione.\nI carotenoidi sono un gruppo di pigmenti accessori presenti in tutti gli organismi fotosintetici. Contengono circa 40 atomi di carbonio, spesso senza atomi di ossigeno. Sono chimicamente diversi dalla clorofilla e consistono in anelli concatenati con atomi di carbonio. Assorbono principalmente la luce tra 460 e 550 nm e sono sia gialli, che rossi o arancioni; riflettono la luce nella rispettive lunghezze d'onda.\nEssi svolgono due importanti funzioni: ampliano lo spettro di assorbimento; proteggono la pianta da processi di foto ossidazione."}
{"id": "2108662", "revid": "125920513", "url": "https://it.wikipedia.org/wiki?curid=2108662", "title": "Danny Welbeck", "text": "Biografia.\n\u00c8 nato a Manchester da genitori ghanesi, circostanza che ne avrebbe permesso la convocazione nella Nazionale africana: lo stesso calciatore declin\u00f2 tuttavia l'opportunit\u00e0, preferendo la rappresentativa inglese.\nIn giovent\u00f9 ha sofferto la sindrome di Osgood-Schlatter.\nCaratteristiche tecniche.\nAttaccante in possesso di buona velocit\u00e0 a dispetto della corporatura robusta, pu\u00f2 sopperire alla tecnica non eccelsa con lo spirito di sacrificio. In grado di agire sia come esterno offensivo che punta centrale, \u00e8 stato paragonato a Adebayor e Kanu per lo stile di gioco.\nSi distingue inoltre per la prestanza fisica.\nCarriera.\nClub.\nInizi.\nHa esordito in Premier League nella partita tra Manchester-Stoke City (5-0), in cui ha segnato anche un gol. Ha esordito con un gol anche in FA Cup segnando la prima delle tre reti realizzate nella partita contro il Southampton.\nPrestito al Sunderland.\nNell'estate del 2010 si trasferisce in prestito al Sunderland, militante sempre in Premier League. Il 14 novembre 2010 firma il suo primo gol con la maglia del Sunderland, nella storica vittoria a Stamford Bridge contro il Chelsea. La partita finir\u00e0 3 a 0. Conclude la stagione con 36 partite totali e 8 reti.\nManchester United.\nA fine stagione torna al Manchester United.\nIl 28 agosto 2011 segna il gol dell'1-0 contro l'Arsenal di testa su assist di Anderson (partita poi terminata 8-2 per il Manchester United). Il 27 settembre 2011 segna la sua prima doppietta in Champions League contro il all'Old Trafford.\nInizia la stagione 2013-2014 con la vittoria per 2-0 in Community Shield ai danni del Wigan. Il 17 agosto 2013 segna la sua prima doppietta con in Premier League con la maglia del Manchester United nella gara vinta 1-4 contro lo Swansea City. Nella partita di Champions League tra Shakhtar-Manchester United 1-1 segna il gol del provvisorio 0-1 \"Red Devils\". Il 15 dicembre 2013 torna al gol in Premier League, con una doppietta nella vittoria per 3-0 sul campo dell'Aston Villa.\nArsenal.\nIl 1\u00ba settembre 2014 viene acquistato dall'Arsenal per 20 milioni di euro. Il 20 settembre seguente realizza il suo primo gol con la maglia dei \"Gunners\", nella vittoria per 3-0 sul campo dell'Aston Villa. Al termine della stagione 2014-2015 \u00e8 costretto ad operarsi al ginocchio destro per un intervento di pulizia; inizialmente i tempi di recupero si aggiravano intorno ai sei mesi, ma alcune complicazioni hanno posticipato il suo rientro in campo di ulteriori quattro mesi. Il 14 febbraio 2016, nel match vinto per 2-1 contro il Leicester all'Emirates Stadium, torna a giocare una partita ufficiale dopo quasi un anno di inattivit\u00e0, risultando decisivo con il gol vittoria segnato al 94\u00ba minuto di gioco. L'8 maggio 2016, nel pareggio per 2-2 sul campo del Manchester City, si infortuna nuovamente al ginocchio operato pochi mesi prima; a causa di un danno alla cartilagine \u00e8 costretto ad uno stop di circa nove mesi.\nWatford.\nRimasto svincolato dopo 5 stagioni trascorse tra le file dei gunners, il 7 agosto 2019, il Watford annuncia l'ingaggio dell'attaccante con cui firma un contratto triennale.\nIl 6 ottobre 2020 rescinde il suo contratto con gli \"Hornets\".\nBrighton.\nIl 18 ottobre 2020 firma per il .\nNazionale.\nNell'autunno 2008, poco prima di compiere 18 anni, la federazione ghanese annunci\u00f2 la possibilit\u00e0 per Welbeck di vestire la maglia delle \"All Stars\" in quanto originario del paese africano. L'attaccante scelse invece di difendere i colori dell'Inghilterra, partecipando con l'Under-21 all'Europeo di categoria del 2011.\nIl 29 marzo dello stesso anno esordisce con la selezione maggiore, in un'amichevole proprio contro il Ghana. Ritagliatosi in breve tempo un posto da titolare, viene convocato da Roy Hodgson per l'Europeo 2012. Durante la fase a gironi del torneo segna un gol di tacco contro la Svezia, decisivo per la vittoria: il successo a danno degli scandinavi qualifica i \"Leoni\" per i quarti di finale, turno in cui la formazione \u00e8 eliminata ai rigori dall'Italia. Welbeck contribuisce poi alla qualificazione per i Mondiali 2014 con 4 reti, malgrado nella fase finale i britannici non superino il primo turno.\nBench\u00e9 autore di 5 gol nelle qualificazioni all'Europeo 2016, non partecipa al torneo a causa dell'infortunio al ginocchio. Con Gareth Southgate in panchina, viene invece convocato per i Mondiali 2018 riportando una presenza.\nStatistiche.\nPresenze e reti nei club.\n\"Statistiche aggiornate al 2 gennaio 2022.\""}
{"id": "2108663", "revid": "123622936", "url": "https://it.wikipedia.org/wiki?curid=2108663", "title": "Eros Sequi", "text": "Vita.\nDi padre sardo (Giovanni) e madre veneta (Ida Dalla Valle), ancora bambino si trasfer\u00ec in Toscana, dove rimase fino al compimento degli studi universitari presso la Scuola Normale Superiore di Pisa ove si laure\u00f2 nel 1935 con una tesi dal titolo \"Tracce culturali e valore religioso negli inni omerici\". Insegn\u00f2 lingua e letteratura italiana a Rodi e Kalymnos (nell'allora Dodecaneso italiano), e pi\u00f9 tardi nel liceo classico di Potenza. A met\u00e0 degli anni '30, quando era residente a Lucca, si spos\u00f2 con un'insegnante di pianoforte di Pietrasanta, da cui ebbe due figli. In seguito fu lettore di italiano in Bulgaria e a Zagabria. Dopo la capitolazione dell\u2019Italia si un\u00ec ai partigiani jugoslavi. La moglie e i figli seguirono Sequi negli spostamenti fin quando decise di unirsi ai partigiani, allorch\u00e9 fecero ritorno in Italia dai parenti; ma a guerra conclusa Sequi rimase in Jugoslavia, abbandonando la famiglia di origine e legandosi sentimentalmente all'attivista e giornalista Etta Sanzin \"Dale\", che mor\u00ec prematuramente all'inizio degli anni Cinquanta. Nel 1956 conobbe una pianista e clavicembalista della Voivodina, che gli fu compagna per il resto della vita: dal 1959 alla sua morte vissero insieme nella casa di Belgrado.\nLa scelta jugoslava.\nDurante la seconda guerra mondiale, Sequi prese parte alla Resistenza contro i nazifascisti, combattendo nei territori jugoslavi dal 1943:\nAlla fondazione dell'Unione degli Italiani dell'Istria e di Fiume (UIIF) ne venne nominato segretario e successivamente vicepresidente. Nel marzo del 1945 fu fra i propugnatori dell'\"Appello agli Italiani dell'Istria e di Fiume\" che richiedeva il distacco di quelle terre dall'Italia e la loro annessione alla Jugoslavia di Tito.\nOrganizz\u00f2 e diresse la prima Conferenza plenaria dell'UIIF (Pola, 3 giugno 1945), nel corso della quale tenne una relazione politica, affermando:\nFino alla fine degli anni '40, Sequi fu assieme a Giusto Massarotto il principale responsabile dell'inquadramento politico-ideologico in senso titoista della minoranza italiana, organizzando le epurazioni della componente cominformista filostalinista e di chiunque non approvasse la linea ufficiale dettata dal partito comunista.\nAlla fine del 1951 - dopo la prima grossa ondata dell'esodo degli italiani e dopo varie defenestrazioni degli esponenti della minoranza ai pi\u00f9 diversi livelli - anch'egli per\u00f2 fu radiato da tutte le cariche con l'accusa di \"aver perso di vista i compiti politici\" assegnatigli.\nAnni dopo ricord\u00f2 con parole amare e sprezzanti quegli eventi:\nL'attivit\u00e0 di studioso.\nSequi visse per anni fra l'Istria e Belgrado, presso la cui Universit\u00e0 diresse per molti anni il Dipartimento di Italianistica della Facolt\u00e0 di Filologia; nella biblioteca della facolt\u00e0 \u00e8 oggi custodito un \"Fondo Eros Sequi\" che raccoglie centinaia di volumi che un tempo fecero parte della sua biblioteca privata, oltre a manoscritti, dattiloscritti, lettere e documenti.\nCittadino onorario di Rovigno, nel 1964 fond\u00f2 e diresse la rivista culturale La Battana. Fu amico di scrittori del calibro di Ivo Andri\u0107, Salvatore Quasimodo, Giuseppe Ungaretti, Diego Valeri e molti altri. Diverse traduzioni italiane di grandi scrittori serbi, croati e montenegrini si devono a lui. \nPubblic\u00f2 centinaia di saggi e articoli, principalmente in serbo-croato e italiano; scrisse inoltre moltissimi versi, e pubblic\u00f2 diversi libri in entrambe le lingue."}
{"id": "2108670", "revid": "1543377", "url": "https://it.wikipedia.org/wiki?curid=2108670", "title": "Pro-MPEG", "text": "Pro-MPEG \u00e8 il nome con cui \u00e8 indicata il Professional-MPEG Forum, un'associazione di emittenti, fabbricanti e produttori con il comune interesse per la standardizzazione e l'interoperabilit\u00e0 delle apparecchiature per la produzione televisiva.\nL'associazione esiste dal 2002 e nel 2008 contava pi\u00f9 di 130 membri.\nLa Pro-MPEG stabilisce parametri a cui si attengono i membri, relativamente alle caratteristiche e all'implementazione di standard.\nL'indipendenza, l'apertura e l'attenzione agli aspetti tecnici pi\u00f9 che a quelli commerciali sono dei punti chiavi del Forum, per garantire che tutte le organizzazioni e i professionisti possano partecipare e contribuire. Sia la SMPTE che l'Unione europea di radiodiffusione sono due soci fondamentali. Il lavoro dell'associazione sulle specifiche e i formati \u00e8 spesso poi standardizzato da parte della stessa SMPTE."}
{"id": "2108689", "revid": "125443850", "url": "https://it.wikipedia.org/wiki?curid=2108689", "title": "Emanuel Carnevali", "text": "Biografia.\nManuel Federico Carlo Carnevali nacque a Firenze il 4 dicembre 1897 in via Montebello 11, da Tullio Carnevali (Lugo di Romagna, 1869), ragioniere-capo di prefettura, e da Matilde Piano (Torino, 1873). Emanuel, Em o Manolo, come veniva alternativamente chiamato, venne al mondo dopo che i genitori si erano separati; dopo l'infanzia trascorsa tra Pistoia, Biella e Cossato e dopo la morte della madre (1908), venne messo in collegio dal padre che, risposatosi, volle che raggiungesse la nuova famiglia a Bologna. Nel 1911 Emanuel vinse una borsa di studio del Collegio Marco Foscarini di Venezia e vi trascorse quasi due anni, prima di esserne espulso. Nel 1913 fece il suo ingresso nell'Istituto Tecnico \"Pier Crescenzi\" di Bologna, dove fu allievo del critico letterario e narratore Adolfo Albertazzi. Questo rapporto col maestro, non del tutto pacifico, rappresenter\u00e0 per Carnevali un'iniziale conferma della sua vocazione letteraria.\nCome racconta lui stesso nel suo romanzo \"Il primo dio\", scritto in inglese e tradotto in italiano dalla sorellastra Maria Pia (figlia di suo padre e della nuova moglie) per i continui litigi con il padre che lui considerava autoritario e troppo reazionario, decise di emigrare negli Stati Uniti nel 1914, a soli 16 anni. Emanuel part\u00ec da Genova sul \"Caserta\" il 17 marzo 1914 e arriv\u00f2 a New York il 5 aprile.\nVisse quindi fino al 1922 tra New York e Chicago, all'inizio senza conoscere una sola parola d'inglese ed esercitando lavori saltuari: lavapiatti, garzone di drogheria, cameriere, pulitore di pavimenti, spalatore di neve ecc., e soffrendo fame, abbietta miseria e privazioni di ogni sorta. Col tempo impar\u00f2 la lingua (leggendo le insegne commerciali di New York), cominci\u00f2 a scrivere e ad inviare i suoi versi a tutte le riviste che conosceva. Inizialmente rifiutate, le sue poesie cominciarono man mano ad essere pubblicate ed Emanuel a farsi conoscere nell'ambiente letterario, diventando amico di diversi poeti, tra cui Max Eastman (1883-1969), Ezra Pound, Robert McAlmon (1896-1956), e William Carlos Williams (che lo nomina nella sua \"Autobiography\" del 1951).\nDimenticato dalla critica e dal pubblico, ha lasciato un piccolo, ma tagliente e forte segno nella letteratura americana del Novecento. Pur vivendo quasi in miseria, passando da un lavoro all'altro, e da un amore all'altro, frequentando prostitute e teppistelli, riusc\u00ec a partecipare, da straniero, al rinnovamento dell'avanguardia letteraria americana dell'epoca.\nSherwood Anderson si ispira a lui quando scrive il racconto \"Italian Poet in America\" (1941). Le sue poesie vengono pubblicate dalla rivista \"Poetry Magazine\", fondata nel 1912 e diretta da Harriet Monroe (1860-1936) e di cui diventa lui stesso, per un breve periodo, vicedirettore.\nFu autore dei racconti \"Tales of an hurried man\" (1925), poi lasci\u00f2 New York ed Emilia Valenza, la ragazza d'origine piemontese che aveva sposato nel 1917 e che viveva con lui nell'allora malfamato \"East Side\" di Manhattan, per andarsene a Chicago, dove visse ancora in stenti traducendo e collaborando a \u00abOthers\u00bb.\nLe sue lettere a Benedetto Croce e a Giovanni Papini verranno poi pubblicate col titolo \"Voglio disturbare l'America\" (1980), a cura di Gabriel Cacho Millet, il quale ha anche raccolto i \"Saggi e recensioni\" e il \"Diario bazzanese\".\nColpito da una malattia nervosa, l'encefalite letargica, nel 1922 ritorn\u00f2 in Italia, dove visse gli ultimi vent'anni fra l'ospedale e varie pensioni di Bazzano, il Policlinico di Roma e la clinica bolognese Villa Baruzziana, e dove continu\u00f2 a scrivere, come sempre, in lingua inglese.\nMor\u00ec l'11 gennaio 1942 nella Clinica Neurologica di Bologna, soffocato da un boccone di pane. Due giorni dopo venne sepolto a Bologna nel cimitero della Certosa.\nOpera.\nDurante la sua vita \u00e8 stata pubblicata solo la raccolta di racconti \"Tales of an Hurried Man\" nel \"Contact Editions\" di Robert McAlmon, Paris 1925, di cui \u00e8 uscita solo nel 2005 una versione italiana col titolo \"Racconti di un uomo che ha fretta\".\nIl romanzo autobiografico \"Il primo dio\" \u00e8 stato pubblicato postumo nel 1978, a cura di Maria Pia Carnevali e ha vinto il Premio Brancati.\nRiconoscimenti.\nA lui \u00e8 dedicata la canzone \"Il Primo Dio\" dei Massimo Volume (contenuta nel loro disco \"Lungo i bordi\"), ed una sua poesia (\"Almost a God\") \u00e8 stata musicata dalla band Movie Star Junkies.\nIl Comune di Bazzano, la Fondazione Rocca dei Bentivoglio di Bazzano e l'Archivio storico comunale di Bazzano hanno pubblicato \"Sono un vagabondo e semino parole da un buco della tasca\", a cura di Aurelia Casagrande, Bazzano: Quaderni della Rocca, 2008. Presso il Comune di Bazzano \u00e8 conservato l'archivio delle carte dello scrittore Carnevali acquisite dalla famiglia da parte del Comune di Bazzano e ora conservate nell'archivio comunale.\nIl gruppo musicale Acustimantico ha pubblicato un cd che si chiama \"Santa Isabel\" con la canzone \"Em, ovvero Emanuel Carnevali va in America\" (I Palombari, 2004).\nIl cantautore Bobo Rondelli nell'album \"Come i carnevali\" (Picicca Dischi / The Cage marzo 2014) apre la raccolta con la canzone \"Carnevali\" che, nella terza di copertina, \u00e8 spiegato essere \"ispirata e dedicata a Emanuel Carnevali (Semino parole da un buco della tasca...)\""}
{"id": "2108693", "revid": "1543377", "url": "https://it.wikipedia.org/wiki?curid=2108693", "title": "Germana Esperanto-Biblioteko", "text": "La Germana Esperanto-Biblioteko (o Biblioteca Tedesca di Esperanto) \u00e8 una biblioteca riservata unicamente a libri scritti in lingua esperanto, attiva dal 1908, e che dal 1989 ha sede presso la biblioteca civica della citt\u00e0 di Aalen, nel Baden-W\u00fcrttemberg, in Germania. \u00c8 la biblioteca ufficiale del Germana Esperanto-Instituto, e vi lavorano sei membri del gruppo esperantista di Aalen (Esperanto-Grupo Alena).\nSul finire del 2009 constava di unit\u00e0 bibliografiche, fra cui libri e testate di periodici. L'entit\u00e0 del patrimonio librario la rende una delle pi\u00f9 ricche biblioteche di esperanto oggi esistenti.\nL'attuale direttore \u00e8 Utho Maier, che \u00e8 succeduto ad Adolf Burkhardt, deceduto nel 2004 dopo aver gestito la biblioteca per lungo tempo. Dal 1989 il segretario \u00e8 Karl Heinz Schaeffer."}
{"id": "2108694", "revid": "27723", "url": "https://it.wikipedia.org/wiki?curid=2108694", "title": "Deutsche Esperanto-Bibliothek", "text": ""}
{"id": "2108695", "revid": "27723", "url": "https://it.wikipedia.org/wiki?curid=2108695", "title": "Germana Esperanto-biblioteko", "text": ""}
{"id": "2108698", "revid": "196390", "url": "https://it.wikipedia.org/wiki?curid=2108698", "title": "Lista Verde Alternativa", "text": ""}
{"id": "2108700", "revid": "74668", "url": "https://it.wikipedia.org/wiki?curid=2108700", "title": "Mahito Ohba", "text": ""}
{"id": "2108701", "revid": "287204", "url": "https://it.wikipedia.org/wiki?curid=2108701", "title": "Mahito Oba", "text": ""}
{"id": "2108704", "revid": "196390", "url": "https://it.wikipedia.org/wiki?curid=2108704", "title": "Lista alternativa per l'altro Sudtirolo", "text": ""}
{"id": "2108705", "revid": "466539", "url": "https://it.wikipedia.org/wiki?curid=2108705", "title": "Southport (Merseyside)", "text": "Southport \u00e8 una realt\u00e0 urbana britannica del Merseyside, in Inghilterra, con una popolazione di circa 100.000 abitanti.\nSorge sul Mare d'Irlanda, circa 26 chilometri a nord di Liverpool.\nStoria.\nSouthport, nella sua forma odierna, \u00e8 stata fondata da William Sutton nel 1792, anche se sono presenti tracce di insediamenti pi\u00f9 antichi: la parte nord \u00e8 menzionata nel Domesday Book, mentre altre aree della citt\u00e0 hanno toponimi vichinghi. Tra il 1846 ed il 1848 ha ospitato Napoleone III che, prima di diventare presidente e poi imperatore di Francia, ha vissuto qui in esilio in Lord Street.\nMonumenti e luoghi d'interesse.\nLuogo sicuramente d'interesse \u00e8 il Southport Pier che \u00e8 il secondo pi\u00f9 lungo del Regno Unito dopo quello di Southampton.\nAmministrazione.\nHa perso la sua autonomia amministrativa nel 1974.\nInfrastrutture e trasporti.\nLa Arriva \u00e8 la principale ditta di trasporti pubblici su ruote (autobus) e collega Southport alle vicine citt\u00e0 di Preston e Liverpool, principalmente, e altri piccoli centri nelle vicinanze. La linea ferroviaria principale, la Merseyrail, collega Southport a Hunts Cross passando per Liverpool Central. Souhtport \u00e8 inoltre collegata con Manchester e Chester."}
{"id": "2108709", "revid": "7", "url": "https://it.wikipedia.org/wiki?curid=2108709", "title": "Coreografie", "text": ""}
{"id": "2108722", "revid": "1594855", "url": "https://it.wikipedia.org/wiki?curid=2108722", "title": "Teoria del grande uomo", "text": "La teoria del grande uomo \u00e8 una congettura volta a spiegare la storia come effetto dell'azione dei \"grandi uomini\" o eroi: soggetti di grande autorevolezza che, grazie al loro carisma, intelligenza e saggezza, o al loro machiavellismo, hanno usato il loro potere in un modo tale da lasciare una decisiva impronta storica.\nPer esemplificare questa dottrina, uno studioso che vi aderisse cercherebbe probabilmente di illustrare la seconda guerra mondiale concentrandosi sui \"leader\" del tempo, Winston Churchill, Adolf Hitler, Benito Mussolini, Franklin Delano Roosevelt, Iosif Stalin, Hideki T\u014dj\u014d, dalle cui decisioni ed ordini dovrebbe dipendere qualunque evento del grande conflitto.\nFautori.\nLa teoria del grande uomo \u00e8 di solito associata alla figura dello storico e commentatore del XIX secolo Thomas Carlyle, che afferm\u00f2: \"La storia del mondo non \u00e8 altro che la biografia dei grandi uomini\", proposizione che rifletteva il suo convincimento secondo cui gli eroi forgiano la storia con le loro eccezionali attitudini, ma anche con l'ispirazione divina. Nel suo \"On Heroes, Hero-Worship and the Heroic in History\" (\"Sugli eroi, il culto degli eroi e l'eroico nella storia\"), Carlyle precisa questa sua visione eroica della storia, analizzando dettagliatamente l'influenza espressa da vari personaggi, tra cui Maometto, Shakespeare, Lutero, Rousseau e Napoleone. Secondo Carlyle, lo studio dei grandi uomini era \"profittevole\" per scoprire il lato eroico in ciascun individuo; ossia, con queste riflessioni, anche l'uomo comune poteva non tanto favorire, quanto piuttosto disvelare qualche aspetto sublime della propria natura.\nQuesta teoria \u00e8 normalmente contrastata da una teoria che concepisce eventi che accadono nella pienezza del tempo, o quando un'irresistibile ondata di eventi pi\u00f9 piccoli provoca l'accadimento di certi sviluppi. L'approccio alla storia \"in chiave di grande uomo\" era assai in voga tra gli storici di mestiere nel XIX secolo; un'opera di successo presso il grande pubblico, che ben rappresenta questa scuola di pensiero, \u00e8 la \"Encyclop\u00e6dia Britannica Eleventh Edition\" (1911), che racchiude ricche e dettagliate biografie dei grandi della storia, ma pochissime storie generali o sociali. Ad esempio, tutte le informazioni su quella parte di storia europea successiva alla caduta di Roma che va sotto il nome di Invasioni barbariche, sono contenute nella biografia di Attila. Questa visione eroica della storia era fortemente sostenuta da pensatori quali Hegel e Spengler, ma cadde in disgrazia dopo la seconda guerra mondiale.\nCritiche.\nUna delle critiche pi\u00f9 aspre della formulazione della teoria del grande uomo proposta da Carlyle fu quella di Herbert Spencer, che riteneva che attribuire gli eventi storici alle decisioni di qualche individuo fosse una posizione sconfortantemente primitiva, puerile e non scientifica. Credeva che gli uomini che secondo Carlyle erano \"grandi\" fossero semplicemente i prodotti del loro ambiente sociale; al proposito, scrisse:\nGli editori dell'autorevole \"Encyclop\u00e9die\" francese del Settecento erano ideologicamente contrari alle biografie: a loro parere, erano gi\u00e0 stati versati troppi fiumi d'inchiostro sulle agiografie di Padri della Chiesa e sulle gesta di sovrani, mentre non si parlava abbastanza dell'uomo medio, o della vita in generale. Con questo intendimento, la \"Encyclop\u00e9die\" era quasi priva di biografie. Tuttavia, non vi era accordo su questo appunto tra gli enciclopedisti, perci\u00f2 alcune biografie sono state \"occultate\" in altre voci; ad esempio, la voce su Wolstrope (Inghilterra) riguarda quasi interamente la vita di Newton.\nUn altro oppositore notorio della dottrina discussa in questa voce era Lev Nikolaevi\u010d Tolstoj, che dedic\u00f2 l'intera apertura (un brano effettivamente poco consono ad un romanzo, ma molto di pi\u00f9 assimilabile ad un saggio) del terzo volume di \"Guerra e pace\" alla relativa confutazione, assumendo le guerre napoleoniche quale esempio esplicativo della tesi.\nNella cultura contemporanea la teoria del grande uomo, come spiegazione singolare di perch\u00e9 avvengono i fatti, non gode di particolare favore. Gli storici per lo pi\u00f9 ritengono che altri fattori - economia, societ\u00e0, ambiente, tecnologia - siano altrettanto importanti (o pi\u00f9 importanti) dell'azione dei grandi uomini nell'influire sulla storia. Molti storici pensano che una storia che gravita solo su singole persone, specie quando la loro importanza \u00e8 connessa principalmente alla loro condizione sociale, rappresenti una visione angusta della storia, che pu\u00f2 non tener alcun conto di interi gruppi sociali quali protagonisti storici. L'approccio detto \"storia popolare\" offre una visione storiografica pi\u00f9 ampia.\nLa critica si \u00e8 allargata ad altri campi, quali la critica letteraria, nel cui ambito il \"New Historicism\" (Nuovo storicismo) di Stephen Greenblatt afferma che le societ\u00e0 \u2014 e non soltanto gli autori \u2014 giocano un ruolo nella produzione artistica. Anche il romanzo \"Delitto e castigo\" contiene critiche alla teoria del grande uomo.\nNietzsche critico di Carlyle.\nUna critica della teoria di Carlyle, quella di Friedrich Nietzsche, merita di essere trattata separatamente, in quanto spesso si \u00e8 portati a credere, per motivi plausibili, che ci siano delle affinit\u00e0 di vedute tra la filosofia di Carlyle e quella nietzscheana del superuomo e della morale aristocratica. Tuttavia, ad un'attenta e completa lettura, le cose possono apparire diversamente. Vale la pena, dunque, di riportare alcune citazioni di Nietzsche nei riguardi di Carlyle:\nInteressante \u00e8 l'aforisma 298 di \"Aurora. Pensieri sui pregiudizi morali\" (1881), \"Il culto degli eroi e i suoi fanatici\", dedicato esclusivamente, come da titolo, a questo tema."}
{"id": "2108729", "revid": "188323", "url": "https://it.wikipedia.org/wiki?curid=2108729", "title": "Olyutorsky", "text": ""}
{"id": "2108732", "revid": "1305772", "url": "https://it.wikipedia.org/wiki?curid=2108732", "title": "Shahab", "text": ""}
{"id": "2108733", "revid": "113823628", "url": "https://it.wikipedia.org/wiki?curid=2108733", "title": "Elena Sedlak", "text": "\u00c8 stata anche cantante, in particolare d'operetta, ed \u00e8 stata attiva in cinema, teatro e televisione specialmente tra gli anni cinquanta e sessanta.\nBiografia.\nDi origine austriaca, \u00e8 nata il 6 giugno 1938 e ha sposato il ballerino, attore e coreografo Paolo Gozlino, \u00e8 ricordata per la partecipazione come \"soubrette\" a numerosi spettacoli televisivi di intrattenimento leggero del sabato sera del Programma Nazionale Rai degli anni sessanta, fra cui \"Studio Uno\", \"Biblioteca di Studio Uno\" e \"Le avventure di Laura Storm\" (1966, episodio \"Il tredicesimo coltello\"). Lei e il marito fecero coppia in diverse riviste e commedie musicali di Macario.\nFra i film da lei interpretati (\"musicarelli\", \"b-movie\", ecc.) figurano, spesso nel ruolo di danzatrice, \"Il pi\u00f9 comico spettacolo del mondo\" del 1953), \"Sorrisi e canzoni\" (del 1958) e \"002 Operazione Luna\" (del 1965).\nHa curato le coreografie dei film \"Maruzzella\" (1956) e \"Don Camillo\" (1983, assieme a Paolo Gozlino).\nCome cantante ha inciso alcuni 45 giri e partecipato a operette come \"Ballo al Savoy\", \"Cin Ci La\", \"Fior d'Haway\", \"La casa innamorata\", \"La danza delle libellule\"."}
{"id": "2108734", "revid": "1149807", "url": "https://it.wikipedia.org/wiki?curid=2108734", "title": "FIFA 2000", "text": "FIFA 2000 \u00e8 un videogioco di calcio sviluppato e pubblicato da Electronic Arts nell'ottobre 1999. \u00c8 il settimo capitolo della serie FIFA: \u00e8 disponibile per PC, PlayStation e Game Boy Color.\nIl brano di apertura del videogioco \u00e8 \"It's Only Us\" di Robbie Williams.\nCopertina.\nSulla copertina italiana del gioco \u00e8 raffigurato Vincenzo Montella con la maglia dell': la telecronaca italiana \u00e8 curata da Giacomo Bulgarelli e Massimo Caputi.\nCampionati.\nIn questo capitolo sono presenti oltre 40 \"squadre classiche\", cos\u00ec da poter utilizzare anche calciatori del passato. Per la prima volta, nella modalit\u00e0 \"Campionato\" \u00e8 possibile partecipare anche alle coppe nazionali ed europee.\nCampionati.\nIn FIFA 2000 sono presenti 16 campionati."}
{"id": "2108736", "revid": "123458106", "url": "https://it.wikipedia.org/wiki?curid=2108736", "title": "41\u00ba Parallelo", "text": "41\u00ba Parallelo \u00e8 il disco d'esordio del gruppo hip hop napoletano La Famiglia, pubblicato nel 1998.\nIl trio, formato dagli MC Polo e Sha One e dal dj e produttore Dj Simi, aveva in precedenza collaborato a \"Mazz'\u00e8 Pannel\", album del 1997 di Chief &amp; Soci.\nIl titolo si riferisce al parallelo che unisce New York e Napoli, in un'ideale unione tra la citt\u00e0 dei tre e la patria del rap per eccellenza.\nIl disco \u00e8 interamente rappato in dialetto napoletano stretto e difficile da comprendere per i campani stessi, se si escludono le parti di Chief e degli altri collaboratori. Nella confezione originale del disco erano presenti le traduzioni in italiano di tutti i testi dell'album."}
{"id": "2108738", "revid": "7", "url": "https://it.wikipedia.org/wiki?curid=2108738", "title": "Helen Sedlak", "text": ""}
{"id": "2108744", "revid": "7", "url": "https://it.wikipedia.org/wiki?curid=2108744", "title": "H\u00e9l\u00e8ne Sedlak", "text": ""}
{"id": "2108745", "revid": "1005847", "url": "https://it.wikipedia.org/wiki?curid=2108745", "title": "Aurelio Juri", "text": "Juri \u00e8 nato in una famiglia di cultura e lingua italiana nella citt\u00e0 istriana di Pola (oggi in Croazia). Gi\u00e0 nell'infanzia si trasfer\u00ec con la famiglia a Capodistria (Slovenia), dove cominci\u00f2 la carriera politica nelle file del Lega dei Comunisti della Slovenia.\nNel 1978 fu nominato membro della giunta comunale di Capodistria, e nel 1989 divenne membro del Comitato Centrale del Partito Comunista di Slovenia, dove si alle\u00f2 con l'ala riformatrice del partito guidata da Milan Ku\u010dan. Tra il 1986 e il 1990 fu presidente della \"Unione Italiana\" di Capodistria. Nel 1994 fu eletto sindaco di Capodistria, ma gi\u00e0 nel 1996 lasci\u00f2 l'incarico dopo aver conseguito un seggio al Parlamento sloveno. Rimase deputato per i Socialdemocratici per tre mandati consecutivi, dal 1996 al 2008.\nIl 7 novembre 2008 sostitu\u00ec il leader del partito Borut Pahor, nominato Primo Ministro, al Parlamento europeo. \u00c8 stato membro della \"Commissione per il controllo dei bilanci\", della \"Commissione per gli affari costituzionali\" e della \"Delegazione alla commissione parlamentare mista UE-Croazia\", oltre che membro sostituto della \"Commissione per gli affari esteri\"."}
{"id": "2108746", "revid": "7", "url": "https://it.wikipedia.org/wiki?curid=2108746", "title": "Spettacoli televisivi", "text": ""}
{"id": "2108747", "revid": "729019", "url": "https://it.wikipedia.org/wiki?curid=2108747", "title": "Stazione di Tezze di Grigno", "text": "Tezze di Grigno \u00e8 una stazione ferroviaria sulla linea della Valsugana Trento-Venezia a servizio del paese di Tezze, la frazione pi\u00f9 popolosa del comune di Grigno. La stazione si trova tra quelle di Grigno e quella di Primolano.\nLa stazione \u00e8 l'ultima del tratto trentino della linea, e fino alla fine della Prima guerra mondiale segnava il confine tra il Regno d'Italia e l'Impero austro-ungarico.\nStrutture e impianti.\nIl fabbricato viaggiatori \u00e8 di modeste dimensioni, ma al suo interno \u00e8 presente una sala d'attesa e una biglietteria self-service. All'esterno \u00e8 presente un curato giardino, un parcheggio e un sottopassaggio che permette di superare la Strada statale 47 della Valsugana.\nIl binario \u00e8 unico e passante.\nMovimento.\nNella stazione fermano tutti i treni con destinazioni per Trento, Bassano del Grappa, Venezia e Padova, a servizio dei pendolari.\nServizi.\nLa stazione dispone di:"}
{"id": "2108749", "revid": "339392", "url": "https://it.wikipedia.org/wiki?curid=2108749", "title": "Triela", "text": ""}
{"id": "2108751", "revid": "188323", "url": "https://it.wikipedia.org/wiki?curid=2108751", "title": "Aleutsky", "text": ""}
{"id": "2108752", "revid": "188323", "url": "https://it.wikipedia.org/wiki?curid=2108752", "title": "Tigilsky", "text": ""}
{"id": "2108753", "revid": "188323", "url": "https://it.wikipedia.org/wiki?curid=2108753", "title": "Tigilskij", "text": ""}
{"id": "2108758", "revid": "2194936", "url": "https://it.wikipedia.org/wiki?curid=2108758", "title": "Consiglio regionale del Lazio", "text": "Il Consiglio regionale del Lazio ha sede a Roma, in via della Pisana 1301 ed \u00e8 l'organo legislativo della Regione Lazio. Ha un mandato di 5 anni. Le sue funzioni sono stabilite dalla Costituzione e dallo Statuto regionale, tra le quali spiccano il controllo sulla Giunta, l'approvazione delle Leggi regionali e l'elezione dei delegati regionali che, insieme ai parlamentari e agli altri delegati regionali, eleggono il Presidente della Repubblica.\nLa Legislatura corrente, la XI, si \u00e8 aperta con le elezioni regionali del 2018; il presidente del Consiglio in carica \u00e8 Mauro Buschini, consigliere PD, eletto il 17 aprile 2019 in sostituzione di Daniele Leodori, nominato Vicepresidente della Regione Lazio.\nIstituito nel 1970, si compone di 49 consiglieri, del Presidente della Regione e del secondo candidato Presidente che ha ottenuto pi\u00f9 voti. Dei 49 consiglieri, 30 sono eletti in liste circoscrizionali concorrenti, 10 con sistema maggioritario e i restanti 10 sono il frutto del premio di maggioranza.\nOrgani istituzionali del Consiglio.\nUfficio di presidenza.\nPresidente del Consiglio regionale\nVicepresidenti del Consiglio regionale\nSegretari del Consiglio regionale\nComposizione attuale.\nL'XI Legislatura del Consiglio regionale del Lazio \u00e8 stata eletta il 4 marzo 2018. \u00c8 iniziata il 4 aprile 2018 ed \u00e8 attualmente in carica.\nDescrizione.\nElezione, composizione e scioglimento.\nIl Consiglio regionale \u00e8 composto da 50 consiglieri ed \u00e8 eletto a suffragio universale e diretto insieme al Presidente della Regione (che ne \u00e8 membro).\nIl sistema elettorale \u00e8 stabilito da Legge regionale, in principio con la Legge dello Stato, in tal modo di garantire ad ogni Provincia almeno un rappresentante al Consiglio regionale. La Legge elettorale garantisce anche la parit\u00e0 di genere nell'accesso alla carica.\nSono stabilite (sempre tramite Legge regionale) le condizioni di compatibilit\u00e0 alle cariche di: Presidente della Giunta regionale, assessore della Giunta regionale e Consigliere regionale.\nLo Statuto prevede lo scioglimento del Consiglio in queste situazioni:\nElezione del Presidente del Consiglio e dell'Ufficio di Presidenza.\nIl Consiglio regionale si riunisce in prima seduta il primo giorno non festivo della seconda settimana dopo le elezioni. Funge da Presidente provvisorio il candidato che nelle liste provinciali ha ottenuto pi\u00f9 voti.\nL'Ufficio di Presidenza \u00e8 eletto a scrutinio segreto ed \u00e8 formato dal Presidente del Consiglio, da due Vicepresidenti (uno della Minoranza) e da tre Consiglieri segretari (uno della Minoranza). Il Presidente \u00e8 eletto con i 2/3 dei componenti (primo scrutinio), con i 3/5 dei componenti (secondo scrutinio) e maggioranza dei componenti (terzo scrutinio in poi). I Vicepresidenti ed i Segretari sono eletti a scrutinio segreto ed \u00e8 eletto il candidato pi\u00f9 votato (in caso di parit\u00e0 vince il pi\u00f9 anziano). L'Ufficio rimane in carica per tutta la Legislatura, tranne per grave impedimento o dimissioni.\nFunzioni.\nIl Consiglio regionale rappresenta il potere legislativo del Lazio. Le sue funzioni sono stabilite dagli Articoli 23 e seguenti dello Statuto regionale. Esse sono:\nPotere legislativo.\nIl Consiglio esercita il potere legislativo nella Regione. Questo potere viene attribuito dalla Costituzione. Pu\u00f2 formulare proposte di Legge al Parlamento ed esprimere pareri relativi alle modifiche territoriale previste dalla Carta costituzionale. Deliberare per la richiesta di referendum abrogativo e costituzionale. Deliberare, su proposta della Giunta, tutte le norme riguardanti l'economia e l'indirizzo politico della Regione. Tutti gli altri compiti sono previsti dalla Costituzione, dallo Statuto, dalla Legge statale e dalla Legge regionale.\nAmministrazione locale.\nIl Consiglio amministra tutti gli enti pubblici della Regione. Anche questo potere viene attribuito dalla Costituzione su tutti gli Enti, Associazioni e Regolamenti riguardanti l'amministrazione regionale. Il Consiglio ha anche la facolt\u00e0 di istituire nuovi Comuni (tramite Legge regionale) sentite le popolazioni interessate. Approva la partecipazione della Regione ad Associazioni o ad eventi tramite Legge regionale. \u00c8 anche responsabile dei rapporti con lo Stato, con le altre Regioni, con gli altri Stati e altri enti locali. Infine ha il potere di eleggere i Delegati regionali da inviare per l'elezione del Presidente della Repubblica.\nControllo sulla Giunta.\nIl Consiglio controlla la Giunta tramite alcuni passaggi necessari per lo svolgimento delle sue funzioni. Una di questi \u00e8 quella di approvare o respingere il Bilancio regionale, cio\u00e8 l'amministrazione del patrimonio regionale da parte dell'esecutivo. Pu\u00f2 anche sfiduciare, con appello nominale approvato a maggioranza assoluta dei componenti, il Presidente della Regione. Questa situazione comporta le dimissioni del Presidente, quindi della Giunta, e, infine, lo scioglimento del Consiglio tramite decreto del Presidente del Consiglio regionale. Infine tutti gli altri atti compiuti dalla Giunta devono essere approvati dal Consiglio, altrimenti non hanno valore di Legge regionale."}
{"id": "2108764", "revid": "587852", "url": "https://it.wikipedia.org/wiki?curid=2108764", "title": "Campionati europei giovanili di nuoto 2006", "text": "I XXXIII Campionati europei giovanili di nuoto e tuffi si sono disputati tra il 1\u00ba luglio e il 9 luglio 2006 nella sede di Palma di Maiorca.\nHanno partecipato alla manifestazione le federazioni iscritte alla LEN; questi i criteri di ammissione:\nPodi.\nRC = record dei campionati\nREJ = record europeo juniores"}
{"id": "2108766", "revid": "1543377", "url": "https://it.wikipedia.org/wiki?curid=2108766", "title": "Fondaco Motta", "text": "Fondaco Motta \u00e8 un centro abitato di abitanti di Motta Camastra, comune italiano della citt\u00e0 metropolitana di Messina in Sicilia.\nGeografia fisica.\nSorge a 500 metri dalle Gole dell'Alcantara ed in prossimit\u00e0 dell'ultima Gurna dell'Alcantara. \nOrigini del nome.\nCome altre omonime localit\u00e0 isolane, Fondaco Motta deve il suo nome alla presenza \"in loco\" di un fondaco (in siciliano, a seconda delle varianti locali, \"f\u00f9ndacu\", \"f\u00f9nnaccu\", \"f\u00f9ndicu\" o \"f\u00f9nducu\"). Il termine deriva dall'arabo \"funduq\" 'magazzino, osteria, albergo' o ancora 'deposito di merci', a sua volta prestito dal greco \u03c0\u03b1\u03bd\u03b4\u03bf\u03c7\u03b5\u1fd6\u03bf\u03bd \u03bf \u03c0\u03ac\u03bd\u03b4\u03bf\u03c7\u03bf\u03c2.\nStoria.\nLa frazione nacque ad inizio '900 dopo la creazione della centrale Enel ivi ubicata ed ebbe un notevole sviluppo edilizio toccando nel suo momento di massimo sviluppo i 300 abitanti.\nDopo la grossa emigrazione degli anni '60 e '70 il centro abitato si and\u00f2 spopolando toccando negli anni '80 il minimo storico di 98 abitanti. La borgata ha avuto negli anni '90 e 2000 una sensibile crescita demografica.\nInfrastrutture e trasporti.\nLa frazione \u00e8 concentrata sulla strada statale 185 di Sella Mandrazzi."}
{"id": "2108776", "revid": "15756", "url": "https://it.wikipedia.org/wiki?curid=2108776", "title": "Ballerine (film)", "text": "Ballerine \u00e8 un film del 1936 diretto da Gustav Machat\u00fd, presentato in concorso alla 4\u00aa Mostra del Cinema di Venezia, dove registr\u00f2 un forte insuccesso.\nTrama.\nFanny \u00e8 una giovane ballerina di fila cresciuta per molti anni con il suo maestro di danza, mentore e padre adottivo. Alla morte del maestro Ronchetti Fanny viene scritturata per un nuovo spettacolo insieme alla famosa ballerina Sandri, la quale, a causa dei suoi capricci da diva, perder\u00e0 il ruolo e terminer\u00e0 anzitempo la carriera finendo col diventare la mantenuta di un ricchissimo industriale alloggiando in un albergo lussuoso. Fanny ottiene un clamoroso successo e si fidanzer\u00e0 con Mario, un giovane giornalista, e penser\u00e0 cos\u00ec di accettare le di lui richieste sposandolo al pi\u00f9 presto, a costo di abbandonare la sua professione. Alla fine Fanny preferir\u00e0 seguire i suoi sogni e abbraccer\u00e0 senza riserve la carriera di ballerina per la quale ha lavorato tutta la vita, rifiutando un amore che le chiedeva solo rinunce.\nProduzione.\n\"Ballerine\", tratto dal romanzo di Giuseppe Adami \"Fanny, ballerina della \"Scala\"\" (che per diverso tempo venne anche indicato come titolo del film) fu realizzato negli stabilimenti di Tirrenia. L'inizio della sua lavorazione era programmato per il 2 gennaio 1936, ma dovette essere rinviato in quanto l'attrice e danzatrice russa Irina Lucacevich, a quel tempo artista di grande successo e protagonista designata, rimase uccisa il 27 dicembre 1935 in un incidente causato da un tram mentre si trovava a Torino. Per sostituirla, dopo una serie di ricerche e provini, venne scelta la quasi debuttante Silvana Jachino, e tutto questo comport\u00f2 uno slittamento dei lavori di oltre un mese. Utilizzando alcuni spezzoni di pellicola derivati da documentari, nella pellicola vennero comunque inserite, per una commemorazione, alcune sequenze con la Lucacevich.\nIl film venne prodotto dalla A.F.I. (Anonima Film Internazionali), societ\u00e0 appositamente creata, che in seguito non realizz\u00f2 pi\u00f9 nulla. Durante la lavorazione venne molto propagandato quale \u00abgrandioso film musicale e coreografico che avr\u00e0 notevole risonanza all'estero [e che] confermer\u00e0 il risveglio produttivo della cinematografia italiana\u00bb.\nA sostegno di queste aspirazioni venne chiamato alla regia il boemo Gustav Machat\u00fd, che aveva riscosso un grande successo dirigendo le sue precedenti pellicole \"Notturno\" ed \"Estasi\", entrambe del 1934, in base alle quali veniva all'epoca definito \u00abuno dei migliori direttori europei\u00bb.\nMachat\u00fd, inizialmente invitato in Italia per dirigere un film di ispirazione sociale (\"La fabbrica assediata\", con una trama abbastanza simile a quella di \"Acciaio\"), poi non realizzato, era stato trattenuto da Freddi - la cui moglie Maria Scialiapin, che ebbe anche un piccolo ruolo nel film, era una danzatrice classica - ed indirizzato verso la direzione di \"Ballerine\", anche perch\u00e9 egli non aveva esitato a tessere lodi della cinematografia italiana scrivendo che \u00abil livello del film italiano \u00e8 eccezionalmente alto\u00bb. L'atmosfera di favore con cui veniva vista la produzione di \"Ballerine\" condusse anche qualche commentatore a considerare il film come una versione cinematografica delle molte opere di Degas, dedicate alle danzatrici classiche.\nDopo il rinvio iniziale, la lavorazione dur\u00f2 per poco pi\u00f9 di 2 mesi concludendosi alla met\u00e0 di aprile 1936. Vi presero parte in qualit\u00e0 di assistenti alla regia due giovani che si erano particolarmente distinti nei Littoriali della cultura e dell'arte svoltisi a Roma nel 1935, cio\u00e8 i cugini Alberto Mondadori e Mario Monicelli. Le riprese esterne furono realizzate a Roma (quartiere Flaminio), al teatro Verdi di Pisa, al Teatro dell'Opera di Roma ed al Teatro della Pergola di Firenze. .\nSin dall'inizio della sua ideazione \"Ballerine\" era destinato a partecipare alla Mostra di Venezia, visto come trampolino di lancio per possibili edizioni destinate ad altri paesi. Ma, nonostante queste speranze, la produzione incontr\u00f2 notevoli difficolt\u00e0 ad accordarsi con il regista a causa dei continui cambi di programma che costui imponeva alla lavorazione, oppure il fatto di voler lavorare solo di notte, al punto che, dopo molte controversie e litigi, Machaty lasci\u00f2 Tirrenia a film ancora incompiuto e non segu\u00ec il montaggio.\nAccoglienza.\nInsuccesso a Venezia.\nOttenuto senza difficolt\u00e0 il visto della censura nel luglio 1936. \"Ballerine\" venne proiettato per la prima volta in pubblico a Venezia la sera del 16 agosto 1936, riscuotendo commenti molto negativi, dato che venne bocciato da quasi tutti i critici presenti alla manifestazione veneziana e, in pi\u00f9, fu lungamente fischiato dagli spettatori. Peraltro, i pochi critici che non lo stroncarono si limitarono a mettere in risalto \u00abcostumi, acconciature, fotografia tutti molto riusciti\u00bb, oppure lo apprezzarono soltanto come vanto per \u00abla cinematografia italiana che ha potuto mettere a disposizione di un notissimo regista straniero dei mezzi tecnici di prim'ordine [per cui] da tale punto di vista il film ha pochi rivali e i suoi valori sono tutti consentiti da un complesso tecnico cui non si poteva aspirare l'anno scorso\u00bb.\nAl di l\u00e0 dei pochi commenti di circostanza, i critici scrissero \u00abdel pi\u00f9 totale, fragoroso ed irrimediabile fiasco che si ricordi in 4 anni di Mostra, accolto da un coro di indignazione [in quanto] in mano a Machaty tutto \u00e8 cos\u00ec falso che sembrano finte persino le rovine di Roma, da far veramente dispetto\u00bb, oppure che \u00abtutto quanto si doveva fare \u00e8 stato fatto per offrire [al regista ndr] un'ospitalit\u00e0 concreta e cordiale. Purtroppo la fiducia riposta \u00e8 stata tradita; la vicenda non \u00e8 potuto apparire convincente. Il torto imperdonabile di Macahaty \u00e8 di aver voluto fare un film internazionale con ambienti di terza mano\u00bb.\nIl sommarsi di tanti commenti negativi comport\u00f2 che \"Ballerine\", nonostante le speranze di un'affermazione internazionale, non ricevesse neppure un riconoscimento in una Mostra pur prodiga di coppe, targhe e premi, n\u00e9 desse luogo ad alcuna versione straniera. Il film dovette essere quasi completamente rifatto, tanto che entr\u00f2 nel circuito commerciale italiano solo molti mesi dopo Venezia, ma, anche in questo caso non convinse la critica che lo defin\u00ec \u00abuna edizione completamente riveduta e corretta del film che \u00e8 stato presentato a Venezia. Questo a sua volta era una edizione completamente riveduta e corretta del film diretto da Machaty, se si aggiunge che quello di Machaty era una versione diversa dal soggetto di Adami, si avr\u00e0 un'idea del lavoro fatto da numerosi cervelli che si sono consumati per questo film. Come spesso succede in casi del genere i risultati non sono stati pari allo sforzo. La conclusione \u00e8 un film slavato e neutro\u00bb. Anche chi si era riproposto di incoraggiare i film di produzione italiana scrisse che \u00ab\"Ballerine\" non ammette piet\u00e0 [...] Ancora una volta quella specie di regista straniero \u00e8 affogato nel disastro, tutto appare storpiato, ingarbugliato, inconcludente\u00bb.\nCommenti successivi.\nCon il trascorrere del tempo i giudizi su \"Ballerine\" non cambiarono. In pi\u00f9, molti commentatori successivi appuntarono la loro attenzione sull'insuccesso riscosso da numerosi registi stranieri attivi in Italia negli anni trenta. Giudizio che accomun\u00f2 coloro che ne scrissero sia prima che dopo la cesura della guerra. Tra i primi, Massimo Mida, che defin\u00ec il film \u00abmediocre e male organizzato\u00bb, sostenendo che \u00abMachaty diede i peggiori risultati a chi credeva in un fruttuoso inserimento di registi stranieri nel nostro cinematografo [ma] quando un regista straniero \u00e8 chiamato in Italia, deve partire da un'aspirazione sincera, dalla sentita necessit\u00e0 di tradurre in immagini un'atmosfera e dei personaggi italiani\u00bb.\nQuesta valutazione venne riproposta anche molti decenni dopo, quando \"Ballerine\" venne definito \u00abil fallimento pi\u00f9 clamoroso dell'innesto in Italia di importanti registi stranieri\u00bb, frutto della costante preoccupazione di ricorrere a prestigiosi registi la cui presenza avrebbe dovuto giovare all'esportazione delle produzioni italiane all'estero, oltre a facilitare - secondo le intenzioni - una maturazione qualitativa della cinematografia nazionale.\nCome di tutta la produzione italiana degli anni trenta, anche per \"Ballerine\" non sono disponibili dati ufficiali sui risultati commerciali. Dopo il clamoroso insuccesso di questo film, Machaty and\u00f2 a lavorare a Hollywood, ma non venne pi\u00f9 richiamato in Italia (dove invece rest\u00f2 a lavorare per molti anni Vaclav Vich, operatore che egli aveva portato con s\u00e9 proprio in questa occasione).\nDistribuzione.\nNonostante le critiche negative, il film venne distribuito nelle sale cinematografiche italiane dalla ENIC (Ente Nazionale Industrie Cinematografiche) il 14 febbraio 1937."}
{"id": "2108786", "revid": "670021", "url": "https://it.wikipedia.org/wiki?curid=2108786", "title": "Unione dei comuni Terre di Pianura", "text": "L'Unione dei comuni Terre di Pianura \u00e8 un ente locale costituito nel gennaio 2010. Nasce dalla precedente esperienza di associazione intercomunale costituitasi nel 2000 con il nome di \u201cAssociazione Terre di Pianura\u201d.\nGeografia.\nL'Unione comprende i seguenti comuni della bassa pianura bolognese:\nFino al 31 dicembre 2020 ne hanno fatto parte anche i comuni di Budrio e Castenaso.\nComprende un'area di nella quale risiedono circa 70\u00a0000 abitanti.\nL'Unione \u00e8 nata su un territorio nel quale emergono analoghe caratteristiche e simili problematiche economiche, ambientali, di viabilit\u00e0, di sicurezza e di organizzazione degli Enti.\nFondazione.\nSi \u00e8 costituita in data 28 gennaio 2010 con la firma dell'Atto Costitutivo da parte dei Sindaci di Baricella, Budrio, Granarolo dell'Emilia e Minerbio."}
{"id": "2108889", "revid": "838137", "url": "https://it.wikipedia.org/wiki?curid=2108889", "title": "Mojca Dr\u010dar Murko", "text": "Si laure\u00f2 in giurisprudenza nel 1965 all'Universit\u00e0 di Lubiana, e nel 1973 si specializz\u00f2 in diritto pubblico e civile all'Universit\u00e0 di Zagabria.\nDal 1974 al 1976 fu presidente del Giur\u00ec d'onore dell'Associazione dei giornalisti di Slovenia. Successivamente fu corrispondente all'estero per il quotidiano Delo (da Bonn fra il 1978 e il 1982, da Roma fra il 1989 e il 1993 e da Vienna fra il 1997 e il 2004.\nAlle elezioni europee del 2004 fu eletta al Parlamento Europeo nelle file della Democrazia Liberale di Slovenia. \u00c8 stata un membro della \"Commissione per l'ambiente, la sanit\u00e0 pubblica e la sicurezza alimentare\" e della \"Delegazione alla commissione parlamentare mista UE-ex Repubblica iugoslava di Macedonia\"; \u00e8 stata inoltre membro sostituto della \"Commissione per lo sviluppo regionale\", della \"Delegazione alla commissione parlamentare mista UE-Croazia\" e della \"Delegazione all'Assemblea parlamentare Euromediterranea\"."}
{"id": "2108902", "revid": "1788047", "url": "https://it.wikipedia.org/wiki?curid=2108902", "title": "ABA All-Star Game 1969", "text": "L'ABA All-Star Game 1969, svoltosi a Louisville, vide la vittoria finale della Western Division sulla Eastern Division per 133 a 127.\nJohn Beasley, dei Dallas Chaparrals, fu nominato MVP della partita."}
{"id": "2109069", "revid": "3115", "url": "https://it.wikipedia.org/wiki?curid=2109069", "title": "Acque alte eccezionali nel XXI secolo", "text": "Dal 1\u00ba gennaio 2001 ad oggi a Venezia si sono verificate quindici acque alte eccezionali:\nDescrizione degli eventi.\nEvento del 16 novembre 2002.\nSabato 16 novembre 2002 alle ore 9:45 venne registrata a Punta della Salute una punta massima di +147\u00a0cm.\nGi\u00e0 il 15 novembre si erano verificate due maree sostenute, con valori massimi di 103\u00a0cm (ore 8:10) e 102\u00a0cm (ore 20:25). La mattina successiva si \u00e8 verificata l'acqua alta eccezionale, dopodich\u00e9 la marea \u00e8 scesa poco, segnando una minima alle 15:10 di 92\u00a0cm. La successiva punta massima, alle ore 19:55, \u00e8 stata di 126\u00a0cm (marea molto sostenuta). Si tratta di uno dei rari casi in cui vi sono state due punte superiori ai 110\u00a0cm in un giorno. Nei giorni successivi vi sono state numerose acque alte (18 novembre 2008, ore 10:25, +123\u00a0cm; 19 novembre, ore 9:40, +113\u00a0cm; 22 novembre ore 10:10, +115\u00a0cm). Va ricordato che il 2002 \u00e8 stato l'anno con maggior numero di acque alte sopra i 110\u00a0cm dal 1872 (anno in cui sono iniziate le misurazioni sistematiche del livello di marea), con 12 casi. Tale primato \u00e8 decaduto nel 2009 (durante il quale si sono registrati 16 eventi).\nEvento del 1\u00ba dicembre 2008.\nLuned\u00ec 1\u00ba dicembre 2008 alle ore 10:45 venne registrata al mareografo di Punta della Salute una massima di +156\u00a0cm.\nSi tratta della quinta punta massima in ordine decrescente registrata dal 1923 (inizio delle rilevazioni sistematiche).\nL'evento \u00e8 stato preceduto da diversi giorni di maree sostenute. Il giorno precedente entrambe le massime erano rimaste al di sopra dei 90\u00a0cm (102\u00a0cm all'1:30 e 99\u00a0cm alle 11:40 del 30 novembre. Nella notte dell'1 \u00e8 stata raggiunta una massima di 95\u00a0cm alle 3:25. La marea poi, a causa del vento di scirocco, \u00e8 scesa pochissimo, registrando una minima alle 5:00 di 84\u00a0cm, che ha preceduto la massima delle 10:45 di 156\u00a0cm.\nLa causa principale del fenomeno \u00e8 stata una perturbazione che ha causato forti venti sciroccali, specialmente sull'Adriatico settentrionale. Tra la mezzanotte e le 8:00 del 1\u00ba dicembre si \u00e8 avuto un rinforzo dei venti di scirocco, che hanno presentato un'intensit\u00e0 media di 67\u00a0km/h con raffiche fino a 83\u00a0km/h.\nQuesto ha fatto s\u00ec che ai 56\u00a0cm di marea astronomica (quella dipendente dal moto degli astri) si sia sommato un notevolissimo contributo meteorologico di 100\u00a0cm. \n\u00c8 da notare che in tutto l'Adriatico settentrionale si sono verificate forti mareggiate (sono state registrate onde al largo del litorale veneziano alte fino a 3,18\u00a0m), con molti danni alle localit\u00e0 costiere.\nI modelli meteorologici prevedevano nella mattinata del 1\u00ba dicembre la rotazione del vento da scirocco a libeccio; invece anche dopo il passaggio della perturbazione \u00e8 persistito lo scirocco. Questo ha fatto s\u00ec che anche le previsioni di marea fossero piuttosto imprecise e ha complicato non poco il lavoro del Centro Previsioni e Segnalazioni Maree del Comune di Venezia, che ha dovuto innalzare in poche ore la previsione dai 110\u00a0cm del giorno precedente ai 160\u00a0cm dell'ultima previsione.\nDurante tale evento \u00e8 stato utilizzato nel centro storico di Venezia il nuovo sistema di sirene. Inoltre, in aggiunta ai consueti canali informativi (Internet, SMS, segreteria telefonica e pannelli luminosi informativi) le ultime previsioni e il raggiungimento della punta massima sono stati diffusi anche mediante un nuovissimo sistema di trasmissione di messaggi vocali, non ancora collaudato.\nLa marea ha provocato l'allagamento della quasi totalit\u00e0 della citt\u00e0 (circa 98%) con altezze variabili da qualche centimetro al metro d'altezza in Piazza San Marco. Ci\u00f2 ha comportato danni a locali pubblici e abitazioni (anche se ormai in citt\u00e0 di queste ultime ne sono rimaste molto poche posizionate al pian terreno). La citt\u00e0 \u00e8 stata paralizzata in quanto il servizio di navigazione pubblico, gi\u00e0 fortemente ridotto per uno sciopero, \u00e8 stato sospeso perch\u00e9 le operazioni di sbarco e imbarco non risultavano sicure e il transito pedonale risultava impossibile anche con i comuni stivali. La situazione \u00e8 ritornata alla normalit\u00e0 nel tardo pomeriggio del 1\u00ba dicembre, con il completo ritorno del livello di marea a valori normali. La mattina dopo \u00e8 stata registrata una punta massima di +102\u00a0cm (classificata come \"marea sostenuta\") dovuta principalmente al fenomeno della sessa innescato il giorno precedente su tutto l'alto Adriatico.\nQuesti i valori registrati da alcuni mareografi della Laguna di Venezia:\nAnche pi\u00f9 a nord sono stati registrati valori elevatissimi, come ad esempio i +171\u00a0cm di Grado (il cui centro cittadino \u00e8 stato allagato) e i +155\u00a0cm di Trieste.\nEventi del 23 e del 25 dicembre 2009.\nIl 23 ed il 25 dicembre 2009 si sono verificate due alte maree eccezionali, toccando rispettivamente i +144\u00a0cm alle ore 5:05 ed i +145\u00a0cm sullo zero idrometrico di Punta della Salute (fissato convenzionalmente pari al livello medio del mare nel 1897) alle ore 3:55 nella notte di Natale. \nPunte massime registrate nel periodo:\nI fenomeni sono stati accentuati dal verificarsi di numerose coincidenze: la luna era in fase di quadratura e il massimo della marea astronomica ha quasi coinciso con il picco dell'onda di sessa; inoltre vi \u00e8 stato il transito di numerose perturbazioni con apice nelle ore notturne, fatto che ha incrementato il contributo meteorologico (che \u00e8 stato di 101\u00a0cm il 23 dicembre e 84\u00a0cm il 24 dicembre).\nIl 2009 \u00e8 stato un anno particolarmente eccezionale dal punto di vista mareografico a Venezia: si \u00e8 registrato il record per quanto riguarda il numero di maree molto sostenute (14) e si \u00e8 eguagliato quello delle maree eccezionali (2, anche se nel 1979 i due eventi erano avvenuti a distanza di mesi e non in sole 48 ore).\nEvento del 24 dicembre 2010.\nIl 24 dicembre 2010 si \u00e8 verificata un'alta marea eccezionale che al suo massimo ha raggiunto alle ore 2:00 i +144\u00a0cm sullo zero idrometrico. Il Centro Maree aveva previsto inizialmente un picco di 130\u00a0cm ma il persistere di forti raffiche di scirocco ha modificato le condizioni di marea e alle 21:30 \u00e8 stato lanciato l'allarme con una previsione indicativa compresa tra i 135 e i 140\u00a0cm. Alle 0:30 l'allarme \u00e8 stato nuovamente modificato, indicando stavolta una previsione attorno ai 145\u00a0cm. La previsione dell'evento ha avuto come conseguenza l'anticipo alle 21:30 della messa di Natale celebrata nella Basilica di San Marco dal Patriarca Angelo Scola.\nIl fenomeno, come nel caso di quello del 2009, ha rappresentato il picco di una serie di eventi verificatisi tra il 23 e il 25 dicembre, con altezze variabili tra i 115 e i 125\u00a0cm.\nEvento del 1\u00ba novembre 2012.\nNella notte tra il 31 ottobre e il 1\u00ba novembre 2012, in seguito ai forti venti di bora, si \u00e8 verificata un'alta marea eccezionale che ha interessato non solo Venezia ma anche Chioggia. Il picco di +143\u00a0cm \u00e8 stato raggiunto alle ore 1:40 del 1\u00ba novembre. Alle 23:45 del 31 ottobre la marea aveva raggiunto il livello +132\u00a0cm per poi crescere lentamente assestandosi per circa mezz'ora al livello di +139\u00a0cm. All'1:14 del 1\u00ba novembre la marea ha ripreso lentamente a crescere fino a raggiungere il picco all'1:40, mantenuto fino alle 2:03 quando \u00e8 iniziato il deflusso, anch'esso molto lento (+137\u00a0cm alle 2:34). L'evento \u00e8 stato seguito nella mattinata del 1\u00ba novembre 2012 da una marea molto sostenuta che ha raggiunto un picco di +138\u00a0cm alle 10:20, sfiorando la soglia dell'alta marea eccezionale.\nA Chioggia l'evento ha assunto proporzioni ancora pi\u00f9 importanti, con un valore di picco di +164\u00a0cm registrato all'1:10 del 1\u00ba novembre. L'alta marea eccezionale ha causato un \"black out\" dell'illuminazione pubblica durato alcune decine di minuti e l'allagamento di ampie zone del centro cittadino. Il sistema baby-Mose installato a Chioggia non ha bloccato l'allagamento, non essendo in grado di intervenire in modo efficace in caso di alte maree eccezionali.\nEvento dell'11 novembre 2012.\nLa mattina dell'11 novembre 2012 alle 9:25 la marea ha raggiunto il livello di picco di +149\u00a0cm sul medio marino, il sesto pi\u00f9 alto dall'inizio delle rilevazioni sistematiche delle alte maree. La previsione iniziale del Centro Maree era di un picco di +120\u00a0cm alle 8:25 del mattino, tuttavia i forti venti di scirocco che hanno iniziato a soffiare a velocit\u00e0 media costante di 65\u00a0km/h su tutto l'Adriatico durante la notte, con raffiche fino a 80\u00a0km/h hanno aggiunto una componente atmosferica molto importante, tanto che la previsione del picco \u00e8 stata corretta prima a +130\u00a0cm e poi a +140\u00a0cm. A fronte di alcune polemiche scatenate dal ritardo con cui \u00e8 stata diffusa la previsione (l'avviso del superamento dei +140\u00a0cm \u00e8 stato dato tramite sirene solo alle 6:30 del mattino), il Centro Maree del Comune di Venezia ha risposto spiegando che questa alta marea eccezionale si \u00e8 verificata in uno scenario complessivo anomalo dato dalla concomitanza, mai registrata negli annali storici di riferimento, dei venti molto forti con una pressione atmosferica relativamente elevata (1008\u00a0hPa). I modelli matematici di elaborazione delle previsioni, che si basano proprio sui dati storici, in questo caso specifico si sono quindi rivelati inadeguati costringendo ad usare direttamente i dati in tempo reale provenienti dalle stazioni mareografiche, modalit\u00e0 che riduce l'anticipo delle previsioni a poco pi\u00f9 di un'ora.\nEvento dell'11 febbraio 2013.\nL'evento si \u00e8 verificato nel contesto di una perturbazione atlantica che ha interessato tutto il nord Italia, con abbondanti nevicate che hanno ricoperto anche il centro storico di Venezia. Per effetto della perturbazione, si sono sviluppati venti di bora a 54\u00a0km/h nell'area lagunare e in seguito un forte scirocco sul resto dell'Adriatico che \u00e8 arrivato a punte di 80\u00a0km/h. A questo si \u00e8 sommato un drastico calo della pressione atmosferica, che ha toccato un minimo di 998\u00a0hPa, con una diminuzione di 14\u00a0hPa in sole 24 ore. In seguito a questi dati atmosferici, il Centro Maree del Comune di Venezia ha innalzato la previsione iniziale del picco portandola da +140\u00a0cm a +160\u00a0cm, assestando poi il valore previsto a +150\u00a0cm. Nel centro storico di Venezia, il valore di soglia di +140\u00a0cm \u00e8 stato raggiunto alle 23:15 del 10 febbraio, toccando il picco a +143\u00a0cm, inferiore alla previsione, alle 0:10 dell'11 febbraio, per poi iniziare il deflusso. Alle 0:30 dell'11 febbraio la marea \u00e8 tornata sotto la soglia dei +140\u00a0cm. L'evento ha interessato anche la zona di Chioggia, dove le stazioni di Chioggia Vigo e della diga sud hanno registrato +152\u00a0cm come valore di picco, contro una previsione di +180\u00a0cm. Il picco di marea raggiunto \u00e8 quello pi\u00f9 alto mai registrato in concomitanza con un'abbondante nevicata in citt\u00e0.\nEventi del 29 ottobre 2018.\nIl 29 ottobre del 2018, nel contesto di una forte ondata di maltempo che ha investito tutta l'Italia, si sono verificati due eventi di alta marea eccezionale: il primo ha raggiunto il picco di 156 cm alle ore 14:40 mentre il secondo, causato da un temporale accompagnato da forti venti, ha toccato il picco di 148 cm alle 20:25.\nEventi del novembre 2019.\nNel novembre 2019 si sono verificate quattro maree eccezionali nell'arco di una settimana, una sequenza mai registrata dal 1872, a cui si sono sommati anche eventi di maree sostenute o molto sostenute tra un picco eccezionale e l'altro con una persistenza del fenomeno per diversi giorni consecutivi.\nL'evento del 12 novembre rappresenta il valore pi\u00f9 alto dell'acqua alta registrata (187\u00a0cm) dall'alluvione di Venezia del 4 novembre 1966, anno in cui la marea raggiunse l'altezza record di 194\u00a0cm. Gi\u00e0 nella mattinata l'acqua alta aveva superato i 90\u00a0cm in piazza San Marco, invadendo cos\u00ec la Basilica di San Marco (evento avvenuto solamente sei volte nei precedenti 12 secoli, di cui tre volte negli ultimi 20 anni). Durante il picco massimo, la cripta della basilica \u00e8 stata sommersa da 1,10\u00a0m d'acqua.\nAlle 22:00 la stazione meteo di Palazzo Cavalli registrava una depressione atmosferica di 987,5\u00a0hPa e una temperatura dell'aria di 13,5\u00a0\u00b0C favorita dal forte vento di scirocco, con raffiche fino a 126\u00a0km/h registrate alla diga sud del Lido. In citt\u00e0 si sono registrate raffiche di vento fino a 100\u00a0km/h.\nL'azienda di trasporto Actv ha sospeso i servizi di navigazione, con l'eccezione dei collegamenti verso le isole; sono affondati tre vaporetti dell'Actv nella zona della Riva degli Schiavoni. Sull'isola di Pellestrina si sono registrati due anziani morti, uno folgorato da un cortocircuito provocato dall'acqua alta entrata in casa mentre cercava di azionare le elettropompe idrovore e l'altro deceduto per cause naturali poco prima della tempesta. Il sindaco Luigi Brugnaro ha chiesto lo stato di calamit\u00e0 cittadina, decretando altres\u00ec la chiusura di tutte le scuole.\nTutta la costa veneziana \u00e8 stata colpita dalle mareggiate, con allagamenti e cadute di alberi al Lido di Jesolo ed esondazione del Rio Interno a Caorle. A Chioggia il livello dell'acqua ha sfiorato i 190\u00a0cm.\nLa marea ha raggiunto di nuovo la quota eccezionale di 144\u00a0cm alle ore 9:30 del 13 novembre 2019.\nDopo una giornata in cui la marea, pur mantenendosi elevata, non ha raggiunto valori considerati eccezionali, il 15 novembre, in seguito a forti venti di scirocco, si \u00e8 verificata un'altra alta marea eccezionale che ha raggiunto il picco di 154\u00a0cm alle ore 11:20. Il 17 novembre infine si \u00e8 verificato il quarto evento di marea eccezionale che ha raggiunto il picco di 150\u00a0cm alle 13:10.\nEvento del 23 dicembre 2019.\nIl fenomeno si \u00e8 verificato nel contesto di un'onda di sessa che non si \u00e8 attenuata come atteso, portando il Centro Maree a prevedere inizialmente un picco di 150\u00a0cm per le ore 9:40 del mattino. Il picco effettivo, raggiunto alle 9:30 e persistito fino alle 10, \u00e8 risultato pari a 143\u00a0cm, inferiore rispetto alle previsioni ma comunque tale da provocare a Venezia un allagamento del suolo cittadino pari al 60% della superficie.. Il fenomeno \u00e8 stato importante anche nel resto della laguna, con picchi di 138\u00a0cm a Burano e di 141\u00a0cm a Chioggia.\nIl giorno successivo, 24 dicembre, si \u00e8 verificato un altro evento di marea, sempre legato all'onda di sessa ma in fase di smorzamento, che ha sfiorato il livello di marea eccezionale, raggiungendo il picco a 139\u00a0cm alle 8:30, livello che si \u00e8 mantenuto fino alle ore 9 quando la marea ha iniziato a scendere."}
{"id": "2109074", "revid": "1372005", "url": "https://it.wikipedia.org/wiki?curid=2109074", "title": "Ugo di Saint Omer", "text": "Biografia.\nUgo fu signore di Fauquembergues mentre la sua famiglia, che divenne famosa nelle Crociate, era originaria della vicina Saint-Omer.\nIl feudo di Fauquembergue apparteneva alla dinastia dei castellani di Sant'Omero, molti cadetti sono conosciuti con questo nome.\nUgo partecip\u00f2 alla Prima crociata accanto a Roberto II di Fiandra ma gi\u00e0 nel 1098 era accanto a Baldovino di Boulogne in Mesopotamia, dove questi si appropri\u00f2 della Contea di Edessa. \nNel 1101 era a Gerusalemme quando la reggenza del Principato di Antiochia fu affidata a Tancredi d'Altavilla ed il suo principato di Galilea, rimasto vacante, fu assegnato ad Ugo.\nUgo port\u00f2 soccorso a Baldovino I, re di Gerusalemme, che si era ritirato a Giaffa dopo la battaglia di Ramla del 1102.\nNel 1105 fece costruire il castello di Toron per contribuire alla conquista di Tiro, che era ancora in mano ai Fatimidi.\nAlla testa di un manipolo di cavalieri e fanti, cadde in una imboscata durante una razzia in territorio selgiuchide, trafitto dai dardi nemici secondo Alberto di Aquisgrana, catturato e giustiziato secondo altri: un drammatico epilogo che avrebbe segnato anche il destino del suo successore, Gervasio di Bazoches. \nMatrimonio e discendenza.\nUgo e sua moglie, di cui non conosciamo il nome, ebbero due figlie:"}
{"id": "2109088", "revid": "20555944", "url": "https://it.wikipedia.org/wiki?curid=2109088", "title": "Benedictus de Spinoza", "text": ""}
{"id": "2109136", "revid": "204012", "url": "https://it.wikipedia.org/wiki?curid=2109136", "title": "Cricotirotomia", "text": ""}
{"id": "2109141", "revid": "729019", "url": "https://it.wikipedia.org/wiki?curid=2109141", "title": "Paul Barresi", "text": "Barresi \u00e8 anche noto per il suo coinvolgimento in numerosi scandali che hanno per protagonisti personaggi dello spettacolo.\nBiografia.\nNato nel Massachusetts, in una piccola citt\u00e0 industriale a nord di Boston, \u00e8 il secondo di quattro fratelli. A dodici anni, con la famiglia si trasferisce ad Annapolis, nel Maryland, dove il padre lavorava presso una base militare. Ha frequentato la University of Maryland con una borsa di studio per la lotta, ma fu presto arruolato nella United States Air Force durante la guerra in Vietnam. Ha prestato servizio negli Stati Uniti e nelle Filippine con il grado di sergente. Terminata la sua esperienza nella United States Air Force, si trasferisce a Riverside, in California, dove lavora in una palestra.\nCarriera.\nI suoi primi approcci con il mondo dello spettacolo, avvengono nel 1975 quando viene coinvolto nella produzione del film di James Ivory \"Party selvaggio\", nel cui cast figurava Raquel Welch. Le riprese del film hanno avuto luogo a Riverside e Barresi venne assunto come fattorino e assistente, ottenendo infine la piccola parte di un barista. Tre settimane pi\u00f9 tardi posa nudo per la rivista \"Playgirl\", assieme a Cassandra Peterson, divenuta in seguito nota come \"Elvira, padrona dell'oscurit\u00e0\". Il servizio fotografico, dalle ambientazioni futuristiche e intergalattiche, viene notato da Jim French, che offre a Barresi di diventare un modello per i COLT Studio Group. Assieme ad altri modelli Colt, Barresi appare su diverse riviste rivolte ad un pubblico omosessuale, ma nel dicembre del 1978 diviene il primo uomo ad apparire sulla copertina della rivista eterosessuale \"Hustler\".\nNel 1979 appare nel film pornografico gay \"L. A. Tool &amp; Die\", successivamente partecipa ai film etero \"Pleasure Productions 2\" e \"Co-Ed Fever\", in quest'ultimo viene accreditato come Jason Thorpe. Nel 1983 appare, assieme a Ron Jeremy, in \"Sulka's Wedding\", uno dei primi film pornografici transessuali. Tra gli anni settanta e ottanta lavorare in numerosi film pornografici, prevalentemente eterosessuali, ma anche ad alcune pellicole gay. I suoi ruoli nella pornografia gay erano essenzialmente da dominatore e figura autoritaria che sottometteva giovani maschi senza alcun contatto sessuale esplicito, nonostante in alcuni film abbia avuto esperienze di penetrazione e sesso orale con uomini, sempre nel ruolo di attivo.\nVerso alla met\u00e0 degli anni ottanta, Barresi lascia il mondo della pornografia per tentare una carriera nel cinema tradizionale. Nel 1985 ottiene un piccolo ruolo nel film \"Perfect\" diretto da James Bridges ed interpretato da John Travolta. Nonostante gli forzi, trova molta difficolt\u00e0 a costruirsi una nuova carriera e in meno di un anno torna al cinema a luci rosse. Lavora in diversi film fino al 1988, anno in cui chiude la sua carriera di attore porno e si dedica alla regia e alla sceneggiatura. Come regista ha diretto film pornografici prevalentemente gay, per importanti studios come Falcon Entertainment. Nel 2007 vince un GayVN Awards e un Grabby Awards per la sua interpretazione non sessuale nel film diviso in due parti \"The Velvet Mafia: Part 1\" e \"The Velvet Mafia: Part 2\", diretto da Chris Steele ed interpretato tra gli altri da Matthew Rush, Erik Rhodes e Brent Corrigan. Sempre nel 2007 viene incluso nella Hall of Fame e nella Wall of Fame, come leggenda della pornografia.\nCoinvolgimento in pettegolezzi e scandali.\nLa popolarit\u00e0 di Barresi aumenta notevolmente nel 1990 quando rilascia un'intervista al \"National Enquirer\", in cui raccontava di essere stato l'amante, per oltre due anni, dell'attore John Travolta. Nell'intervista, pagata a Barresi 100.000 dollari, raccontava di aver conosciuto Travolta nel 1982, quando l'attore lo segu\u00ec nella cabina doccia di una palestra di Los Angeles, e di essere stato legato a lui fino al 1985, quando Barresi ottenne una parte nel film \"Perfect\", che vedeva Travolta come protagonista. La questione \u00e8 stata resa pubblica l'8 maggio 1990, ma pochi mesi pi\u00f9 tardi Barresi ritratt\u00f2 tutto, sostenendo di non aver mai avuto una relazione con Travolta.\nNei primi anni novanta, Barresi inizia l'attivit\u00e0 di investigatore privato. Nel 1993, sull'onda dello scandalo che coinvolse Michael Jackson, accusato di molestie sessuali nei confronti di un tredicenne, Barresi fece da mediatore per Stella e Philippe Lamarque, ex governanti di Jackson, che cercavano di vendere le loro testimonianze ai tabloid. La coppia chiese mezzo milione di dollari, ma dovette vendere la propria storia per soli 15.000 dollari al tabloid \"The Globe\". Successivamente anche i coniugi Quindoy, una coppia filippina che aveva lavorato presso il ranch di Neverland, cerc\u00f2 di vendere le proprie testimonianze ai giornali, sostenendo di aver visto Jackson toccare impropriamente Macaulay Culkin. Barresi raccont\u00f2 al programma televisivo \"Frontline\", che la loro testimonianza variava in base al prezzo.\nNel 1997, l'attore Eddie Murphy fu travolto da uno scandalo quando trovato dalla polizia di West Hollywood in auto con una prostituta transgender. Murphy ha sempre negato di aver pagato per prestazioni sessuali, ma Barresi raccolse le testimonianze di molti travestiti pronti a raccontare i loro incontri con l'attore, ma successivamente si prodig\u00f2 per mettere a tacere tali voci, facendo firmare ai travestiti un documento in cui ammettevano che non era Murphy a richiedere loro prestazioni sessuali, ma un suo sosia.\nDal 1994, Barresi collabora con Anthony Pellicano, investigatore privato specializzato nello scoprire scandali sessuali e non di molte celebrit\u00e0. Barresi ha assistito Pellicano nelle indagini sulla paternit\u00e0 affibbiata a Barry Bonds da parte di un'attrice pornografica, inoltre Barresi fu incaricato di trovare materiale compromettente su Sylvester Stallone.\nQuando Arnold Schwarzenegger era in corsa per la carica di governatore della California, Barresi fu incaricato da Pellicano di trovare informazioni che potessero essere utili ai detrattori di Schwarzenegger. Nel giugno del 2001 Barresi e Pellicano furono coinvolti nella vendita della presunta storia tra il porno attore Chad Slater e l'attore Tom Cruise. Cruise ha querelato il porno attore, che poi ha ritrattato, ricevendo un risarcimento di 19 milioni di dollari.\nVita privata.\nVive a Studio City, California, con la moglie e i tre figli."}
{"id": "2109147", "revid": "161374", "url": "https://it.wikipedia.org/wiki?curid=2109147", "title": "Distretto della Pen\u017eina", "text": ""}
{"id": "2109154", "revid": "161374", "url": "https://it.wikipedia.org/wiki?curid=2109154", "title": "Penzinskij", "text": ""}
{"id": "2109159", "revid": "161374", "url": "https://it.wikipedia.org/wiki?curid=2109159", "title": "Penzinsky", "text": ""}
{"id": "2109163", "revid": "161374", "url": "https://it.wikipedia.org/wiki?curid=2109163", "title": "Penzhinsky", "text": ""}
{"id": "2109169", "revid": "125625987", "url": "https://it.wikipedia.org/wiki?curid=2109169", "title": "Al-Shabaab", "text": "Al-Shabaab in lingua somala, ; in italiano \"i Giovani\", dall'arabo \u1e24izb al-Shab\u0101b, ovvero \"Partito dei Giovani\"), anche trascritto as-Sciabab, ash-Shabaab o Hizbul Shabaab o Hizb al-Shab\u0101b, o indicato come \u00abMovimento di Resistenza Popolare nella Terra delle Due Migrazioni\u00bb (MRP), \u00e8 un gruppo terroristico jihadista sunnita di matrice islamista attivo in Somalia, nato intorno al 2006. Il nome completo sarebbe \"\u1e24arakat al-Shab\u0101b al-Muj\u0101hid\u012bnal\".\nIl gruppo si \u00e8 creato a seguito della sconfitta dell'Unione delle Corti Islamiche (UCI) a opera del Governo Federale di Transizione (GFT) e dei suoi sostenitori, in primo luogo i militari dell'Etiopia, durante la guerra civile in Somalia.\n\u00c8 la cellula somala di al-Q\u0101\u02bfida, formalmente riconosciuta nel 2012. Da numerosi governi e servizi di sicurezza occidentali \u00e8 considerata un'organizzazione terroristica. Nel giugno 2012 il Dipartimento di Stato degli Stati Uniti ha posto taglie su numerosi capi del gruppo.\nQuesta formazione islamista \u00e8 presente nelle regioni del sud della Somalia e mantiene vari campi di addestramento nei pressi di Chisimaio. Alcuni finanziamenti per al-Shabaab provengono dalle attivit\u00e0 dei pirati somali.\nStoria.\nAl-Shabaab nacque nel 2006, come movimento giovanile estremista, all'interno dell'Unione delle Corti Islamiche. Dopo la sconfitta e la dissoluzione dell'Unione, avvenute nel dicembre 2006, questa ala giovanile emerse come gruppo autonomo e si rivolse a pi\u00f9 ampi strati della societ\u00e0, assumendo cos\u00ec una struttura organizzativa pi\u00f9 complessa e perdendo l'identit\u00e0 originaria di organizzazione eminentemente giovanile.\nIl nucleo originario di al-Shabaab \u00e8 costituito da veterani dell'Unione delle Corti Islamiche che avevano combattuto e sconfitto nella Seconda Battaglia di Mogadiscio gli storici signori della guerra di Mogadiscio, riuniti nell'Alleanza per la restaurazione della pace e dell'anti-terrorismo. Alcuni membri storici sostengono che il gruppo fosse attivo gi\u00e0 nel 2004.\nSostanzialmente, al-Shabaab prese il posto dell'Unione nella lotta contro il Governo Federale di Transizione. I primi successi di rilievo si videro all'inizio del 2009 con la presa di Baidoa, principale base del governo, il 26 gennaio. Inizialmente l'organizzazione riusc\u00ec ad affermarsi con una certa rapidit\u00e0 ai danni del debole governo guidato dal Presidente Sharif Ahmed, ex leader dell'Unione delle Corti Islamiche e alleato. Nel corso del 2009 Al-Shabaab colp\u00ec il governo con azioni clamorose come l'attentato suicida del 18 giugno, che nella citt\u00e0 di Belet Uen uccise 35 persone, tra cui il Ministro dell'Interno Omar Hashi Aden. Il Presidente Sharif Ahmed ha accusato Al-Shabaab di aver perpetrato l'attentato all'Hotel Shamo del 3 dicembre 2009. Durante una festa per diplomi di laurea all'Universit\u00e0 di Mogadiscio, nella ormai piccola zona della citt\u00e0 non invasa dagli estremisti islamici dove risiedeva il Governo, e controllata dalle forze dell'Unione Africana, un kamikaze vestito da donna si fece esplodere causando la morte di 24 persone, tra cui 15 studenti e 3 ministri del governo. Il 13 febbraio 2010, a causa delle lesioni subite, morir\u00e0 anche un altro Ministro, il Ministro dello Sport. Ufficialmente al-Shabaab ha sempre negato di aver organizzato l'attentato. Il 23 agosto 2010 al-Shabaab irrompe in un hotel della capitale somala solitamente frequentato dai deputati e fucila 33 persone, tra cui quattro parlamentari.\nNelle aree sottoposte al suo controllo, l'organizzazione ha ridotto le importazioni a basso costo di cibo, permettendo cos\u00ec alla produzione somala di grano, che ha generalmente un alto potenziale, di prosperare. Ci\u00f2 ha comportato uno spostamento di ricchezza dalle aree urbane a quelle agricole. Nel luglio 2011 al-Shabaab ha annunciato di aver eliminato le sue restrizioni contro l'attivit\u00e0 dei cooperanti delle organizzazioni umanitarie internazionali.\nNel 2011 il colonnello John Steed, capo della divisione antipirateria ONU, si \u00e8 detto convinto che Al-Shabaab stesse cercando con sempre maggiore insistenza di cooperare con altre organizzazioni criminali e soprattutto con le bande di pirati somali, a fronte della diminuzione delle sue risorse finanziarie. Steed, comunque, ha riconosciuto di non avere prove certe sui legami operativi tra il gruppo fondamentalista e i pirati. Tuttavia alcuni pirati detenuti in carcere hanno rivelato a ufficiali dell'UNODC che erano per loro necessarie delle forme di cooperazione con al-Shabaab, da quando avevano incominciato ad aumentare i loro attacchi nelle regioni meridionali della Somalia controllate dall'organizzazione terroristica. Membri di al-Shabaab hanno compiuto estorsioni a danno dei pirati, domandando loro denaro in cambio di protezione e costringendo alcuni capi di bande di pirati a Harardera a consegnare loro pi\u00f9 del 20% dei ricavi dei loro futuri riscatti.\nA partire dagli ultimi mesi del 2011 il potere di al-Shabaab \u00e8 notevolmente diminuito. Questo forte indebolimento \u00e8 dovuto soprattutto all'inizio dell'Operazione Linda Nchi, un'operazione militare coordinata condotta dagli eserciti di Somalia e Kenya proprio contro Al-Shabaab. Il 25 maggio 2012 le truppe del governo somalo e quelle dell'AMISOM hanno ripreso la citt\u00e0 di Afgoi, prima controllata dal gruppo terroristico, e l'11 luglio hanno conquistato anche le zone circostanti, smantellando il campo di addestramento situato nel villaggio di Laanta Bur. Il 31 maggio \u00e8 stato riconquistato anche il villaggio di Afmad\u00f9, di fondamentale importanza per la sua rete di strade, in grado di garantire accesso a numerose aree del paese.\nTra il 28 settembre e il 1\u00ba ottobre l'esercito somalo, sempre appoggiato dall'AMISOM, ha riconquistato con una vera e propria battaglia Chisimaio, che Al-Shabaab aveva occupato nell'agosto 2008 ed era la loro capitale.\nNel febbraio 2012 vari suoi leader hanno avuto forti screzi con al-Q\u0101\u02bfida a causa dell'ingresso di Al-Shabaab al suo interno, e hanno perso terreno, inoltre molti dei suoi pi\u00f9 alti capi sono stati assassinati. Nell'Agosto 2011 le truppe del Governo Federale di Transizione e dell'AMISOM sono riuscite a catturare tutti i membri di al-Shabaab presenti a Mogadiscio. In pi\u00f9 ci sono state molte defezioni in favore del governo, tanto che nel 2012 la forza dell'organizzazione conta su un numero di militanti compreso tra i 4.000 e i 6.000.\nIl 9 dicembre 2012 le truppe governative somale, assistite dalle forze dell'AMISOM, prendono possesso anche della citt\u00e0 di Giohar, altra roccaforte dell'organizzazione terroristica. Al-Shabaab in quell'anno controllava ancora vaste zone delle regioni meridionali della Somalia, in cui pare abbia imposto la \"shar\u012b\u02bfa\". La sua forza nel maggio 2011 era stimata a 14.426 guerriglieri.\nIl 14 aprile 2013 un commando di nove terroristi attacca un tribunale uccidendo 29 civili e ferendone 58, prima di essere interamente abbattuto dalle forze di sicurezza; contemporaneamente un kamikaze fa esplodere un'autobomba davanti a un hotel vicino all'aeroporto, uccidendo 5 persone.\nIl successivo 5 maggio un kamikaze Shabaab a Mogadiscio lancia la propria auto contro un convoglio di funzionari governativi e diplomatici del Qatar, e si fa esplodere causando almeno 10 morti, quasi tutti civili. Il 21 settembre 2013, militanti armati di Shabaab hanno sparato in un supermercato di Nairobi uccidendo almeno 12 persone.\nNel 2013 le divisione interne al gruppo si sono fatte pi\u00f9 cruente. L'episodio pi\u00f9 eclatante \u00e8 avvenuto il 20 giugno, quando in una sparatoria si sono fronteggiati i sostenitori di Ahmed Abdi Godane e quelli di Abu Mansur. Nello scontro a fuoco sono morti due potenti leader e fondatori dell'organizzazione, entrambi fiancheggiatori di Abu Mansur: Abul Hamid Hashi Olhayi e addirittura Ibrahim Al-Afghani, che tra il 2010 e d il 2011 era stato emiro, cio\u00e8 capo assoluto di al-Shabaab. Proprio a causa di questi frequenti e violenti scontri, il successivo 28 giugno Hassan Dahir Aweys, leader spirituale e anch'egli tra i fondatori degli Shabaab, ha abbandonato i suoi compagni e i territori controllati dal gruppo e si \u00e8 trasferito con una milizia a lui fedele nella citt\u00e0 di Adado, nella regione centrale di Galgudud, controllata dal governo. Tuttavia Aweys non \u00e8 passato dalla parte del governo centrale di Mogadiscio, nonostante parlamentari e anziani saggi si siano recati da lui per tentare una mediazione, per adesso senza successo. Pur affiancato da alcuni suoi uomini e indisposto a collaborare, Aweys si \u00e8 a tutti gli effetti consegnato alle autorit\u00e0 governative ed \u00e8 in detenzione sotto la loro sorveglianza.\nAhmed Abdi Godane, leader di al-Shabaab dal 2008, dopo l'uccisione di Aden Hashi Ayro, \u00e8 stato a sua volta ucciso nel settembre 2014 da un'operazione di intelligence della NATO nella lotta contro al-Qaida. L'operazione si \u00e8 avvalsa di unit\u00e0 militari speciali con droni, che hanno lanciato missili Hellfire e bombe di precisione contro un accampamento a sud di Mogadiscio. Successivamente altri leader di Shabaab sono stati uccisi da droni della NATO.\nIl 2 aprile 2015 militanti di al-Shabaab fanno irruzione in un campus universitario a Garissa in Kenya compiendo una strage, almeno 148 morti e decine di feriti. L'episodio dimostra che al-Shabaab, nonostante abbia perso molti dei suoi territori e delle sue fonti di reddito rispetto agli anni precedenti, conserva ancora una capacit\u00e0 di compiere attentati terroristici con poche spese, e abbia subito una trasformazione quanto ai propri scopi non aspirando pi\u00f9 al controllo del territorio ma ad operazioni di guerriglia. Il 26 giugno 2015 militanti Shabaab attaccano la base militare dell'Unione africana a Lego uccidendo 50 soldati. Nel luglio-agosto 2015, il governo somalo attu\u00f2 un'offensiva contro gli Shabaab, detta \"Jubba Corridor\", per riconquistare le regioni di Ghedo e Bai, espugnando due bastioni degli Shabaab, Bardera e Dinsor, e lasciando sul campo oltre 300 militanti Shabaab. Nonostante le perdite, in settembre Shabaab attacc\u00f2 la base dell'Unione africana a Genale, uccidendo 50 soldati, e riprese le citt\u00e0 di El Saliindi, Kuntuwarey e Buqda, ed a gennaio 2016 attacc\u00f2 la base dell'Unione africana di el Adde uccidendo 60 soldati.\nIl 21 gennaio 2016, un kamikaze alla guida di un'autobomba si lancia contro un ristorante sul lungomare di Mogadiscio. Successivamente, cinque uomini armati fanno irruzione nel locale e nel vicino hotel. A circa un'ora di distanza dall'inizio della presa d'ostaggi, una seconda autobomba esplode contro le forze di sicurezza, devastando anche un altro ristorante. Il numero finale dell'attacco \u00e8 di almeno 19 vittime. Il 5 febbraio Al Shabaab prende controllo della citt\u00e0 portuale di Merca, a 45 km da Mogadiscio, anche se solo per qualche giorno. Il 5 marzo 2016 un'operazione antiterrorismo USA colpisce un campo di Shabaab, \"Camp Raso\", a 200 km a nord di Mogadiscio, uccidendo circa 150 militanti; qualche giorno dopo viene eseguito un raid statunitense nella citt\u00e0 di Audegle. Il 14 marzo, per\u00f2, Al-Shabaab conquista la citt\u00e0 di Gard, espandendosi per la prima volta anche nel Puntland.\nGli USA, in coordinamento col governo somalo, effettuano anche operazioni per smantellare i posti di blocco con i quali Shabaab estorce denaro alla popolazione: in maggio viene rimosso un checkpoint illegale a ovest di Mogadiscio, ad agosto un checkpoint a Saakow, mentre proseguono anche i raid mirati con droni contro membri di spicco dell'organizzazione. A giugno 2016 vengono colpiti Mohamud Dulyadeyn, ritenuto la mente dell'attentato all'universit\u00e0 di Garissa, e Maalim Daud, capo dell'intelligence del gruppo.\nIl 1\u00ba giugno 2016 un'autobomba di Al-Shabaab colpisce l'Hotel Ambassador di Mogadiscio, causando 15 morti tra cui 2 parlamentari, il 9 giugno militanti Shabaab attaccano una base dell'Unione africana ad Halgan, a luglio il villaggio di Wardinle, presso Baidoa, il 21 agosto Shabaab fa esplodere due bombe a Gallacaio, causando 10 morti, il 19 settembre un kamikaze di Al-Shabaab uccide a Mogadiscio il generale somalo Mohamed Roble Jimale Gobale assieme alle sue guardie del corpo. Tra settembre e ottobre, militanti Shabaab attaccano l'esercito somalo presso Chisimaio nel sud e Gallacaio nel nord, e conquistano la citt\u00e0 di Halgan e i villaggi di el-Ali e Moqokori nella regione dell'Hiran.\nA gennaio 2017 militanti Shabaab attaccano la base dell'Unione africana a Kolbiyow.\nA partire da marzo 2017, il Comando degli Stati Uniti in Africa intensifica le operazioni di antiterrorismo in diversi scenari africani, in particolare contro gli Shabaab, con bombardamenti mirati con droni e operazioni di forze speciali coordinate con l'esercito somalo. In una di queste operazioni, il 4 maggio 2017, mor\u00ec un soldato americano ed altri due feriti. Altri bombardamenti ebbero luogo l'11 giugno, nella provincia di Sakow, il 23 luglio nel Benadir, il 30 luglio a Tortoroow, dove fu ucciso il comandante regionale di Shabaab, Ali Jabal, ritenuto la mente degli attacchi terroristici a Mogadiscio, e ancora il 10 agosto, colpendo un altro leader di Shabaab e il 17 agosto a Gelib, colpendo 7 militanti Shabaab.\nIl 17 ottobre 2017 Shabaab perpetr\u00f2 un grave attentato a Mogadiscio, uccidendo oltre 300 civili.\nI raid statunitensi con droni ripresero a novembre, uccidendo 36 militanti Shabaab tra il 9 e il 12 novembre, il 14 novembre fu bombardato un campo di Shabaab a 100 km a NW di Mogadiscio, quindi un altro campo di al-Shabaab a 200 km a NW di Mogadiscio, uccidendo oltre 100 militanti Shabaab, nel raid del 24 dicembre furono uccisi altri 13 militanti Shabaab. A novembre 2017, secondo stime USA, restavano in Somalia tra 3'000 e 6'000 militanti di Shabaab.\nIl 23 febbraio 2018 gli Shabaab fecero esplodere due autobombe a Mogadiscio, uccidendo 38 civili, a marzo attaccarono un posto di blocco somalo 15 km fuori Mogadiscio, uccidendo due soldati, e un convoglio militare a Balad, 30 km a nord di Mogadiscio, uccidendo cinque soldati, e la base militare di Afgoi con un'autobomna, uccidendone cinque; ad aprile assaltarono contemporaneamente tre basi militari dell'AMISOM, a Coriolei, Bulomarer e Golweyn, uccidendo sei soldati, ma morirono anche 36 militanti Shabaab.\nTra gennaio ed aprile 2018 vi furono altri 12 raid statunitensi contro Shabaab, come quello a Jana Cabdalle, 50 km NW di Chisimaio; a maggio vi furono altri 3 raid statunitensi contro gli Shabaab, come quello del 31 maggio che uccise 12 militanti Shabaab in un'area a 50 km SW di Mogadiscio; un altro raid fu eseguito a Bosaso il 2 giugno. L'esercito somalo smantell\u00f2 un posto di blocco illegale di Shabaab a Gialalassi nella regione di Hiran, uccidendo 13 militanti Shabaab che estorcevano tasse alla popolazione.\nAd aprile gli Shabaab fecero un attentato terroristico allo stadio di calcio di Brava, causando 5 morti, ed attaccarono le basi dell'Unione africana di Arbaow, nella periferia di Mogadiscio, e di el-Waregow, presso Merca; a maggio fecero esplodere un ordigno in un mercato a Wanlaweyn, 90 km NW di Mogadiscio, causando 11 morti, e un altro contro un veicolo militare uccidendo 10 soldati; pochi giorni dopo, un altro attentato in un mercato presso Bulomarer caus\u00f2 4 morti. A giugno, durante il Ramadan, gli Shabaab attaccarono l'esercito somalo a el-Wak, uccisero un soldato somalo a Afgoi, 2 soldati somali ed 1 americano presso Sanguni, e 5 soldati somali a Teed, 30 km a nord di Huddur nella regione di Bakool; a luglio attaccarono la base dell'Unione africana di Halane, presso Mogadiscio, causando 5 morti, e due kamikaze Shabaab colpirono il Ministero dell'Interno a Mogadiscio, seguiti da scontri a fuoco che causarono 10 morti, altri militanti Shabaab attaccarono la residenza del Commissario di Polizia di Baidoa, uccidendo 3 pubblici ufficiali, e il giorno seguente fecero esplodere due autobombe contro il Palazzo Presidenziale a Mogadiscio.\nTra il 15 e il 16 gennaio 2019, il gruppo terroristico ha attaccato un hotel di lusso un po' a nord-ovest a Nairobi che ha ucciso 21 persone. Il 19 gennaio un raid aereo americano ha ucciso 52 terroristi. Il 1\u00ba marzo il gruppo terroristico ha fatto strage sparando e lanciando due bombe a un altro hotel che \u00e8 al centro di Mogadiscio con 29 morti e tante decine di feriti, e intorno a questo giorno l'attacco \u00e8 durato 24 ore. Il 23 marzo un'autobomba \u00e8 esplosa davanti all'edificio del Ministero del Lavoro a Mogadiscio e gli uomini armati hanno fatto irruzione all'interno con 16 morti in tutto. Il 12 luglio i militanti hanno assaltato un albergo alla citt\u00e0 portuale di Chisimaio con almeno 26 morti, e gli uomini armati sono entrati nel cortile quando un'autobomba suicida era esplosa. Nella notte tra il 14 e il 15 agosto gli Shabaab hanno assaltato una base militare alla citt\u00e0 piccola di Awdheegle a sud-ovest della capitale somala in cui hanno provocato 50 morti, tutti militari. Il 30 settembre, ci sono stati gli attacchi alla base militare statunitense e al convoglio militare italiano nel sud della Somalia ma tutti i soldati sono stati illesi. Nella notte del 10 dicembre il commando ha attaccato il terzo hotel, vicino al palazzo presidenziale a Mogadiscio, uccidendo 5 persone tra cui forze di sicurezza e civili.\nUn gravissimo attentato si \u00e8 avuto il 28 dicembre 2019 una autobomba guidata da un attentatore suicida ha causato 92 morti e 130 feriti, tra cui molti cittadini in coda presso un locale ufficio delle tasse in via Afgoye a Mogadiscio, ma anche due ingegneri turchi che sono stati indicati nel messaggio di rivendicazione come bersaglio principale dell'attacco. Ha fatto seguito un attacco alla base americana di Camp Simba, dislocata entro la base navale keniota di Manda Bay, nell'arcipelago delle Lamu, con perdite sia tra i contractors americani che tra i soldati kenioti, e danni a mezzi e infrastrutture; l'attacco \u00e8 stato respinto con perdite anche tra gli attaccanti ma non prontamente. Altro attentato sempre a Mogadiscio l'8 gennaio 2020 con 4 morti e 15 feriti. L'attivit\u00e0 del gruppo continua ad essere accostata da fonti informative a quella dei pirati che infestano le acque somale e una parte importante dell'Oceano Indiano; attacchi anche ai militari europei della missione EUTM-S finalizzata all'addestramento delle forze armate e di polizia e a quelli della missione africana AMISOM, supporto militare al governo di Mogadiscio. A tutto il novembre 2019 il capo del gruppo risulta l'emiro Ahmed Omar Abu Ubaidah (o Ubeyda), succeduto nel 2014 ad Ahmed Abdi Godane ucciso da un drone USA.\nIdeologia.\nUno degli obiettivi primari del gruppo \u00e8 la istituzione della regola della \"shar\u012b\u02bfa\" come legge delle Stato somalo; altri fini sono la cacciata dei soldati stranieri dalla Somalia, soprattutto le forze etiopi alleate del governo, ma anche la forza internazionale di pace AMISOM, e il rovesciamento del Governo Federale di Transizione (GFT). La formazione comprende un periodo di sei settimane di corso di base. Alcuni sono stati inviati per la formazione avanzata in Eritrea per le tattiche di guerriglia e di esplosivi.\nOrganizzazione e leadership.\nDa quando ne \u00e8 diventata una cellula, l'organizzazione di Al-Shabaab ha come leader supremo il capo di al-Q\u0101\u02bfida Ayman al-Zawahiri; tuttavia, chi ne sia il comandante in Somalia non \u00e8 del tutto chiaro. Infatti la struttura di comando sta diventando sempre pi\u00f9 decentralizzata. Il capo di al-Shabaab prende il nome di \"emiro\". Il primo fu Aden Hashi Farah \"Eyrow\", che fu nominato dal leader spirituale del gruppo Hassan Dahir Aweys, che al momento della fondazione del gruppo era uno dei capi dell'Unione delle Corti Islamiche. Dopo la sua morte ad Aden Hashi succedette Sheikh Mukhtar Robow, detto \"Abu Mansur\", a sua volta sostituito da Moktar Ali Zubeyr \"Godane\".. Nel dicembre 2010 al-Qa'ida sostitu\u00ec quest'ultimo con Ibrahim al-Afghani, ma Al-Shabaab non riconobbe la scelta e Godane continu\u00f2 a svolgere le sue funzioni di emiro fino alla sua uccisione avvenuta nel settembre 2014 con un drone statunitense. Aweys tuttavia critic\u00f2 aspramente Godane e di fatto, anche se non ci sono mai state in merito dichiarazioni ufficiali, al-Shabaab si \u00e8 spaccata in una fazione \"straniera\" guidata da Godane e una \"nazionale\" comandata da Aweys.\nAll'organizzazione fa capo un servizio informativo denominato Amnyat, cui vengono attribuite varie azioni terroristiche e di traffico internazionale, non ultima la detenzione di Silvia Romano, la cooperante rapita in Kenya e trasportata in somalia come ostaggio di alto profilo fino alla sua liberazione il 10 maggio 2020.\nA tutto il 2015 veniva attribuita una forza di \"settemila-novemila uomini, con un netto calo rispetto ai 14.426 guerriglieri stimati nel maggio del 2011\"; allo stesso periodo le unit\u00e0 operative erano state riorganizzate da gruppi consistenti (circa 200 unit\u00e0 ciascuno) in piccole squadre di 10-15 componenti ciascuna con a capo a un comandante esperto in guerriglia.\nLeader.\nCon il titolo di \"emiro\":\nLeader stranieri.\nSegue una lista dei principali leader stranieri dell'organizzazione:\nLa fusione con al-Q\u0101\u02bfida.\nIl 9 febbraio 2012 Moktar Ali Zubeyr \"Godane\" ha annunciato in un video messaggio di 15 minuti che Al-Shabaab sarebbe entrata a far parte di al-Q\u0101\u02bfida, sotto la leadership di Ayman al-Zawahiri, e che avrebbe anche cambiato nome. Zawahiri ha approvato e ha accolto Al-Shabaab come cellula terroristica somala di al-Q\u0101\u02bfida in un messaggio video di risposta di 15 minuti. La fusione segue a notizie relative a contrasti interni alla leadership di al-Shabaab, e coincide con notizie circa l'allontanamento di consistenti fazioni dall'organizzazione, e la partenza di pi\u00f9 di 500 suoi combattenti dalla Somalia meridionale alla volta dello Yemen, dove al-Q\u0101\u02bfida stava promuovendo operazioni militari contro le truppe yemenite in una delicata fase di transizione politica del paese.\nLa presenza di truppe straniere.\nAl-Shabaab ha da tempo tra le sue file un buon numero di miliziani stranieri, soprattutto nelle posizioni di comando. Guerriglieri del Golfo Persico e jih\u0101disti internazionali sono stati chiamati a partecipare al \"jih\u0101d\" di al-Shabaab contro il governo somalo e i suoi alleati etiopi. Sono stati loro a introdurre in Al-Shabaab la tecnica degli attentati suicidi, cui inizialmente il gruppo non ricorreva. Un rapporto dell'ONU del 2006 ha indicato Iran, Libia ed Egitto come principali sostenitori degli estremisti islamici.\nNata inizialmente come organizzazione fortemente nazionalistica, in seguito Al-Shabaab si \u00e8 ridefinita come gruppo islamista estremista fautore di un \"jih\u0101d\" internazionale. La strategia del reclutamento di stranieri \u00e8 stata attuata anche negli Stati Uniti, dove esponenti del gruppo hanno cercato di reclutare all'interno delle locali comunit\u00e0 islamiche. Dal 2007 sono stati reclutati oltre 40 fondamentalisti islamici statunitensi. Quasi sempre questi stranieri sono impiegati non solo militarmente, ma anche per svolgere attivit\u00e0 di propaganda. Spesso compaiono in video in cui cercano di convincere i musulmani, specie i giovani, a partecipare alla lotta islamista, come nel caso dello statunitense Abu Mansoor Al-Amriki. Non di rado agenti dell'organizzazione sono attivi nelle moschee o in settori del commercio perfettamente legali, con lo scopo di arruolare nuovi militanti e raccogliere fondi per proseguire la lotta armata, e questo avviene negli Stati Uniti e, in generale, all'estero..\nLa maggior parte dei membri stranieri di al-Shabaab proviene da Yemen, Sudan, Costa Swahili, Afghanistan, Arabia Saudita, Pakistan e Bangladesh. Nel 2010 il loro numero complessivo era stimato tra le 200 e le 300 unit\u00e0.\nCaso diverso \u00e8 quello dei somali tornati dai paesi in cui erano emigrati, quasi sempre occidentali, per entrare nell'organizzazione e partecipare al \"jih\u0101d\": sempre nel 2010 si stimava fossero circa 1000. Tra questi il pi\u00f9 importante \u00e8 sicuramente Fuad Mohammed Khalaf \"Shangole\", somalo trasferitosi in Svezia e ritornato nel paese d'origine per entrare nell'Unione delle Corti Islamiche e poi in al-Shabaab.\nMolti guerriglieri vengono da minoranze etniche emarginate delle campagne della Somalia meridionale.\nNel 2012 \u00e8 stato notato come al-Shabaab stesse attraendo un numero crescente di musulmani da poco convertiti provenienti dal Kenya, paese prevalentemente cristiano. Addirittura, pare che i combattenti kenioti costituiscano il 10% del totale delle forze del gruppo. Sono chiamati dai membri storici di Al-Shabaab \"Mujaheddin kenioti\",; si tratta spesso di giovani appartenenti alle classi pi\u00f9 povere del Kenya, e questo li rende particolarmente sensibili alle attivit\u00e0 di propaganda e reclutamento svolte da Al-Shabaab. Un keniota pentito, ex membro di Al-Shabaab, che ora collabora con la polizia del Kenya, ritiene che la formazione terroristica impieghi i kenioti per fare il \"lavoro sporco\", ossia gestire le azioni pi\u00f9 pericolose, in modo tale che i membri storici del gruppo restino indenni. Si ritiene che le regioni musulmane costiere di Kenya e Tanzania, la cd. Costa Swahili, come Mombasa e Zanzibar, siano zone particolarmente esposte al reclutamento.\nI membri afghani ed iracheni, cos\u00ec come i somali addestrati in Afghanistan, giocano un ruolo importante nell'organizzazione e occupano posti di alto livello in forza della loro superiore esperienza nel combattimento. Grazie alle loro abilit\u00e0, spesso questi comandanti conducono l'opera di indottrinamento dei nuovi membri e li addestrano all'utilizzo di esplosivi, a tecniche di attacchi suicidi e nelle attivit\u00e0 di assassinio e rapimento di esponenti del governo, giornalisti, cooperanti umanitari e funzionari civili.\nIl riconoscimento come movimento terroristico.\nAl-Shabaab \u00e8 considerata un gruppo terroristico da Australia, Canada, Norvegia, Svezia, Svizzera, Regno Unito e Stati Uniti d'America.\nDefezioni.\nDal 2009 al-Shabaab ha visto un buon numero di suoi guerriglieri, tra cui molti leader, abbandonare l'organizzazione e passare dalla parte del Governo Federale di Transizione.\nNel novembre 2004, durante un'intervista concessa all'agenzia di stampa France Presse a Villa Somalia, un ex membro di Al-Shabaab disse di essere deluso dalla direzione del gruppo, affermando di aver incominciato a lottare per la formazione nel 2006 \"per cacciare gli invasori etiopi\" e di averla abbandonata il mese precedente perch\u00e9 \"disgustato dall'interpretazione dell'Islam data da aal-Shabaab.\"\nNon sono mancate defezioni eccellenti. Nel dicembre 2009 defezion\u00f2 in favore del governo il Vice Comandante di al-Shabaab nella regione del Medio Scebeli, Sheikh Ali Hassan Gheddi, il quale sostenne che la crudelt\u00e0 di al-Shabaab nei confronti della popolazione lo avesse costretto a disertare e a schierarsi dalla parte del governo. Afferm\u00f2 che i membri del gruppo terroristico estorcessero denaro ai cittadini e li trattassero contro gli insegnamenti dell'Islam. Motiv\u00f2 ulteriormente la sua defezione con il boicottaggio praticato da al-Shabaab contro il World Food Programme dell'ONU, convinto che un simile ostruzionismo avrebbe colpito duramente e direttamente la popolazione civile.\nA causa del diminuire dei ricavi delle estorsioni in zone come Mogadiscio, delle defezioni e di altri problemi interni, al-Shabaab si \u00e8 negli ultimi anni rivolta ad altre organizzazioni terroristiche islamiche per trovare supporto, soprattutto al Qaeda e in particolare le sue cellule in Arabia Saudita e Yemen. Da al-Q\u0101\u02bfida i somali hanno importato specialmente i metodi di propaganda, tra cui le canzoni rap di Abu Mansoor Al-Amriki.\nIl fenomeno delle diserzioni da al-Shabaab a vantaggio del governo somalo non si \u00e8 comunque arrestato, anzi nel 2012 ha assunto dimensioni imponenti e sempre pi\u00f9 estese. Nel giugno 2012 il portavoce del Governo federale di Transizione Abduraham Omar Osman ha annunciato che 500 militanti avevano gi\u00e0 lasciato al-Shabaab per combattere con le forze governative. Ha inoltre aggiunto che le defezioni stanno aumentando ogni giorno da quando l'esercito somalo ha sottratto al controllo di al-Shabaab la citt\u00e0 strategicamente importante di Afgoi. Il Tenente Colonnello Paddy Ankunda, portavoce dell'AMISOM, ha allo stesso modo rivelato che i comandanti militari dell'Unione Africana hanno assistito a un numero crescente di defezioni da Al-Shabaab, segno che quest'ultima stia perendo coesione, autorit\u00e0 e controllo. Le regole sempre pi\u00f9 rigide di Al-Shabaab, costituite da estorsioni, punizioni spietate, uccisioni indiscriminate e coscrizione forzata di ragazzi e giovani hanno alimentato contro la formazione estremista l'ostilit\u00e0 delle comunit\u00e0 locali, incoraggiando un'ondata di diserzioni.\nIl 5 settembre 2012 oltre 200 membri di al-Shabaab e alcuni comandanti si sono arresi alle forze della coalizione (esercito governativo e AMISOM) nella citt\u00e0 di Afmadow. Queste defezioni sono state interpretate come stimolo all'offensiva alleata, dato che gli ex insorti potrebbero fornire molti dettagli utili sulla strategia di combattimento della formazione integralista.\nIl 22 settembre 2012 altri 200 militanti si sono arresi alle truppe alleate a Garsale, vicino Giohar, dopo combattimenti che hanno causato la morte di 8 insorti, tra cui due comandanti di alto grado. In un comunicato stampa l'AMISOM ha espresso la convinzione che il numero totale di diserzioni di membri di al-Shabaab nell'area raggiungesse i 250 uomini.\nIl 27 dicembre 2014, pochi giorni dopo un attacco nei confronti dei militari dell'AMISOM, un importante leader degli Shabaab si consegn\u00f2 alle autorit\u00e0 nella zona di Ghedo. Il leader consegnatosi era Zakariyya Isma'il Ahmed Hersi, capo dell'Intelligence del gruppo terroristico.\nI contrasti interni.\nLa decisione della fusione non \u00e8 stata accolta bene da tutti i capi di Al-Shabaab, e ha causato forti contrasti interni. Dopo l'annuncio di Godane tutti gli altri leader di Al-Shabaab si sono riuniti in una conferenza a Baidabo, in cui si sono rifiutati di adottare il nuovo nome dell'organizzazione, al-Q\u0101\u02bfida nell'Africa Orientale, e si sono accordati su una nuova strategia, che fosse concentrata sui problemi interni della Somalia. Aweys in seguito ha sostenuto che \"Al-Shabaab e al-Q\u0101\u02bfida sono soltanto piccole parti della comunit\u00e0 islamica e che l'ideologia di al-Q\u0101\u02bfida non dovrebbe essere vista come la sola, giusta parte dell'Islam\".\nQuesta rivolta aperta contro al-Q\u0101\u02bfida ha reso pi\u00f9 plausibile che Al-Shabaab fosse diventata pronta a qualche sorta di intesa negoziata per la pace. Il 23 febbraio 2012, mentre al-Shabaab veniva cacciata da molte sue roccaforti, Radio Mogadiscio ha annunciato che 120 leader e seguaci di al-Qa'ida si sono trasferiti in aereo da Chisimaio allo Yemen. Aweys \u00e8 stato nominato comandante militare di Chisimaio e del sud della Somalia.\nAttivit\u00e0.\nLa prima operazione importante dopo la fusione con al-Qa'ida \u00e8 stata l'attacco al centro commerciale Westgate Mall di Nairobi, in Kenya, incominciato il 21 settembre 2013 e terminato il 24 dopo ripetuti assalti delle forze di sicurezza keniane. Molti dei morti sono stati, secondo i testimoni, uccisi per non aver saputo rispondere a venti domande inerenti al recitare versetti del Corano o i nomi del profeta Maometto.\nSecondo il generale dell'Esercito degli Stati Uniti Carter Ham, al-Shabaab, al-Q\u0101\u02bfida nel Maghreb islamico e il gruppo terroristico islamista nigeriano Boko Haram stavano tentando, nel giugno 2012, di coordinare le proprie attivit\u00e0 in termini di divisione di fondi, addestramento ed esplosivi. Ham ha aggiunto di ritenere che questa collaborazione costituisse un pericolo per la sicurezza nazionale degli Stati Uniti e per le autorit\u00e0 locali. Comunque, si pensa che difficilmente queste organizzazioni possano colpire gli Stati Uniti, in quanto interessate anzitutto a imporre amministrazioni fondamentaliste nelle rispettive regioni.\nPresunti sostenitori.\nCome gi\u00e0 riportato in precedenza, vari Stati sono accusati di sostenere al-Shabaab. Le accuse pi\u00f9 frequenti e fondate si concentrano su Eritrea e Somaliland.\nEritrea.\nNel dicembre 2009 il Consiglio di sicurezza delle Nazioni Unite ha imposto sanzioni all'Eritrea, accusandola di armare e finanziare i gruppi paramilitari attivi nella Somalia meridionale, tra cui al-Shabaab. In particolare, carichi di armi sospettati di provenire dall'Eritrea erano stati inviati ai ribelli antigovernativi nel sud della Somalia. Inoltre pare che le truppe di pace dell'Unione Africana impegnate in Somalia abbiano catturato alcuni soldati e prigionieri di guerra eritrei. Nel 2010 l'ONU ha accusato il governo eritreo di continuare a offrire supporto ai gruppi ribelli della Somalia meridionale, nonostante le sanzioni gi\u00e0 applicate contro il paese. Il governo eritreo ha negato le accuse, definendole confuse e infondate e chiedendo di fornire pubblicamente prove concrete. In risposta, un rapporto ONU ha riportato che il governo eritreo versava 80.000 dollari statunitensi al mese a individui legati ad Al-Shabaab a Nairobi.\nIl 5 luglio 2012 l'amministrazione Obama ha annunciato sanzioni contro il capo dei servizi segreti eritrei e un alto ufficiale dell'esercito accusati di sostenere al-Shabaab: il colonnello Tewolde Habte Negash \u00e8 accusato di provvedere ad addestrare i combattenti dell'organizzazione, mentre il colonnello Taeme Abraham Goitom organizzerebbe l'opposizione armata al governo somalo. Le sanzioni vietano di concludere affari con loro negli Stati Uniti. Il 16 Luglio successivo l'ONU ha affermato di non aver rinvenuto prove di un concreto supporto eritreo ad Al-Shabaab nel 2011.\nSomaliland.\nIl Somaliland \u00e8 la regione nordoccidentale della Somalia che ha dichiarato unilateralmente la propria indipendenza il 18 maggio 1991, ma la secessione non \u00e8 mai stata riconosciuta da nessuno Stato del mondo. A partire dal 2010 hanno incominciato a circolare voci sempre pi\u00f9 consistenti di un sostegno del Somaliland agli estremisti islamici che combattono contro il governo centrale somalo e le truppe dell'AMISOM. Molti rapporti dell'Associazione Internazionale Studi Strategici, pubblicati poco dopo le elezioni presidenziali del Somaliland del 2010, accusano il neoeletto presidente Ahmed Mohamud Silanyo di avere stretti rapporti con i gruppi fondamentalisti islamici, ipotizzando che il suo partito politico, il Kulmiye, abbia vinto le elezioni soprattutto grazie al supporto di una rete di gruppi islamisti con base all'esterno del Somaliland, tra cui Al-Shabaab. Gli stessi documenti descrivono Mohamed Abdi Gaboose, nuovo Ministro dell'Interno del Somaliland, come un islamista \"con forti rapporti personali con al-Shabaab\", predicendo di conseguenza un futuro rafforzamento del gruppo terroristico.\nNel gennaio 2011 il Puntland ha accusato il Somaliland di aver dato asilo a Mohamed Said Atom, contrabbandiere di armi e signore della guerra alleato di al-Shabaab. Il Somaliland ha negato con forza le accuse, definendole una cortina di fumo volta a distogliere l'attenzione dalle attivit\u00e0 del Puntland. In effetti si dice che Atom e i suoi uomini abbiano trovato rifugio e assistenza medica in Somaliland dopo essere stati inseguiti dalle forze del Puntland alla fine del 2010, nell'ambito della Campagna del Galgala.\nI servizi segreti del Puntland hanno sostenuto che oltre 70 soldati del Somaliland avessero combattuto insieme con i miliziani di Atom, incluso un noto ufficiale dell'intelligence del Somaliland morto in battaglia. Nel gennaio 2011 i \"media\" del Somaliland hanno rivelato che un uomo di Atom aveva chiesto aiuto militare alle autorit\u00e0 del paese, e aveva negato che Atom avesse a che fare con al-Shabaab.\nDocumenti del governo del Puntland accusano il Somaliland di sostenere finanziariamente e militarmente, e in definitiva di usare le milizie di Atom per destabilizzare il Puntland e distrarre l'attenzione dai tentativi del Somaliland di impadronirsi della regione contesa di Sol."}
{"id": "2109173", "revid": "161374", "url": "https://it.wikipedia.org/wiki?curid=2109173", "title": "Penzhinsky Rayon", "text": ""}
{"id": "2109179", "revid": "256896", "url": "https://it.wikipedia.org/wiki?curid=2109179", "title": "Unione delle Corti islamiche", "text": ""}
{"id": "2109207", "revid": "91078", "url": "https://it.wikipedia.org/wiki?curid=2109207", "title": "Punto seconda serie", "text": ""}
{"id": "2109222", "revid": "486946", "url": "https://it.wikipedia.org/wiki?curid=2109222", "title": "MU-90", "text": ""}
{"id": "2109224", "revid": "1629429", "url": "https://it.wikipedia.org/wiki?curid=2109224", "title": "ABA All-Star Game 1970", "text": "L'ABA All-Star Game 1970, svoltosi a Indianapolis, vide la vittoria finale della Western Division sulla Eastern Division per 128 a 98.\nSpencer Haywood, dei Denver Rockets, fu nominato MVP della partita."}
{"id": "2109234", "revid": "486946", "url": "https://it.wikipedia.org/wiki?curid=2109234", "title": "MU 90", "text": ""}
{"id": "2109251", "revid": "767487", "url": "https://it.wikipedia.org/wiki?curid=2109251", "title": "Hunya", "text": "Hunya \u00e8 un comune dell'Ungheria di 798 abitanti (dati 2001) . \u00c8 situato nella provincia di B\u00e9k\u00e9s."}
{"id": "2109253", "revid": "2202616", "url": "https://it.wikipedia.org/wiki?curid=2109253", "title": "Crew Return Vehicle", "text": "Il Crew Return Vehicle (\"Veicolo per il ritorno dell'equipaggio\") (CRV), a volte chiamato anche Assured Crew Return Vehicle (\"veicolo per il ritorno assicurato dell'equipaggio\") (ACRV), era una scialuppa di salvataggio o un modulo di fuga per la Stazione Spaziale Internazionale. Nel corso di due decenni, vennero considerati svariati velivoli e progetti, alcuni dei quali vennero fatti volare durante le fasi di sviluppo e test, ma nessuno di essi venne mai realizzato. Nel progetto originale di Stazione Spaziale, si era considerata la presenza di una \"zona sicura\", dove gli astronauti si sarebbero rifugiati in caso di emergenza, in attesa di un volo Space Shuttle per il recupero. Tuttavia, il Disastro dello Space Shuttle Challenger nel 1986 e il successivo blocco dei voli Shuttle costrinse i progettisti a ripensare questa eventualit\u00e0.\nUtilizzo.\nI progettisti ritenevano necessaria la presenza di un veicolo per il ritorno dell'equipaggio per risolvere i seguenti scenari:\nConsiderazioni mediche.\nLa Stazione Spaziale Internazionale \u00e8 provvista di una struttura chiamata \"Health Maintenance Facility\" (\"HMF\"), per gestire un certo livello di problemi medici, che sono stati suddivisi in tre categorie:\nL'HMF non \u00e8 progettata per possedere strumentazione chirurgica, quindi \u00e8 essenziale un sistema per l'evacuazione dei passeggeri della stazione in caso di problemi medici oltre le possibilit\u00e0 dell'HMF.\nVari studi hanno tentato di stabilire il rischio medico per la permanenza sulla stazione per lungo tempo, ma i risultati sono tuttora senza conclusioni certe, poich\u00e9 mancano i dati epidemiologici. Tuttavia, si \u00e8 appreso che i lunghi periodi nello spazio incrementano i rischi di problemi seri. Le stime pi\u00f9 recenti mostrano un tasso di malattia/ferita di 1:3 all'anno, con l'1% di possibilit\u00e0 stimata di avere la necessit\u00e0 di evacuare la stazione. Per un equipaggio di otto persone, questi risultati prevedono la necessit\u00e0 di usare un volo di emergenza ogni 4 - 12 mesi. Queste stime sono supportate parzialmente dall'esperienza a bordo della stazione spaziale sovietica Mir. Negli anni ottanta, i sovietici ebbero almeno tre incidenti nei quali i cosmonauti dovettero tornare sulla Terra in condizioni mediche urgenti.\nPer il suo uso potenziale come metodo di evacuazione medica, il progetto della navetta dovette fronteggiare diversi problemi che non si pongono normalmente per un normale velivolo spaziale con equipaggio. Il principale di questi consiste nell'accelerazione dei profili di rientro e i sistemi di decelerazione e di atterraggio, che non sono adatti per astronauti con problemi di emorragie. Inoltre, a seconda della natura della ferita, potrebbe essere difficile posizionare il paziente in uno spazio ristretto come una tuta spaziale o una minicapsula. Per questo motivo, la capsula di rientro deve avere la possibilit\u00e0 di fornire un ambiente sufficientemente ampio. I requisiti includono anche un sistema ambientale che fornisca aria pulita, poich\u00e9 essa \u00e8 un fattore critico in situazioni di emergenza medica come le intossicazioni.\nProgetti NASA.\nI progettisti NASA svilupparono inizialmente vari progetti per una \"capsula di salvataggio\":\nHL-20 PLS.\nL'HL-20 Personnel Launch System (\"Sistema di lancio del personale HL-20\") era basato sul progetto \"Personnel Launch System\", sviluppato dalla NASA. Nell'ottobre 1989 la NASA firm\u00f2 un contratto di un anno con la \"Rockwell International\" inizi\u00f2 un progetto, gestito dal \"Langley Research Center\", per effettuare uno studio approfondito del progetto \"PLS\", basandosi sul concetto \"HL-20\".\nNell'ottobre 1991, la \"Lockheed Advanced Development Company\" (conosciuta anche con il nome di \"Skunk Works\") inizi\u00f2 uno studio per determinare la possibilit\u00e0 di sviluppare un prototipo e un sistema operativo. Tramite un accordo di collaborazione tra la NASA e due universit\u00e0 della Carolina del Nord, venne costruito un modello non in scala dell\"'HL-20\" per ulteriori ricerche. Di tutte le opzioni, un velivolo a corpo portante era quello che presentava il miglior ambiente per degli astronauti con problemi medici, tra cui una bassa accelerazione durante il rientro e l'atterraggio. Tuttavia il costo del progetto \"HL-20\" era di due miliardi di dollari, e il Congresso tagli\u00f2 il programma dal budget della NASA nel 1990.\nProgetti ESA.\nL'Agenzia Spaziale Europea (ESA) inizi\u00f2 nell'ottobre 1992 una prima fase di studi della durata di sei mesi per la realizzazione di un sistema di evacuazione dell'equipaggio. I \"contractor\" dello studio erano A\u00e9rospatiale, Alenia Spazio e Deutsche Aerospace.\nL\"'ESA\" propose diversi progetti:\nIl programma \"ACRV\" dell\"'ESA\", dal costo di 1,7 miliardi di dollari venne cancellato nel 1995, anche se le proteste della Francia risultarono in un contratto di due anni per compiere ulteriori studi, che portarono ad un volo dimostrativo di un prototipo in scala chiamato Atmospheric Reentry Demonstrator nel 1997.\nL\"'ESA\" infine decise di partecipare al programma X-38 CRV della NASA, dopo il termine della Fase A degli studi.\nLifeboat Alpha.\nL'idea di utilizzare una navetta russa come scialuppa di salvataggio risale al marzo 1993, quando l'allora Presidente Bill Clinton indic\u00f2 alla NASA di riprogettare la Stazione Spaziale \"Freedom\" e considerare l'utilizzo di elementi russi. Il progetto venne rivisto durante l'estate, e fu chiamato Stazione Spaziale \"Alpha\" (in seguito Stazione Spaziale Internazionale). Uno degli elementi russi considerati nella riprogettazione era l'uso di scialuppe di salvataggio \"Sojuz\". Venne stimato che l'utilizzo di capsule Sojuz avrebbe fatto risparmiare alla NASA circa 500 milioni di dollari.\nTuttavia nel 1995 una joint venture tra \"Energia\", \"Rockwell International\" e \"Khrunichev\" propose il progetto Lifeboat Alpha, derivata dal velivolo di rientro Zarja. Il propulsore di rientro era un razzo a combustibile solido e i propulsori di manovra utilizzavano gas freddo, in modo da avere un ciclo di vita di cinque anni a bordo della stazione spaziale. Questa proposta venne scartata nel giugno 1996 in favore del programma X-38.\nCrew return vehicle e X-38.\nIl termine \"Crew Return Vehicle\", oltre ad essere il nome generico con cui ci si riferisce ad un veicolo per il ritorno dell'equipaggio a Terra, venne utilizzato anche per uno specifico progetto iniziato dalla NASA con la partecipazione dell'ESA. Il progetto aveva l'obiettivo di produrre uno \"spazioplano\" dedicato solamente al ruolo di ritorno a Terra dell'equipaggio. Avrebbe avuto tre specifiche missioni:\nSviluppo del programma.\nCome seguito del Programma HL-20, il desiderio della NASA era di applicare il concetto dell'Amministratore Daniel Goldin \"migliore, pi\u00f9 veloce, pi\u00f9 economico\" al programma originario.\nIl progetto comprendeva tre elementi principali: il veicolo di rientro a corpo portante, il modulo internazionale di aggancio e lo stadio di accensione per l'uscita dall'orbita. Il velivolo era stato progettato per ospitare fino a sette astronauti in un ambiente sufficientemente spazioso. A causa della necessit\u00e0 di poter operare con membri dell'equipaggio anche non in grado di agire, le operazioni di volo e di atterraggio erano automatiche. Questo progetto non aveva un sistema di manovra.\nIl CRV avrebbe dovuto essere lanciato tramite un vettore non riutilizzabile, come l'Ariane 5. Il progetto prevedeva la costruzione di quattro esemplari e due moduli di aggancio. I veicoli e i moduli sarebbero stati inviati sulla Stazione tramite lo Space Shuttle ed ognuno di essi vi sarebbe rimasto agganciato per tre anni.\nLa durata dipendeva dal tipo di missione richiesta e quella massima era di nove ore, ma se la missione era di tipo medico la durata della missione poteva essere ridotta a tre ore, considerando una sequenza ottimale di operazioni tra la partenza dalla stazione e l'accensione del propulsore per il rientro. In caso di operazioni normali, la procedura di sgancio avrebbe richiesto circa 30 minuti, ma in caso di emergenza il CRV avrebbe potuto sganciarsi in tre minuti.\nIl CRV avrebbe avuto una lunghezza di e una cabina con un volume di . Il peso all'atterraggio massimo era . Il sistema di atterraggio automatico doveva essere in grado di far atterrare il velivolo entro un raggio di dal punto previsto.\nIl propulsore per l'uscita dall'orbita era progettato dalla \"Aerojet GenCorp\", sotto contratto con il \"Marshall Space Flight Center\". Esso era posizionato nella prua della navetta in sei punti, lungo e largo . A pieno carico, la navetta avrebbe avuto un peso di . Lo stadio di propulsione era alimentato con idrazina e possedeva otto razzi da di spinta ciascuno, che sarebbero stati accesi per dieci minuti. Otto propulsori di manovra avrebbero avuto invece il compito di controllare l'assetto della navetta durante la procedura di uscita dall'orbita. Una volta completata la manovra, il modulo propulsivo sarebbe stato espulso e si sarebbe distrutto rientrando nell'atmosfera.\nLa cabina era progettata senza finestrini, poich\u00e9 questi ultimi aggiungono molto peso al velivolo e costituiscono un rischio aggiuntivo. Per questo motivo la navetta doveva possedere una finestra virtuale, che utilizzava tecniche di visione sintetica per fornire un display visivo tridimensionale e in tempo reale.\nX-38 Advanced Technology Demonstrator.\nPer sviluppare il progetto e le tecnologie per un CRV operativo ad una frazione del costo degli altri veicoli spaziali, la NASA lanci\u00f2 un programma per sviluppare una serie di velivoli a basso costo dal nome X-38 Advanced Technology Demonstrators. Come descritto nel \"EAS Bulletin 101\", il programma X-38 \"\u00e8 un dimostratore tecnologico per applicazioni multiple e un programma di mitigazione del rischio, la cui principale applicazione \u00e8 guidare lo sviluppo di un veicolo per il ritorno dell'equipaggio operativo per la Stazione Spaziale Internazionale.\".\nNASA assunse il ruolo di \"contractor\" principale per il programma X-38, affidando la guida del progetto al \"Johnson Space Center\". Tutti gli aspetti legati alla costruzione e allo sviluppo furono interni all'agenzia statunitense, anche se alcuni compiti vennero affidati all'esterno. Per la produzione dei modelli definitivi del CRV, la NASA avrebbe infatti affidato il compito ad un \"contractor\" esterno.\nVennero pianificati quattro velivoli di test ma solo due, per i test atmosferici, vennero costruiti. La struttura dei velivoli era largamente costituita da materiali compositi, attraverso un contratto con la \"Scaled Composites\". Il esemplare effettu\u00f2 il volo inaugurale il 12 marzo 1998. L'X-38 utilizzava un sistema di atterraggio unico progettato dalla \"Pioneer Aerospace\", costituito da una \"vela\" (\"parafoil\") con una superficie di 700\u00a0m\u00b2, controllata attivamente da un sistema di navigazione di bordo, basato sul sistema GPS.\nControversie.\nI piani NASA per il programma di sviluppo non inclusero un test operativo di un esemplare definitivo di CRV, che avrebbe previsto il lancio della navetta sulla stazione spaziale, l'aggancio ed effettuare infine un ritorno senza equipaggio sulla Terra. Invece, NASA pianific\u00f2 di certificare la navetta per il volo con equipaggio basandosi sui risultati dei test dell'X-38. Tre gruppi indipendenti di revisione, assieme all'ufficio dell'ispettorato generale della NASA, espressero preoccupazioni sulla sicurezza del piano.\nQuesto sistema di sviluppo, con la produzione rapida di prototipi, a differenza dell'approccio di progettazione, sviluppo, test, valutazione ingegneristica sequenziale fu uno dei fattori che sollevarono preoccupazioni sui rischi del programma.\nProblemi finanziari.\nNel 1999 la NASA stim\u00f2 i costi del programma X-38 in 96 milioni di dollari, mentre il programma CRV in 1,1 miliardi di dollari. L'anno successivo i costi dell'X-38 erano saliti a 124 milioni in parte dovuti alla necessit\u00e0 di test operativi del CRV con almeno uno o pi\u00f9 lanci dello Space Shuttle.\nL'ESA decise di non finanziare direttamente il programma, ma di permettere ai governi partecipanti all'ESA di effettuare finanziamenti individualmente, a partire dal 1999. Il Belgio, la Francia, la Germania, i Paesi Bassi, l'Italia, la Spagna, la Svezia e la Svizzera indicarono che avrebbero contribuito significativamente.\nCancellazione.\nIl 29 aprile 2002 la NASA annunci\u00f2 la cancellazione dei programmi X-38 e CRV, a causa delle pressioni di budget associati ad altri elementi della Stazione Spaziale Internazionale. L'agenzia aveva subito un taglio di quattro miliardi di dollari nei finanziamenti e riprogett\u00f2 radicalmente il progetto della Stazione Spaziale, chiamando la nuova versione U.S. Core Complete. Questo progetto ridimensionato non includeva il CRV basato sull'X-38. Anche se il Congresso nel 2002 aveva proposto 275 milioni per il CRV, questo non era stato incluso nel finanziamento definitivo. Tuttavia dei rappresentanti del senato e della camera dei rappresentanti affermarono che era necessario mantenere l'opzione CRV aperta, ritenendo la riprogettazione e la cancellazione della NASA prematura. Per questo indicarono all'agenzia spaziale di spendere fino a 40 milioni di dollari per mantenere il programma X-38 in attivit\u00e0.\nLa cancellazione provoc\u00f2 diverse polemiche e Ralph Hall, membro del Congresso, pose diverse critiche alla cancellazione del programma CRV, tra cui:\nOrbital Space Plane.\nCome parte del programma NASA \"Integrated Space Transportation Plan\" (\"ISTP\"), che ristruttur\u00f2 lo \"Space Launch Initiative\" (\"SLI\"), nel 2002 vennero concentrati gli sforzi sullo sviluppo dell'Orbital Space Plane (OSP) (precedentemente chiamato \"CTV\", \"Crew Transfer Vehicle\"), che avrebbe funzionato sia come velivolo per il trasporto dell'equipaggio che come CRV. Nella ristrutturazione del programma vennero modificate le priorit\u00e0 dello stesso, come dichiarato dalla NASA: \"La necessit\u00e0 della NASAs per il trasporto di equipaggi statunitensi da e verso la Stazione Spaziale \u00e8 un requisito per il trasporto spaziale e deve essere considerato una priorit\u00e0 dell'agenzia. \u00c8 responsabilit\u00e0 della NASA di assicurare la presenza di un sistema di ritorno di emergenza dell'equipaggio della ISS. Il progetto e lo sviluppo di una architettura flessibile e modificabile, inizialmente per fornire la possibilit\u00e0 di riportare l'equipaggio e successivamente per evolvere in un velivolo di trasporto dell'equipaggio, \u00e8 attualmente l'obiettivo a breve termine della \"SLI\".\nUno studio su un Crew Transfer Vehicle/Crew Rescue Vehicle, condotto dal programma SLI nel 2002, conclusero che un Orbital Space Plane multi-ruolo che poteva effettuare sia il trasferimento che il ritorno dell'equipaggio era percorribile e poteva fornire i maggiori benefici nel lungo periodo per gli investimenti dell'agenzia statunitensi. Una delle missioni cruciali di questo nuovo mezzo, come definita dalla NASA nel 2002 era fornire \"la capacit\u00e0 di recupero per almeno quattro membri della Stazione Spaziale prima possibile, ma non dopo il 2010\". Come parte di un programma di valutazione del volo che doveva esplorare e convalidare le tecnologie da usare nell'OSP, la NASA inizi\u00f2 il programma X-37, selezionando come \"contractor\" principale la Boeing Integrated Defense Systems.\nTuttavia, l'OSP ricevette pesanti critiche dal Congresso per essere troppo limitato nelle sue missioni (\"...il principale difetto dell'OSP \u00e8 che, come viene attualmente progettato, non porta da nessuna parte oltre la Stazione Spaziale\") e per il costo stimato tra i 3 e i 5 miliardi.\nSuccessivamente, nel 2004, gli obiettivi della NASA mutarono nuovamente, dall'OSP alla navetta Orion, allora chiamata \"Crew Exploration Vehicle\" (\"CEV\"), e il progetto X-37 venne trasferito alla DARPA, dove alcuni aspetti dello sviluppo tecnologico vennero mantenuti, ma solo come velivolo per test atmosferici.\nCapsula di tipo Apollo.\nCon la cancellazione dell\"'Orbital Space Plane\" venne nuovamente considerata una capsula di tipo Apollo, questa volta dalla NASA nel marzo 2003. Nello studio iniziale di questo progetto, il \"Team ha concluso all'unanimit\u00e0 che un veicolo per il ritorno dell'equipaggio (CRV) derivato dall'Apollo, con equipaggio da quattro a sei persone, sembra avere il potenziale per raggiungere la maggior parte dei requisiti di livello 1 del OSP. Un veicolo per il trasporto dell'equipaggio (CTV) derivato dall'Apollo appare inoltre in grado di raggiungere la maggior parte dei requisiti di livello 1 dell'OSP con l'aggiunta di un modulo di servizio. Il team suppone anche che considerare la navetta Apollo potrebbe essere un'opzione per un sistema comune CRV/CTV. \u00c8 stato inoltre concluso che utilizzando il modulo di comando Apollo e il modulo di servizio per un veicolo CRV e CTV dedicato alla Stazione Spaziale ha caratteristiche sufficienti per effettuare uno studio dettagliato delle performance, dei costi e della tabella di marcia in paragone con altri progetti OSP, con gli stessi requisiti di livello 1\".\nLo studio ha identificato vari problemi con lo sviluppo di questa opzione: \"Da un lato, il sistema Apollo \u00e8 ben conosciuto e ha dato prova di essere di alto successo e robusto, con un sistema di annullamento del lancio molto efficace. La documentazione potrebbe essere di grande aiuto ai progettisti. Dall'altro lato quasi ogni sistema avrebbe dovuto essere riprogettato, poich\u00e9 nessun componente esistente poteva essere utilizzabile, a causa dell'et\u00e0, dell'obsolescenza e dell'avvenuta immersione in acqua. Non sarebbero state necessarie celle a combustibile o sistemi criogenici e i sistemi moderni di guida e comunicazione sarebbero stati pi\u00f9 leggeri e meno costosi. Anche con l'hardware di volo pi\u00f9 economico tuttavia, i siti di ammaraggio del CRV avrebbero potuto rendere i costi del ciclo di vita elevati. Aggiungendo un modulo di servizio pi\u00f9 piccolo rispetto a quello richiesto per giungere sulla Luna, si potevano diminuire i siti di ammaraggio richiesti. Se potevano essere aggiunti anche siti di atterraggio sulla terra ferma, si sarebbero potuti diminuire ulteriormente i costi, poich\u00e9 il team allo studio pensava che il sistema potesse essere reso riutilizzabile.\nIl progetto permetteva di mantenere le accelerazioni in un range moderato (da 2,5 a 3,5 g). Dal punto di vista medico tuttavia, la capsula di tipo Apollo presentava vari svantaggi: avrebbe avuto una pressione atmosferica operativa di soli (5 psi), a differenza della pressione presente sulla stazione di (14,5 psi). Inoltre un ammaraggio con scarso preavviso avrebbe creato ritardi significativi nel recupero della capsula.\nSojuz TMA.\nCon la cancellazione dei programmi X-38 e CRV nel 2001, divenne chiaro che nel lungo periodo diventava necessario utilizzare le capsule Sojuz. Per rendere maggiormente compatibili con le necessit\u00e0 della Stazione Spaziale, venne firmato un contratto con la \"Korolev Rocket and Space Corporation Energia\" per modificare la capsula standard \"Sojuz TM\" nella versione \"Sojuz TMA\". Le modifiche principali interessarono la struttura interna, con nuovi sedili migliorati che raggiungevano gli standard antropometrici statunitensi. Una serie di lanci di test della capsula migliorata ebbero luogo nel 1998 e nel 1999 da un aereo cargo Ilyushin Il-76, per convalidare i sistemi di atterraggio.\nNel 2010 \u00e8 stata introdotta un'ulteriore variante, definita Sojuz \"TMA-M\", migliorata in alcune componenti.\nLa capsula Sojuz TMA viene sempre mantenuta attraccata alla Stazione Spaziale in modalit\u00e0 \"standby\", in caso di emergenza. In questa configurazione, la capsula pu\u00f2 rimanere a disposizione per circa 200 giorni prima di dover essere sostituita, e in effetti ogni capsula viene sostituita con un ciclo di sei mesi. Il primo volo di una Sojuz versione \"TMA\" avvenne il 29 ottobre 2002, con il volo della Sojuz TMA-1.\nPoich\u00e9 la capsula \"TMA\" pu\u00f2 alloggiare un massimo di tre astronauti, anche l'equipaggio della Stazione Spaziale \u00e8 stato inizialmente limitato a tre persone, il che riduceva drasticamente la quantit\u00e0 di ricerche scientifiche che potevano essere effettuate in orbita: 20 ore-persona alla settimana, molto meno rispetto a quello che era stato anticipato nelle fasi di progettazione della Stazione Spaziale.\nPer superare questo limite nel corso del tempo la Stazione Spaziale \u00e8 stata attrezzata per la permanenza di sei persone a bordo e, dal 2009 a partire dall'Expedition 20 l'equipaggio \u00e8 stato portato 6 persone, risultato ottenuto lasciando perennemente attraccate alla stazione 2 capsule Sojuz per garantire l'evacuazione di emergenza."}
{"id": "2109257", "revid": "6923", "url": "https://it.wikipedia.org/wiki?curid=2109257", "title": "Governo federale di transizione", "text": "Il Governo federale di transizione (GFT) della Somalia (in somalo: \"Dowladda federaalka kumeelgaarka\") \u00e8 stato il governo riconosciuto a livello internazionale della Somalia dal 2004 al 2012, quando \u00e8 stato ufficialmente sostituito dal Governo federale della Somalia.\nStoria.\nIl Governo federale di transizione della Repubblica di Somalia ha avuto una tumultuosa storia: \u00e8 il pi\u00f9 recente tentativo di ripristinare le istituzioni nazionali per la Somalia dopo la caduta di Siad Barre nel 1991 e lo scoppio della guerra civile somala. Il paese \u00e8 stato per pi\u00f9 di un decennio in mano a fazioni tribali e signori della guerra.\nSi \u00e8 stabilito come una delle istituzioni federali di transizione (IFT) di governo, come definito nella Carta transizionale federale (CTF), adottata nel novembre 2004 da parte del Parlamento federale di transizione (PFT). Il governo \u00e8 sostenuto da Etiopia, gli Stati Uniti e le Nazioni Unite.\nIl GFT ha avuto poco potere in gran parte della Somalia fino al 2006, quando con l'invasione etiope la rivale Unione delle corti islamiche \u00e8 stata rovesciata. Il governo, appoggiato da truppe etiopiche, \u00e8 in conflitto con i ribelli islamici e le varie milizie. (Vedi guerra in Somalia dal 2006 a oggi).\nGoverno.\nIl GFT ufficialmente comprende il ramo esecutivo del governo, mentre il PTF il ramo legislativo. Il governo \u00e8 guidato dal presidente della Somalia, al quale il governo si rapporta attraverso il primo ministro. Tuttavia, il termine \"governo federale di transizione\" \u00e8 anche utilizzato come un termine generale, per riferirsi a tutti e tre i rami.\nNur Hassan Hussein \u00e8 il primo ministro della Somalia. Egli \u00e8 stato scelto dal presidente Abdullahi Yusuf Ahmed a guidare il gabinetto il 22 novembre 2007, e ha nominato un nuovo governo il 2 dicembre del 2007. "}
{"id": "2109258", "revid": "767487", "url": "https://it.wikipedia.org/wiki?curid=2109258", "title": "Kamut (Ungheria)", "text": "Kamut \u00e8 un comune dell'Ungheria di 1.164 abitanti (dati 2001) . \u00c8 situato nella provincia di B\u00e9k\u00e9s."}
{"id": "2109261", "revid": "439868", "url": "https://it.wikipedia.org/wiki?curid=2109261", "title": "Kardos", "text": "Kardos \u00e8 un comune dell'Ungheria di 795 abitanti (dati 2001) . \u00c8 situato nella provincia di B\u00e9k\u00e9s."}
{"id": "2109266", "revid": "729019", "url": "https://it.wikipedia.org/wiki?curid=2109266", "title": "Kardosk\u00fat", "text": "Kardosk\u00fat \u00e8 un comune dell'Ungheria di 998 abitanti (dati 2001) . \u00c8 situato nella provincia di B\u00e9k\u00e9s."}
{"id": "2109273", "revid": "36426", "url": "https://it.wikipedia.org/wiki?curid=2109273", "title": "Muda", "text": ""}
{"id": "2109274", "revid": "72396", "url": "https://it.wikipedia.org/wiki?curid=2109274", "title": "Pinstriping", "text": "Il Pin striping (o pinstriping) \u00e8 una forma di arte decorativa che consiste nel realizzare delle sottili linee di colore, chiamate pin stripes, con dei motivi geometrici lineari, spesso simmetrici. Nell'arte tessile, le sottili linee dei tessuti (come ad esempio quelle caratteristiche del gessato) vengono chiamate \"pin stripes\".\nLa realizzazione delle \"pin stripes\" avviene a mano libera e richiede una grande abilit\u00e0. Le decorazioni \"pinstriping\" vengono realizzate con strumenti dedicati: pennelli, aerografi e vernici speciali.\nIl \"pinstriping\" \u00e8 molto usato nelle comunit\u00e0 di appassionati di rock and roll, di moto e auto d'epoca americane. \nPer realizzare \"pinstriping\" su auto e moto vengono utilizzati colori sintetici ad alto potere coprente ed aggrappante. Tali vernici devono consentire una essiccazione lenta, anche di qualche giorno, per permettere all'artista di poter correggere i propri errori."}
{"id": "2109275", "revid": "1629429", "url": "https://it.wikipedia.org/wiki?curid=2109275", "title": "ABA All-Star Game 1971", "text": "L'ABA All-Star Game 1971, svoltosi a Greensboro, vide la vittoria finale della Eastern Division sulla Western Division per 126 a 122.\nMel Daniels, degli Indiana Pacers, fu nominato MVP della partita."}
{"id": "2109278", "revid": "767487", "url": "https://it.wikipedia.org/wiki?curid=2109278", "title": "Mario Moglia", "text": "Biografia.\nNato in provincia di Parma, la sua famiglia si trasferisce in Canton Ticino quando lui aveva solo 3 anni.\nEspone nelle maggiori citt\u00e0 italiane e svizzere. Realizza affreschi in numerosi edifici del luganese e fra il 1943 ed il 1972 lavora anche come restauratore in una ventina di chiese ed oratori, agendo soprattutto su antichi affreschi."}
{"id": "2109280", "revid": "729019", "url": "https://it.wikipedia.org/wiki?curid=2109280", "title": "Garibaldi (metropolitana di Parigi)", "text": "Garibaldi \u00e8 una stazione della metropolitana di Parigi sulla linea 13, ubicata nel comune di Saint-Ouen.\nLa stazione.\nLa stazione \u00e8 stata inaugurata il 30 giugno del 1952.\nIl suo nome \u00e8 un omaggio al generale Giuseppe Garibaldi (1807-1882), uno degli artefici dell'Unit\u00e0 d'Italia. Repubblicano convinto, volendo Roma come capitale del Regno d'Italia, combatt\u00e9 contro gli austriaci nel 1859, il Regno di Napoli nel 1860 e lo Stato Pontificio nel 1887. Successivamente combatt\u00e9 anche a favore della Repubblica Francese dal 1870 al 1871."}
{"id": "2109283", "revid": "228587", "url": "https://it.wikipedia.org/wiki?curid=2109283", "title": "Stravaganza", "text": ""}
{"id": "2109381", "revid": "287204", "url": "https://it.wikipedia.org/wiki?curid=2109381", "title": "Pedro Paramo", "text": ""}
{"id": "2109386", "revid": "188116", "url": "https://it.wikipedia.org/wiki?curid=2109386", "title": "Ordine degli avvocati", "text": ""}
{"id": "2109387", "revid": "217830", "url": "https://it.wikipedia.org/wiki?curid=2109387", "title": "Gran Premio motociclistico del Giappone 2002", "text": "Il Gran Premio motociclistico del Giappone 2002 corso il 7 aprile, \u00e8 stato il primo Gran Premio della stagione 2002 e ha visto vincere: nella MotoGP la Honda di Valentino Rossi, nella classe 250 la Yamaha di Osamu Miyazaki e nella classe 125 la Aprilia di Arnaud Vincent."}
{"id": "2109401", "revid": "20556977", "url": "https://it.wikipedia.org/wiki?curid=2109401", "title": "Ordine degli Avvocati", "text": ""}
{"id": "2109403", "revid": "33751", "url": "https://it.wikipedia.org/wiki?curid=2109403", "title": "Sport Vereniging Transvaal", "text": "Lo Sport Vereniging Transvaal (in italiano \"Associazione Sportiva Transvaal\"), \u00e8 una squadra di calcio della citt\u00e0 di Paramaribo, capitale del Suriname. Fu fondata il 15 gennaio del 1921 e gioca le sue partite casalinghe nello stadio Andr\u00e9 Kamperveen, lo stadio nazionale, che condivide con i rivali del Robinhood.\nStoria.\nNel primo campionato nazionale (1924) il club vinse la \"Tweede Klasse\", ottenendo la promozione in Hoofdklasse, che vinse al primo tentativo nel 1925. Da allora sono stati ben 19 i successi nel massimo campionato nazionale, l'ultimo dei quali nella stagione 1999-2000. Inoltre, i \"Transie\" hanno conquistato tre volte la Coppa nazionale e due volte (1997 e 2008) la Supercoppa. \u00c8 la seconda squadra del Suriname per trofei, 26, ma la prima per trofei Internazionali. \nIl Transvaal \u00e8 l'unica squadra del Suriname ad essere diventata campione continentale, conquistando la Coppa dei Campioni CONCACAF in ben due occasioni: nel 1973, a tavolino per il ritiro delle altre squadre qualificate per la fase finale; e nel 1981, sconfiggendo in finale l'Atl\u00e9tico Marte per 2-1 (1-0 e 1-1), in due partite giocate al Kamperveenstadion. La finale decisiva si gioc\u00f2 il 2 febbraio 1982."}
{"id": "2109421", "revid": "74801", "url": "https://it.wikipedia.org/wiki?curid=2109421", "title": "Auto Avio Costruzioni 815", "text": "La Auto Avio Costruzioni 815 \u00e8 un'autovettura spider progettata da Alberto Massimino in collaborazione con Vittorio Bellentani nel 1940 e realizzata in soli due esemplari, nelle versioni coda lunga e coda corta. Non pot\u00e9 essere commercializzata sotto il marchio Ferrari, a causa di una clausola contrattuale con la Alfa Romeo che imponeva di non apporre tale denominazione per un periodo di 4 anni fino al 1943.\nIl contesto.\nLa carrozzeria Touring di Milano realizz\u00f2 le linee morbide e filanti delle due biposto che, il 28 aprile 1940, presero il via al I Gran Premio di Brescia (XIII edizione della Mille Miglia) con al volante due equipaggi formati da Rangoni-Nardi e Ascari-Minozzi con questi ultimi che dominarono la categoria sport fino a ma dovettero ritirarsi a causa di un cedimento al motore. Rangoni invece si ritir\u00f2 a causa della rottura della trasmissione.\nLa vettura era equipaggiata da un motore a 8 cilindri da di cilindrata (da qui il nome \"815\") ottenuto dall'accoppiamento di due motori Fiat ed era dotata di un cambio a quattro marce.\nLa vettura partecip\u00f2 anche ad alcune gare al termine della seconda guerra mondiale senza ottenere particolari risultati, contemporaneamente la neonata Ferrari aveva messo a punto quella che pu\u00f2 essere considerata la sua erede, oltre che la prima auto della nuova casa automobilistica, la Ferrari 125 S.\nDei due unici esemplari costruiti ne rimane uno solo, il modello a \"coda corta\" nella collezione privata di Mario Righini, a Panzano in Castelfranco Emilia.\nIl modello di propriet\u00e0 del Marchese Lotario Rangoni Machiavelli venne distrutto. Infatti, il fratello di quest'ultimo, Rolando Rangoni Machiavelli, dichiar\u00f2 di aver inviato ci\u00f2 che rimaneva della vettura presso un demolitore, ma di ci\u00f2 non esistono documentazioni. Pare che la vettura sia stata ritrovata presso uno sfasciacarrozze nel 1958 da Domenico Gentili, il quale ricevette la conferma da Enzo Ferrari stesso che l'auto sportiva che aveva notato fosse proprio la 815 incidentata. Purtroppo non fece a tempo a recuperarla."}
{"id": "2109442", "revid": "3358", "url": "https://it.wikipedia.org/wiki?curid=2109442", "title": "Fausto Sozini", "text": ""}
{"id": "2109458", "revid": "1456397", "url": "https://it.wikipedia.org/wiki?curid=2109458", "title": "Al Qama", "text": "Al Qama, talora scritto Al Kama, Alkama, Alkma o, correttamente, Alqama (m. Covadonga 722) fu un generale musulmano di stanza nel settentrione della Penisola Iberica all'inizio dell'VIII secolo.\nSu ordine di Munuza, governatore delle Asturie, Al Qama comand\u00f2 un piccolo esercito islamico con la missione di domare la rivolta nella zona di Pelayo. Fall\u00ec per\u00f2 il suo compito, venendo sorpreso e ucciso nella battaglia di Covadonga, nella quale le sue truppe furono sbandate e i musulmani espulsi dalle Asturie."}
{"id": "2109460", "revid": "48344", "url": "https://it.wikipedia.org/wiki?curid=2109460", "title": "Auto Avio 815", "text": ""}
{"id": "2109505", "revid": "179777", "url": "https://it.wikipedia.org/wiki?curid=2109505", "title": "Istituzioni di Gaio", "text": ""}
{"id": "2109519", "revid": "1543377", "url": "https://it.wikipedia.org/wiki?curid=2109519", "title": "Andrea Villani", "text": "Teatro.\nPer il teatro ha scritto e diretto:"}
{"id": "2109554", "revid": "1817422", "url": "https://it.wikipedia.org/wiki?curid=2109554", "title": "FIFA Football 2004", "text": "FIFA Football 2004 \u00e8 un videogioco di calcio prodotto da Electronic Arts. Il gioco \u00e8 l'undicesimo capitolo della popolare serie FIFA ed \u00e8 uscito nel 2003 per Xbox, Nintendo GameCube, PlayStation, PlayStation 2, Microsoft Windows, Game Boy Advance e N-Gage e nel 2004 per telefono cellulare.\nModalit\u00e0 di gioco.\nQuando si accede all'opzione \"trasferimenti\" un giocatore non viene ceduto a un altro club, ma viene scambiato con un altro calciatore. Il giocatore ricever\u00e0 inoltre il numero di maglia indossato dal calciatore con cui \u00e8 stato scambiato.\nCopertina.\nI calciatori che appaiono nella copertina sono Alessandro Del Piero, Thierry Henry e Ronaldinho.\nCampionati.\nIn \"FIFA Football 2004\" sono presenti 23 campionati. Essi sono:\nResto del mondo.\nI club presenti nella sezione \"Resto del Mondo\" sono:\nTelecronisti.\nI telecronisti di questa edizione di \"FIFA\" sono Bruno Longhi e Giovanni Galli.\nColonna sonora.\nLa colonna sonora del gioco \u00e8 composta da diverse canzoni, tutte ascoltabili nelle seguenti schermate:\nLe canzoni incluse sono le seguenti:"}
{"id": "2109556", "revid": "20557344", "url": "https://it.wikipedia.org/wiki?curid=2109556", "title": "Medicina del Lavoro", "text": ""}
{"id": "2109561", "revid": "640277", "url": "https://it.wikipedia.org/wiki?curid=2109561", "title": "HR 8799", "text": "HR 8799 \u00e8 una stella bianca visibile nella costellazione di Pegaso, situata ad una distanza di 129 anni luce (39 parsec) dal sistema solare.\nSi tratta di una stella di sequenza principale molto giovane, di dimensioni appena superiori a quelle del Sole e variabile del tipo ; appartiene anche alla tipologia stellare , che comprende stelle caratterizzate da una metallicit\u00e0 molto bassa. \u00c8 inoltre classificata come \"stella di tipo Vega\", in quanto caratterizzata da un eccesso di radiazione infrarossa dovuto alla presenza in orbita di un disco di detriti circumstellare. HR 8799 \u00e8 l'unica stella conosciuta ad essere contemporaneamente una variabile \u03b3 Doradus, una stella \u03bb Bootis e una stella di tipo Vega.\nSebbene la metallicit\u00e0 della stella sia piuttosto bassa, attorno ad essa orbita un sistema planetario che contiene una cintura asteroidale ed almeno quattro pianeti massicci, i quali, assieme a Fomalhaut b, sono stati i primi il cui moto orbitale \u00e8 stato confermato dall'osservazione diretta. Secondo uno studio effettuato col telescopio Keck, i 4 pianeti potrebbero essere in risonanza tra loro\nOsservazione.\nHR 8799 si individua con una discreta facilit\u00e0 all'interno della costellazione di Pegaso, nonostante la sua magnitudine apparente di 5,964 la ponga quasi al limite della visibilit\u00e0 ad occhio nudo: si trova infatti sulla linea che congiunge le due stelle brillanti Markab () e Scheat (), vertici dell'asterismo del Quadrato di Pegaso, quasi a met\u00e0 strada tra le due. Appare ad occhio nudo o con un binocolo come una stellina anonima di colore biancastro o bianco-azzurro. Per una strana coincidenza, HR 8799 si trova a breve distanza apparente, nella costellazione, da 51 Pegasi, la prima stella simile al Sole attorno alla quale \u00e8 stato confermato un pianeta extrasolare (51 Peg b).\nLa stella si trova nell'emisfero boreale celeste, ed \u00e8 pertanto osservabile con pi\u00f9 facilit\u00e0 dall'emisfero nord; tuttavia, si trova sufficientemente vicina all'equatore celeste da poter essere scorta da tutte le aree popolate della Terra. I mesi ideali per la sua osservazione nel cielo serale vanno da luglio a gennaio, dall'emisfero boreale, e da agosto a dicembre dalle latitudini medie australi.\nCaratteristiche fisiche.\nHR 8799 \u00e8 una stella bianca appartenente alla sequenza principale. Sebbene sia al limite della visibilit\u00e0 ad occhio nudo, la sua distanza dal sistema solare, quantificata grazie al metodo della parallasse in 129 anni luce (39 parsec), fa s\u00ec che la magnitudine assoluta della stella sia pari a circa 3, il che la rende dunque circa 4,9 volte pi\u00f9 luminosa del Sole. Conoscendo la luminosit\u00e0 della stella e il suo raggio, misurato tramite rilievi interferometrici in 1,4 R\u2609, \u00e8 stato possibile determinarne la massa, pari a 1,5 volte quella del Sole. Data la massa, gli astrofisici, sulla base dei modelli dell'evoluzione stellare, ritengono che la stella permarr\u00e0 sulla sequenza principale ancora per 2,8 miliardi di anni, prima di espandersi in gigante rossa.\nL'analisi astrosismologica della velocit\u00e0 di rotazione della stella restituiscono un'inclinazione dell'asse uguale o superiore a 40\u00b0, mentre il piano delle orbite dei pianeti presenta un'inclinazione differente, 20\u00b0 \u00b1 10\u00b0. La ragione di tale differenza di inclinazione \u00e8 ancora sconosciuta. Le osservazioni condotte tramite il telescopio spaziale Chandra indicano bassi livelli di attivit\u00e0 magnetica, anche se l'attivit\u00e0 nella banda dei raggi X \u00e8 superiore a quella delle normali stelle di classe A; per tale ragione si \u00e8 ipotizzato che la stella presenti una struttura pi\u00f9 simile a quella di una stella di classe F0, con una temperatura della corona di circa 3,0 milioni di K.\nHR 8799 \u00e8 anche una stella variabile, appartenente al tipo, la cui luminosit\u00e0 varia a causa di pulsazioni non radiali della sua superficie che intercorrono ad intervalli irregolari, compresi tra 0,505 e 0,579 giorni.\nPeculiarit\u00e0 spettrali e metallicit\u00e0.\nHR 8799 fa parte della classe di stelle peculiari denominate \u03bb Bo\u00f6tis, caratterizzate da una metallicit\u00e0 molto bassa; pertanto, il tipo spettrale risulta molto complesso. L'aspetto delle linee di emissione HI e la sua temperatura superficiale, misurata in 7250 kelvin, rispecchiano meglio lo spettro di una stella di classe F0 V; tuttavia, la particolare intensit\u00e0 delle linee K del calcio ionizzato (Ca II) e le linee di altri metalli rendono lo spettro pi\u00f9 simile a quello di una stella di classe A5V. Per questi motivi, lo spettro della stella \u00e8 trascritto come kA5\u00a0hF0\u00a0mA5\u00a0V;\u00a0\u03bb\u00a0Boo.\nUn'analisi dettagliata dello spettro della stella rivela quantit\u00e0 di carbonio ed ossigeno lievemente superiori in confronto a quelle del Sole rispettivamente del 30% e del 10%. Mentre alcune stelle di tipo \u03bb Bo\u00f6tis possiedono un'abbondanza di zolfo simile a quella del Sole, HR 8799 ne ha solamente il 35% circa; la stella ha inoltre bassissime quantit\u00e0 di elementi pi\u00f9 pesanti del sodio: ad esempio, la quantit\u00e0 di ferro \u00e8 appena il 28% di quella del Sole. Lo studio astrosismologico di diverse stelle \u03bb Bo\u00f6tis pulsanti suggerisce che le peculiari caratteristiche di tali stelle siano circoscritte solamente alle zone pi\u00f9 superficiali: \u00e8 probabile che il resto della stella abbia una composizione chimica pi\u00f9 \"normale\". Tali caratteristiche hanno indotto gli astronomi a ritenere che le abbondanze degli elementi osservate sarebbero il risultato dell'iniziale accrescimento della protostella a partire da una nube molecolare povera in metalli.\nEt\u00e0.\nLa determinazione dell'et\u00e0 della stella varia in relazione ai metodi di datazione utilizzati. Considerando dati statistici, la luminosit\u00e0 di una stella circondata da un disco di detriti restituirebbe una stima di 20\u2013150 milioni di anni; il confronto invece con stelle dotate di simili moti spaziali restituisce un range di et\u00e0 di 30\u2013160 milioni di anni. Utilizzando invece un diagramma Hertzsprung-Russell che metta a confronto la temperatura con la luminosit\u00e0, il range risulta ben pi\u00f9 ampio, tra 30 e 1.128 milioni di anni. Le stelle di tipo \u03bb Bo\u00f6tis come HR 8799 sono generalmente stelle giovani, con un'et\u00e0 media prossima al miliardo di anni, come suggerito dall'indagine astrosismologica. Tuttavia un simile valore sarebbe inattendibile per via del fatto che i presunti pianeti verrebbero considerati delle nane brune in ossequio ai modelli termici; inoltre, le nane brune non avrebbero orbite stabili in una simile configurazione.\nAltre stime, condotte sulla base dell'alta luminosit\u00e0 delle polveri residue, convergono su valori di 50\u201360 milioni di anni. Il valore maggiormente accettato \u00e8 tuttavia prossimo a 30 milioni di anni, che \u00e8 coerente con la probabile appartenenza della stella all'associazione della Colomba.\nSistema planetario.\nAttorno ad HR 8799 orbita un sistema planetario, costituito da almeno quattro pianeti (denominati, in ordine di distanza dalla stella, e, d, c e b) ed una cintura asteroidale.\nScoperta.\nIl 13 novembre 2008 \u00e8 stato dato l'annuncio ufficiale della scoperta di tre pianeti in orbita attorno alla stella; tutti e tre sono stati ripresi dai telescopi Keck e Gemini mediante l'utilizzo di ottiche adattive per condurre osservazioni nell'infrarosso. Se le masse ipotizzate si rivelassero corrette, il sistema di HR 8799 sarebbe il primo sistema planetario multiplo ad essere stato scoperto mediante l'osservazione diretta: il loro moto orbitale \u00e8 stato infatti confermato tramite osservazioni multiple condotte sin dal 2004.\nNel 2009 si \u00e8 tuttavia scoperto che il telescopio spaziale Hubble aveva gi\u00e0 ripreso il pianeta b undici anni prima, nel 1998 (immagine al lato), suggerendo dunque che numerosi altri esopianeti potrebbero essere individuati semplicemente analizzando gli archivi fotografici del telescopio; i risultati di una successiva analisi, pubblicati nel 2011, hanno mostrato che in realt\u00e0 anche i pianeti c e d erano stati ripresi nelle immagini del 1998.\nNel novembre 2010 \u00e8 stata annunciata la scoperta, tramite l'osservazione diretta, di un quarto pianeta, denominato HR 8799 e, pi\u00f9 interno rispetto agli altri pianeti scoperti. Il pianeta \u00e8 stato scoperto dai telescopi Keck mediante osservazioni nelle bande K e L dell'infrarosso.\nNel 2016, dopo osservazioni compiute con il radiointerferometro ALMA, alcuni astronomi hanno suggerito la presenza di un quinto pianeta nel sistema.\nCaratteristiche.\nI raggi delle orbite dei pianeti \"d\", \"c\" e \"b\" sono da 2 a 2,5 volte quelli Saturno, Urano e Nettuno rispettivamente. Per via della legge dell'inverso del quadrato, che determina l'intensit\u00e0 della radiazione elettromagnetica ad una determinata distanza dalla sorgente che l'ha emessa, la temperatura nella regione dei pianeti scoperti sarebbe simile a quella presente nelle vicinanze di Urano e Nettuno, sebbene le distanze dei pianeti scoperti da HR 8799 siano formula_1 = 2,2 volte le distanze di Urano e Nettuno dal Sole.\nL'articolo pubblicato dagli scopritori suggerisce che le orbite siano circolari ed osservate quasi frontalmente al loro piano, dal momento che la direzione del moto orbitale dei pianeti \u00e8 antioraria, e che le masse dei pianeti abbiano valori compresi tra 5 e 13 masse gioviane (MJ). Tuttavia le simulazioni dinamiche condotte al calcolatore mostrano che solo per determinati valori della massa (stimati per i pianeti b, c e d rispettivamente in 5, 7 e 7 MJ) il sistema risulta essere stabile, dal momento che valori superiori renderebbero il sistema instabile lungo scale temporali inferiori all'et\u00e0 della stella. Simili valori di massa collocano comunque questi pianeti quasi al limite tra pianeta di grande massa e nana bruna.\nLa simulazione mostra inoltre che la stabilit\u00e0 conferita al sistema da masse non superiori a 7 MJ si riflette anche in una probabile risonanza 1:2:4 (come i tre pi\u00f9 interni satelliti medicei: Io, Europa e Ganimede), il che implica che l'orbita del pianeta pi\u00f9 interno abbia un'eccentricit\u00e0 di 0,04 ed un'inclinazione di almeno 20\u201330\u00b0. Se queste ipotesi trovassero un riscontro osservativo, il sistema di HR 8799 sarebbe il primo caratterizzato da una risonanza multipla.\nLe interazioni che i pianeti instaurano con la cintura asteroidale esterna sembrano indicare che i pianeti non si trovino ancora nelle loro orbite definitive, ma che anzi stiano ancora attraversando una fase di migrazione orbitale. \u00c8 inoltre probabile che nelle parti pi\u00f9 interne del sistema possano essere gi\u00e0 presenti o siano ancora in via di formazione dei pianeti rocciosi.\nGli oggetti sono pi\u00f9 deboli di 2-3 magnitudini rispetto alle nane brune di colore paragonabile; una simile scarsa luminosit\u00e0 \u00e8 caratteristica di oggetti substellari giovani in fase di transizione dalla classe L alla classe T, probabilmente dovuta a un contenuto alto di polveri e ad uno squilibrio della chimica del CO/CH4 nelle loro atmosfere.\nCinture asteroidali.\nIntorno ad HR 8799 orbita una delle pi\u00f9 massicce cinture asteroidali conosciute, simile per caratteristiche alla cintura di Kuiper del sistema solare, il che le \u00e8 valso l'appellativo di \"cintura di Kuiper di HR 9799\". Nel gennaio del 2009 il telescopio spaziale Spitzer \u00e8 riuscito ad ottenere delle immagini di questo disco, che hanno permesso di individuarne tre componenti distinte:\nLa massa complessiva delle polveri nel disco interno ed esterno \u00e8 stimata, rispettivamente, sulle \u22481 \u00d7 10\u22125 e 4 \u00d7 10\u22122 masse terrestri. L'alone presenta caratteristiche insolite, che implicano la presenza di intense dinamiche interne dovute molto probabilmente all'influenza gravitazionale dei pianeti. Tali dinamiche sarebbero responsabili di plurime collisioni tra i corpi che costituiscono questa cintura, molto simili a quelle che coinvolgono gli oggetti della fascia di Kuiper del sistema solare.\nProspetto del sistema.\nSegue un prospetto sulle caratteristiche delle componenti del sistema planetario."}
{"id": "2109569", "revid": "767487", "url": "https://it.wikipedia.org/wiki?curid=2109569", "title": "Sparkle (film 1976)", "text": "Sparkle \u00e8 un film del 1976 diretto da Sam O'Steen e ispirato alla carriera del gruppo musicale femminile \"The Supremes\"."}
{"id": "2109584", "revid": "1165513", "url": "https://it.wikipedia.org/wiki?curid=2109584", "title": "Francesco Arcano", "text": "Biografia.\nLa sua famiglia, di origine tedesca, si era trasferita dalla Baviera in Friuli nel Trecento. Nel 1392 Egidio \u00abl'Alemanno\u00bb si stabil\u00ec a Cesena, dove Francesco nacque nella seconda met\u00e0 del XV secolo.\nLa prima notizia certa su di lui \u00e8 riferita all'et\u00e0 adulta e riguarda un fatto drammatico: il suicidio della moglie Marzia sorpresa da Francesco in atto di adulterio. Il tragico gesto avvenne nel maggio del 1499.\nNel 1502 Cesena venne presa da Cesare Borgia. Il Duca decise di fare venire Leonardo da Vinci in citt\u00e0 affinch\u00e9 controllasse la qualit\u00e0 di strade, ponti, mura, rocche e segnalasse tutti i possibili miglioramenti. L'onore di accompagnare il grande inventore nella sua perlustrazione tocc\u00f2 a Francesco.\nL'anno seguente (1503) mor\u00ec Papa Alessandro VI. Francesco e suo fratello Piero fecero parte di una congiura per rovesciare il potere dei Borgia, ma la rivolt\u00e0 fall\u00ec. Francesco ricevette comunque una condanna mite: l'esilio per sei mesi.\nNon si hanno notizie su Francesco negli anni successivi alla morte di Cesare Borgia (1507).\nNel 1518 Francesco fu incaricato di accompagnare l'architetto e pittore Girolamo Genga ad ispezionare la mura della citt\u00e0, per provvedere ad un intervento di restauro. Genga utilizz\u00f2 il volto di Arcano come Padreterno nel quadro \"La disputa dell'Immacolata Concezione\", dipinta per la Chiesa di S. Agostino a Cesena.\nNegli anni venti si trasfer\u00ec con la famiglia in Inghilterra alla corte di re Enrico VIII come esperto nella fabbricazione di polvere pirica, con cui si costruivano i proiettili per le armi dell'epoca. Enrico VIII aveva in mente di attaccare la Francia. Da documenti del 1529 si sa che Arcano percepiva una paga di 16 denari al giorno, mentre i figli, che lavoravano con lui, ne ricevevano 12 a testa. Nel 1532 Arcano fece parte della squadra di esperti nominata dal re per esaminare il terreno vicino a Calais, la cittadina francese che si affaccia sul Canale della Manica. Nei documenti \u00e8 segnato con l'appellativo \u00abFrancesco il Fonditore\u00bb.\nMuore nel 1541."}
{"id": "2109598", "revid": "599013", "url": "https://it.wikipedia.org/wiki?curid=2109598", "title": "Osamu Miyazaki", "text": "Carriera.\nLa sua attivit\u00e0 nel mondo delle corse motociclistiche ha avuto inizio nel 1983 nelle corse nazionali giapponesi.\nPer quanto riguarda le competizioni del motomondiale ha esordito nella stagione 1991, in classe 250 (dove rester\u00e0 sempre) a bordo di una Yamaha. Ha partecipato solamente al Gran Premio motociclistico del Giappone grazie ad una wild card e senza ottenere punti validi per la classifica mondiale; la stessa cosa \u00e8 avvenuta nel 1992 con la stessa moto e nel 1993, anno in cui passa ad una Aprilia.\nCon questa moto garegger\u00e0 per alcuni anni, fino al 1996 e nel 1995, pur con sola una partecipazione in Giappone, ottiene i primi punti nelle classifiche iridate e lo si trova al 24\u00ba posto nella classifica stagionale.\nLa stagione 1996 \u00e8 la prima in cui le sue partecipazioni ai gran premi diventano pi\u00f9 assidue e, al termine dell'anno, ottiene il 20\u00ba posto.\nNel 1997 torna alla Yamaha, concludendo 13\u00ba, suo miglior piazzamento in carriera; nel 1998 \u00e8 invece 24\u00ba.\nDal 2000 le sue apparizioni nel campionato ritornano ad essere a livello di wild card nei gran premi disputati in Giappone (anche nel GP del Pacifico, ottiene peraltro dei piazzamenti a punti che lo fanno risultare 27\u00ba quell'anno e, nel 2001, 28\u00ba.\nNel motomondiale 2002, ultimo anno in cui ha corso nella categoria, giunge al 16\u00ba posto generale, vincendo l'unica gara che ha corso nella stagione, sempre il GP di casa."}
{"id": "2109667", "revid": "767487", "url": "https://it.wikipedia.org/wiki?curid=2109667", "title": "The Strangers", "text": "The Strangers \u00e8 un film del 2008 scritto e diretto da Bryan Bertino.\nLa trama vede Kristen (Liv Tyler) e James (Scott Speedman) il cui soggiorno in una casa vacanze \u00e8 interrotto da tre criminali mascherati che si infiltrano nella casa. Lo scrittore-regista Bertino \u00e8 stato ispirato da eventi realmente accaduti: l'omicidio Tate ad opera della Famiglia Manson; gli omicidi di Keddie, avvenuti a Keddie, in California, e una serie di intrusioni avvenute nel suo quartiere quando era ancora bambino. Realizzato con un budget di $ 9 milioni, il film \u00e8 stato girato nella campagna della Carolina del Sud nell'autunno del 2006.\nOriginariamente il film doveva essere distribuito nei cinema nel novembre 2007, ma la sua uscita \u00e8 stata posticipata al 30 maggio 2008. Ha incassato 82 milioni di dollari al botteghino in tutto il mondo ed ha ricevuto recensioni contrastanti da parte della critica, con alcuni che hanno elogiato la sua atmosfera e tensione, e altri hanno criticato la sua sceneggiatura e i personaggi. \nTrama.\nIn una zona appartata, lontana dalla civilt\u00e0, James Hoyt e Kristen McKay arrivano di notte alla casa estiva d'infanzia di James, di ritorno dal matrimonio di un amico. La tensione abbonda tra la coppia, poich\u00e9 Kristen ha rifiutato la proposta di matrimonio di James dopo il ricevimento. James chiama il suo amico Mike e gli chiede di prenderlo domattina. Poco dopo le 4:00 del mattino, bussano forte alla porta. Una giovane donna bionda, il cui viso \u00e8 ostruito da una scarsa illuminazione, chiede alla coppia \"Tamara \u00e8 qui?\" ma viene respinto da James. James va a fare un giro per acquistare un pacchetto di sigarette per Kristen; prima di partire, accende un fuoco nel focolare. Mentre aspetta il suo ritorno, Kristen sente bussare alla porta, ma non la apre. Dopo aver chiesto chi \u00e8, scopre che \u00e8 la stessa ragazza di prima, che chiede di Tamara; Kristen le ricorda che \u00e8 gi\u00e0 passata e chiude a chiave la porta mentre la misteriosa ragazza si allontana. Kristen si rende conto che la canna fumaria \u00e8 chiusa e tenta di aprirla; il fumo che si sprigiona dall'incendio fa scattare un rilevatore di fumo. Kristen tenta di disinserire l'allarme quando viene spaventata da un altro bussare alla porta e lascia cadere l'allarme sul pavimento, innervosita. Chiama il cellulare di James dalla rete fissa, ma la loro chiamata viene interrotta. Kristen torna in cucina, dove, a sua insaputa, un intruso la osserva, indugiando nel corridoio adiacente. Kristen nota che il rilevatore di fumo che ha lasciato sul pavimento \u00e8 ora seduto su una sedia e si rende conto che qualcuno \u00e8 stato in casa. Dopo aver recuperato il cellulare dal caricabatterie, scopre che manca e inizia a farsi prendere dal panico. Quando sente un rumore dal cortile, si arma con un coltello e apre le tende per trovare l'uomo mascherato che la fissa. Urlando, incespica nel corridoio e osserva la porta d'ingresso socchiusa. Quando va a chiudere la porta, la donna bionda, ora con una maschera da bambola, sbircia dentro. Dopo aver chiuso a chiave la porta, Kristen si ritira in camera da letto, dove sente un forte schianto, prima che James ritorni. Dopo che lei ha spiegato cosa \u00e8 successo, esce in macchina per prendere il suo telefono, dopodich\u00e9 trova l'auto saccheggiata e vandalizzata, e vede la donna bionda mascherata che lo guarda da lontano. La coppia tenta di partire con l'auto di James, ma un'altra donna bruna mascherata li tampona in un camioncino, costringendoli a fuggire. Tornati in casa, Kristen e James trovano un fucile e aspettano gli intrusi in una camera da letto. Mike arriva e si rende conto che qualcosa non va dopo aver visto l'auto vandalizzata di James. Entra in casa e James, scambiandolo per uno degli intrusi, gli spara a morte. Devastato, James ricorda un vecchio trasmettitore radio in un fienile della propriet\u00e0. Se ne va e incontra la donna bruna, che perlustra il cortile con una torcia. Quando James cerca di spararle, l'uomo mascherato gli tende un'imboscata e gli fa perdere i sensi, scaricando inavvertitamente il fucile. Kristen sente lo sparo e corre al fienile. Trova la radio, ma la donna bruna la fracassa con un'ascia. Kristen torna di corsa a casa dove incontra la donna bionda, che la schernisce con un coltello. Cerca di scappare ma non ci riesce a causa dell'uomo mascherato. All'alba, la coppia si sveglia e si ritrova legata alle sedie in soggiorno con gli intrusi in piedi davanti a loro. Kristen tenta di ragionare con gli intrusi, prima di chiedere una spiegazione, a cui la donna bionda risponde: \"Perch\u00e9 eri a casa\". Gli intrusi si smascherano a Kristen e James prima di accoltellarli a turno al petto e all'addome. Il giorno seguente i tre criminali se ne vanno con il loro camion e si imbattono in due ragazzini in bicicletta che distribuiscono volantini religiosi. La donna bionda esce dal camion e le chiede se pu\u00f2 avere una delle loro tessere. Uno dei ragazzi le chiede: \"Sei una peccatrice?\" a cui lei risponde: \"A volte\". Il ragazzo gliene d\u00e0 uno e gli estranei se ne vanno mentre la donna bruna afferma: \"Sar\u00e0 pi\u00f9 facile la prossima volta\". I due ragazzi giungono alla casa, dove scoprono i corpi insanguinati di Kristen, James e Mike all'interno. Uno dei ragazzi si avvicina al corpo di Kristen e tenta di toccarlo. Mentre si avvicina a lei, Kristen, ancora viva, lo spaventa afferrandogli la mano e urlando.\nProduzione.\nSceneggiatura e ispirazione.\nLo sceneggiatore e regista Bryan Bertino ha scritto la sceneggiatura che in origine era intitolata \"The Faces\"; era la terza sceneggiatura che avesse mai scritto. Bertino aveva un interesse particolare per il genere horror, osservando come si potesse connettersi a un pubblico spaventandolo, e nelle successive interviste avrebbe affermato che era cresciuto guardando film horror. In particolare, ha affermato di essere stato fortemente ispirato dai film thriller degli anni '70 mentre scriveva la sceneggiatura, e ha immaginato un film che \"mettesse il pubblico nel mondo delle vittime.\"\nSecondo le note di produzione e le successive interviste, il film \u00e8 stato ispirato da eventi reali accaduti durante l'infanzia di Bertino: Bertino spiega:\nNelle interviste, Bertino ha affermato di essere \"molto impressionato\" da alcune delle teorie che circolano su Internet sui \"veri eventi\" su cui si presume che il film sia basato, ma ha affermato che la sua principale ispirazione \u00e8 stata il libro \"Helter Skelter\", che parla degli omicidi della famiglia Manson; alcuni giornalisti hanno ipotizzato che il film sia stato ispirato anche dagli irrisolti Keddie Cabin Murders del 1981 che si sono verificati in una piccola comunit\u00e0 di vacanze nella Sierra Nevada della California. La premessa del film \u00e8 stata paragonata da alcuni critici cinematografici al film horror francese \"Them\", pubblicato due anni prima, che presenta anche una coppia terrorizzata da estranei nella loro remota casa.\nBertino \u00e8 entrato nella sceneggiatura di \"The Strangers\" in un concorso di sceneggiatura, dopo di che ha venduto i diritti di regia alla Universal Pictures.\nCasting.\nBertino voleva Liv Tyler per il ruolo di Kristen. La Tyler, che non ha lavorato per diversi anni dopo la nascita di suo figlio, ha accettato la parte dopo essere stata colpita dalla sceneggiatura, che ha letto durante un volo dal Giappone a Los Angeles: \"Mi \u00e8 piaciuto particolarmente il modo di Bryan di dire molto, ma non dire tutto. Spesso nei film, \u00e8 tutto spiegato per te, e il dialogo \u00e8 molto esplicativo. Ma Bryan non scrive cos\u00ec, scrive come comunicano le persone normali - con domande persistenti. Sapeva che sarebbe stato interessante recitare.\" L'attore canadese Scott Speedman venne scelto per il ruolo di James. Anche Speedman \u00e8 rimasto impressionato dalla sceneggiatura, affermando che \"il pubblico in realt\u00e0 ha il tempo di respirare con i personaggi prima che le cose diventino spaventose da morire. Questo mi ha interessato dalle prime pagine\".\nNel casting dei tre intrusi mascherati, Bertino ha scelto la modella australiana Gemma Ward per la parte di Dollface, sentendo che aveva l'esatto \"look\" che aveva immaginato; Ward \u00e8 stato lanciato ufficialmente nel film nel settembre 2006. In preparazione al ruolo, Ward ha letto \"Helter Skelter\" di Vincent Bugioisi per trovare ispirazione. Kip Weeks \u00e8 stato quindi scelto come Uomo mascherato, e l'attrice televisiva Laura Margolis, che ha scoperto che la sceneggiatura era una vera \"svolta della pagina\", \u00e8 stata scelta per il ruolo di Pin-Up Girl. Col senno di poi, Bertino ha affermato di aver scelto i tre attori in base alle loro abilit\u00e0 per trasmettere i loro personaggi, nonostante il fatto che i loro volti rimangano invisibili sullo schermo.\nRiprese.\nInizialmente Bertino non aveva pianificato di dirigere \"The Strangers\" ed era stato disconnesso dal progetto dopo aver venduto i diritti di regia alla Universal Pictures. Sia Justin Lin che Mark Romanek erano interessati alla regia, ma alla fine si ritirarono. Circa due anni dopo che Bertino aveva venduto la sceneggiatura, la Universal pass\u00f2 il progetto alla sua consociata, la Rogue Pictures, che contatt\u00f2 Bertino per dirigere il progetto, nonostante la sua mancanza di esperienza.\nCon un budget di 9 milioni di dollari, le riprese di \"The Strangers\" sono iniziate il 10 ottobre 2006 e si sono concluse all'inizio del 2007. Sono state girate in location a circa 10 miglia da Florence, nella Carolina del Sud e l'interno di 190 m2 della casa \u00e8 stato costruito da una squadra stabilita. Sebbene il film abbia luogo nel 2005, la casa stessa \u00e8 stata deliberatamente costruita con un'architettura che ricorda le case ranch degli anni '70 e vestita con mobili applicabili all'epoca. Bertino bas\u00f2 la casa sui tipi di case comuni in cui era cresciuto nelle zone rurali del Texas. La propriet\u00e0 era situata nella periferia di Timmonsville, nella Carolina del Sud. Nonostante le complicazioni meteorologiche, il film \u00e8 stato girato in gran parte in ordine cronologico.\nDurante la produzione, \u00e8 stato riferito che Liv Tyler ha sofferto di tonsillite a causa delle ampie urla che il ruolo le richiedeva di fare. Tyler avrebbe in seguito ricordato che era il film pi\u00f9 difficile a cui avesse mai lavorato, \"sia fisicamente che emotivamente.\" Secondo Laura Margolis, che interpretava la Pin-Up Girl, la Tyler ha anche chiesto espressamente di non vedere la sua maschera prima delle riprese: \"Ho ricevuto istruzioni rigorose per non lasciare che Liv mi vedesse nella mia maschera prima di girare\", Margolis ha ricordato. \"La prima scena che ho girato \u00e8 stata stalking [lei] al di fuori del fienile. Mi era stato detto che voleva davvero avere paura. Non voleva fingere, e quindi era mia responsabilit\u00e0 spaventarla davvero. Quindi abbiamo girato quella scena, le ho corso incontro, ha iniziato a urlare e poi mi ha dato un calcio.\"\nLe maschere presenti nel film sono state scelte da Bertino, che voleva che apparissero come se gli assassini \"avessero potuto ritirarle in un qualsiasi negozio.\"\nPost-produzione.\nIl montatore Kevin Greutert \u00e8 stato ingaggiato per il montaggio del film; al momento, dopo aver da poco terminato il montaggio di \"Saw III\". Diverse modifiche sono state apportate al film durante la post-produzione, principalmente per quanto riguarda la conclusione: nella sceneggiatura e nelle riprese iniziali, i tre sconosciuti mascherati rivelavano i loro volti alla telecamera. Dopo la sequenza in cui vengono pugnalati Kristen e James, gli estranei vagano per la casa, ripulendo parti della scena del crimine prima di vestirsi con i vestiti di Kristen e James. In seguito alle proiezioni dei test, i produttori hanno deciso che i volti degli sconosciuti dovevano rimanere invisibili al pubblico, il che richiedeva che le sequenze successive all'accoltellamento fossero eliminate.\nMusica.\nUna colonna sonora, composta da 19 brani composti dal produttore di colonne sonore tomandandy, \u00e8 stata pubblicata il 27 maggio 2008 ed \u00e8 stata distribuita dalla Lakeshore Records. L'album ha ricevuto recensioni generalmente positive dalla critica. \"\u00c8 una colonna sonora inquietante per quello che sembra essere un film che ti far\u00e0 saltare e anche assicurarti che le porte siano chiuse di notte\", scrive il recensore Jeff Swindoll. \"Questa \u00e8 una colonna sonora impressionante e aggiunge un tremendo fattore freddo al film\", afferma Zach Freeman di \"Blogger News\", classificandolo con una A.\nDistribuzione.\nInizialmente i produttori avevano pianificato una distribuzione estiva del film nel luglio 2007, che alla fine \u00e8 stata rinviata a novembre 2007; tuttavia, anche questa data \u00e8 stata poi rinviata. I produttori hanno invece optato per un rilascio estivo e \"The Strangers\" ha avuto il suo debutto teatrale negli Stati Uniti e in Canada il 30 maggio 2008. Nel suo weekend di apertura, il film ha incassato 21 milioni di dollari in 2.467 cinema, classificandosi al terzo posto ai botteghini e incassando una media di $ 8.514 per cinema. Il rendimento complessivo al botteghino fu un successo, guadagnando $ 82,4 milioni in tutto il mondo.\nMarketing e promozione.\nAlla fine di luglio 2007, Bertino, Tyler e Speedman hanno partecipato all'evento annuale Comic-Con di San Diego per promuovere il film; tutti e tre erano presenti per una sessione di panel di domande e risposte, oltre a una proiezione del trailer ufficiale del film; questo trailer \u00e8 stato rilasciato su Internet diverse settimane dopo. Non \u00e8 stato fino al marzo 2008, che un trailer full-length per il film \u00e8 uscito, which can be found on Apple's QuickTime trailer gallery. Il trailer originariamente inizi\u00f2 a girare nelle sale cinematografiche allegate al film di fantascienza \"Doomsday\" della Rogue Pictures nel marzo 2008, e le pubblicit\u00e0 televisive iniziarono a essere trasmesse in rete all'inizio di met\u00e0 aprile 2008 per promuovere l'uscita del film a maggio.\nSequel.\nI produttori della Rogue Pictures hanno confermato alla rivista \"Variety\" la realizzazione di un sequel intitolato \"\", con la data di uscita fissata per il 31 maggio 2018."}
{"id": "2109699", "revid": "1958640", "url": "https://it.wikipedia.org/wiki?curid=2109699", "title": "F\u00e9lix Cary", "text": "Biografia.\nIl padre, Pierre, commerciava in libri. Anche Felix intraprende la carriera del commerciante, ma al tempo stesso coltiva la sua passione per gli studi.\nGi\u00e0 da giovane si interessa di monete antiche. Nel 1723 si reca a Parigi per conoscere le monete e le medaglie che li erano raccolte e, per approfondire le sue conoscenze numismatiche, inizia lo studio del greco. \nAl ritorno a Marsiglia \u00e8 tra i fondatori dell'Accademia di questa citt\u00e0. Nel 1737 si reca nuovamente a Parigi per perfezionare gli studi ed arricchire la collezione. \nFu amico e collega di Jean-Jacques Barth\u00e9lemy, che scrisse la prefazione di uno dei suoi libri.\nNel 1744 pubblica a Parigi \"Sur la fondation de Marseille\" in cui individua la fondazione di Marsiglia come opera dei Focei nel 1\u00ba anno della 45\u00aa Olimpiade (599 a.C.).\nCurioso di tutto, compila un \"Vocabulaire proven\u00e7ale\", con l'etimologia di ogni parola. \nLa ricca collezione di medaglie raccolte da Cary, grazie a Barthelemy fu acquisita dal Gabinetto numismatico della Biblioth\u00e8que nationale de France a Parigi"}
{"id": "2109705", "revid": "287204", "url": "https://it.wikipedia.org/wiki?curid=2109705", "title": "Daisaku Sakai", "text": "Carriera.\nEsordisce come wildcard nel GP del Giappone del 2000, nella classe 250 del motomondiale in sella ad una Honda. Nel 2001 corre ancora nella classe 250 come wildcard al GP del Pacifico senza ottenere punti, mentre nel 2002, sempre con una Honda, ottiene un secondo posto nell'unica gara della stagione che ha corso.\nPi\u00f9 costanti sono state le sue partecipazioni nel campionato giapponese, dove ha ottenuto buoni risultati e numerosi podi nelle categorie Supersport e Superbike. Conclude la stagione 2013 della superbike nipponica al 13\u00ba posto con 42 punti, l'anno successivo \u00e8 invece 11\u00ba con 64 punti, in entrambe le occasioni in sella ad una BMW S1000RR.\nNel 2010 disputa la prova di Monza nel mondiale Superbike in sella alla GSX-R1000 del team Yoshimura Suzuki Racing, ma in gara 1 cade mentre era nelle retrovie e non prende parte alla gara pomeridiana. Il 13 giugno 2010 vince la 300 chilometri di Suzuka, sempre in sella ad una Suzuki GSX-R1000, in coppia con Nobuatsu Aoki."}
{"id": "2109723", "revid": "287204", "url": "https://it.wikipedia.org/wiki?curid=2109723", "title": "Acacio Da Silva", "text": ""}
{"id": "2109724", "revid": "827882", "url": "https://it.wikipedia.org/wiki?curid=2109724", "title": "Audicinema", "text": "Audicinema \u00e8 una ricerca di mercato qualitativa italiana, realizzata da C.R.A. Customized Research &amp; Analysis in collaborazione con Rai Cinema. Analizza sistematicamente le opinioni e i comportamenti di consumo degli spettatori cinematografici.\nGli obiettivi della ricerca.\nAudicinema analizza in modo continuo gli spettatori dei film che escono nelle sale cinematografiche in termini di marketing. Consente l'analisi di posizionamento del prodotto da parte delle societ\u00e0 di distribuzione cinematografica e integra i dati quantitativi del Cinetel (il sistema di rilevazione degli incassi nelle sale cinematografiche).\nIl sistema di rilevazione dei dati.\nLa rilevazione dei dati avviene tramite il Telepanel e l'Oversample.\nTelepanel \u00e8 un sistema di rilevazione informatizzata che interagisce con un panel di 3.500 famiglie pari a circa 9.500 individui rappresentative della popolazione italiana. Il campione, stratificato per nucleo secondo i parametri Istat \u00e8 ponderato per rappresentare l'universo degli individui anche per sesso, et\u00e0, titolo di studio e condizione professionale.\nCiascuna famiglia \u00e8 dotata di un personal computer collegato via modem al centro elaborazione dati.\nOversample \u00e8 un ulteriore panel di circa 20.000 individui reclutati fuori dalle sale cinematografiche con il requisito di potersi collegare con Audicinema tramite e-mail. Consente di correggere la distorsione statistica del Telepanel collegata al fatto che il 45% circa del campione non vede i film.\nL'elaborazione dei dati.\nTramite il combinato disposto dei \"composite estimators\" si ottiene per ciascun film rilevato in Italia la proiezione Audicinema contenente dettagli sulla tipologia del titolo e sul gradimento del film. I risultati della ricerca sono disponibili mensilmente e sono comunicati ai richiedenti (societ\u00e0 di produzione cinematografica, societ\u00e0 di distribuzione, ecc.)."}
{"id": "2109726", "revid": "1382282", "url": "https://it.wikipedia.org/wiki?curid=2109726", "title": "Power Rangers Jungle Fury", "text": "Power Rangers Jungle Fury \u00e8 la quattordicesima serie americana dedicata ai \"Power Rangers\", ispirata alla ventunesima serie giapponese dei \"Super Sentai\" \"Juken Sentai Gekiranger\". Questa serie si differenzia dalle altre per il numero decisamente ridotto dei Ranger principali rispetto agli \"altri\" Ranger (come la serie '). La serie \u00e8 stata trasmessa negli Stati Uniti tra febbraio e novembre 2008, successivamente alla serie '. La serie ha debuttato in Italia su Jetix il 6 luglio 2009.\nTrama.\nIn un remoto monastero dove si pratica un'arte Kung-Fu chiamata \"L'ordine dell'artiglio\" vengono scelti tre abili allievi: Lily, Theo e Jarrod.\nPer colpa di una lite contro un principiante, Jarrod viene cacciato dalla sua nobile carica e al suo posto subentra invece il malcapitato Casey. Il pi\u00f9 saggio dei maestri, Master Mao, guida i tre allievi scelti in una camera segreta dove gli mostra uno scrigno, in cui teneva rinchiuso un potente e pericoloso demone chiamato Dai-Shi. Questi era stato catturato millenni prima dai tre pi\u00f9 antichi maestri dell'ordine dell'artiglio e ai tre ragazzi sarebbe stato affidato il compito di proteggere lo scrigno, affinch\u00e9 Dai-Shi non sfuggisse. All'improvviso, Jarrod attacca furioso Master Mao. Durante la lotta, l'allievo ribelle apre per sbaglio lo scrigno e Dai-Shi si libera uccidendo Master Mao.\nIn punto di morte, Mao dice ai tre prescelti di andare nella citt\u00e0 di Ocean Bluff, dove troveranno un nuovo maestro. Nel frattempo, Jarrod tenta di scappare dal monastero, ma Dai-Shi lo attacca entrando nel suo corpo: Jarrod \u00e8 completamente posseduto da Dai-Shi, e ricostruisce il suo tempio invocando i suoi guerrieri, i Rinshi.\nIntanto, i tre ragazzi trovano il loro presunto maestro, chiamato R.J., strambo direttore di una pizzeria, e i tre lo lasciano credendo di essersi sbagliati. I Rinshi attaccano i ragazzi che si ritrovano presto nei guai, ed R.J. arriva in loro aiuto sconfiggendo eroicamente i mostri, e dimostrando di essere un membro dell'ordine dell'artiglio grazie al simbolo tatuato sul braccio. Allora, R.J. mostra ai tre ragazzi il loro rifugio segreto e gli consegna i Morpher a forma di occhiali da sole con cui i tre possono trasformarsi in Power Ranger e combattere Dai-Shi."}
{"id": "2109727", "revid": "287204", "url": "https://it.wikipedia.org/wiki?curid=2109727", "title": "Ra\u00fal Jara", "text": "Carriera.\nPer quanto riguarda le competizioni del motomondiale, esordisce nella classe 125 nel 2001 con il team MS Aprilia LCR, gareggiando in tutte le gare della stagione e concludendo al 26\u00ba posto nella classifica generale.\nNel motomondiale 2002 passa alla classe 250, concludendo la stagione al 25\u00ba posto. Ha sempre corso con l'Aprilia.\nArchiviate le due stagioni in ambito mondiale, rientra nel campionato spagnolo velocit\u00e0 nella categoria Supersport, chiudendo secondo con 115 punti nel 2003 ed ottavo nel 2004 con 53 punti."}
{"id": "2109730", "revid": "112913629", "url": "https://it.wikipedia.org/wiki?curid=2109730", "title": "Iglulik", "text": "Iglulik (Inuktitut:Iglulik; \u1403\u14a1\u14d7\u14d5\u1483) \u00e8 un insediamento Inuit di 1.682 abitanti situato nella Regione di Qikiqtaaluk, nel territorio del Nunavut in Canada. Poich\u00e9 il paese si trova su una minuscola isola nel bacino di Foxe, molto vicina alla Penisola di Melville (ma anche all'Isola di Baffin), \u00e8 spesso creduto essere situato nella penisola. \nNome.\nIl nome \"Iglulik\" significa \"luogo dove ci sono igl\u00f9\" nella lingua inuktitut, e gli abitanti sono chiamati Iglulingmiut (~miut - \"persone di\").\nStoria.\nLe informazioni pi\u00f9 importanti sulla storia dell'isola provengono dai reperti di alcuni scavi archeologici risalenti a oltre 4\u00a0000 anni fa. I primi contatti con gli europei coincidono con l'arrivo delle navi britanniche HMS Fury e HMS Hecla, sotto il comando del capitano William Edward Parry, il quale giunse nell'inverno del 1822 a Iglulik.\nL'isola venne successivamente visitata nel 1867 e nel 1868, da parte dell'esploratore statunitense Charles Francis Hall durante le sue ricerche dei sopravvissuti della spedizione di John Franklin. Nel 1913 Alfred Tremblay insieme a Joseph Bernier inizi\u00f2 un viaggio fino a Pond Inlet, raggiungendo anche Iglulik alla ricerca di siti minerari favorevoli.\nLe prime strutture permanenti di occidentali nei pressi di Iglulik giunsero con l'arrivo delle prime missioni cattoliche durante gli anni 1930. Sempre in quegli anni anche la Compagnia della Baia di Hudson stabil\u00ec una propria base sul territorio dell'isola. \nAltre strutture come la stazione della Royal Canadian Mounted Police, le scuole e le cliniche, giunsero qui prima che nelle altre comunit\u00e0 della regione. L\"'Igloolik Research Centre\" \u00e8 nato per studiare le conoscenze tecnologiche dei popoli Inuit, ma anche per l'analisi del clima e dell'ambiente naturale.\nCultura.\nUn'antica leggenda della regione di Iglulik \u00e8 stata adattata dal regista Zacharias Kunuk per creare il primo film completamente inuit, \"Atanarjuat\", uscito nel 2001. Nel 2004, Isuma ha prodotto il film \"The Journals of Knud Rasmussen\", uscito nelle sale canadesi nel settembre 2006, dopo la premi\u00e8re al Toronto International Film Festival.\nIglulik \u00e8 anche sede della compagnia circense \"Artcirq\". A inizio 2008 otto membri della compagnia Artcirq sono stati invitati a Timbuct\u00f9, nel Mali, a 40\u00b0Celsius, come ospiti del Festival au d\u00e9sert.\nPopolazione.\nSecondo i dati del censimento 2016, la popolazione era di 1.682 abitanti, con una crescita del 8,5% rispetto ai dati del 2006."}
{"id": "2109732", "revid": "76724161", "url": "https://it.wikipedia.org/wiki?curid=2109732", "title": "Cinetel", "text": "Cinetel \u00e8 una societ\u00e0 partecipata pariteticamente dall'Associazione Nazionale Esercenti Cinema (ANEC) e da ANICA Servizi. Cura quotidianamente la raccolta degli incassi e delle presenze in un campione di sale cinematografiche di prima visione in tutta Italia e li ridistribuisce su abbonamento ai principali operatori del settore.\nLe sale oggetto di rilevazione.\nLa raccolta dei dati avviene attraverso la rilevazione da parte di Cinetel di circa 3.000 schermi cinematografici. La raccolta avviene ogni sera con diversi strumenti: e-mail, fax, cassa automatica fiscalizzata. I dati confluiscono nel Data Center di Cinetel nel corso della notte per le elaborazioni che saranno disponibili al mattino successivo.\nLa distribuzione annuale degli incassi cinematografici.\nSecondo i dati Cinetel, ogni anno si vendono in Italia circa 100-110 milioni di biglietti per un incasso totale di circa \u20ac 500-550 milioni. La quota di botteghino dei film italiani nel 2008 (dato non definitivo) \u00e8 di circa il 30%, quella dei film statunitensi del 55% ed il restante 15% circa si riferisce alle altre cinematografie.\nLa pubblicit\u00e0 dei dati.\nOgni luned\u00ec mattina le agenzie di stampa nazionali pubblicano i dati relativi agli incassi nel fine settimana. I risultati sono utilizzati dagli organi di informazione per commentare il successo o meno dell'uscita dei nuovi film. "}
{"id": "2109735", "revid": "767487", "url": "https://it.wikipedia.org/wiki?curid=2109735", "title": "Mazinga Z contro il Generale Nero", "text": ", noto anche col titolo Mazinger Z contro il Generale delle Tenebre, \u00e8 un film del 1974 diretto da Nobutaka Nishizawa. Il mediometraggio anime, prodotto dalla Toei D\u014dga, si ispira al finale del manga \"Mazinger Z\" di G\u014d Nagai anticipando quello della serie televisiva, che sarebbe stato trasmesso oltre un mese dopo (con una trama parzialmente diversa). Il film fu distribuito in Giappone il 25 luglio 1974 come parte del festival T\u014dei Manga Matsuri, insieme al cortometraggio \"Fing\u0101 5 no daib\u014dken\".\n\"Mazinga Z contro il Generale Nero\" fu adattato in manga come finale della versione di \"Mazinger Z\" disegnata da Gosaku \u014cta, e ispir\u00f2 l'OAV del 2003 \"Mazinkaiser contro il Generale Nero\".\nTrama.\nVinta la guerra contro i mostri meccanici del dottor Hell, Koji Kabuto si gode il meritato riposo, ma una nuova minaccia, annunciata da un misterioso profeta, incombe sull'umanit\u00e0: le Sette Armate del malvagio Generale delle Tenebre sono ormai pronte a riemergere dalle viscere della Terra per riprenderne possesso. Improvvisamente, le maggiori capitali del mondo subiscono l'irresistibile attacco di potenti mostri guerrieri, che seminano ovunque distruzione e morte. A Tokyo Koji riesce a sconfiggerli, ma Mazinger Z esce notevolmente danneggiato dallo scontro. Inoltre, durante l'attacco che non risparmia l'Istituto di Ricerca sull'Energia Fotoatomica, il fratellino Shiro Kabuto rimane gravemente ferito e solo una trasfusione di sangue di Koji riesce a salvargli la vita. Quando i mostri guerrieri tornano all'attacco pi\u00f9 in forze di prima, sia Mazinger Z che Koji non sono ancora in condizioni di combattere e l'esito dello scontro appare ormai scontato. Ci\u00f2 nonostante, Koji parte con un Mazinger Z ancora seriamente danneggiato, riesce a farsi valere ma i nemici sono troppo numerosi e forti.\nKoji ha velocemente la peggio nonostante l'aiuto in extremis di Sayaka e di Boss, che collega Boss Robot a due missili: i mostri infatti si sbarazzano in fretta sia di lui che di Sayaka con la sua Diana A, e sembra che per Koji e per Mazinger Z sia giunta la fine. Ma dalle fiamme di un vulcano emerge in loro soccorso un misterioso robot costruito a immagine e somiglianza di Mazinger Z, evocato dal profeta dell'inizio che si rivela essere il dottor Kenzo Kabuto, padre di Koji: \u00e8 il Great Mazinger guidato da Tetsuya Tsurugi. Il robot, con un modulo jet retrattile incorporato, raggiunge subito il campo di battaglia e aiuta Koji a sbarazzarsi dei mostri guerrieri, dimostrando a tutti di essere molto pi\u00f9 forte, resistente e comunque, sotto tutti i punti di vista, nettamente superiore in prestazioni a Mazinger Z. Koji e Tetsuya condividono una breve conversazione in cui Tetsuya gli dice che il suo robot \u00e8 il fratello di Mazinger Z, concepito proprio per sconfiggere il nuovo nemico, le Sette Armate di Mikene, quindi se ne va, lasciando Koji a chiedersi chi potrebbe aver costruito un simile robot.\nDistribuzione.\nEdizione italiana.\nIn Italia il mediometraggio fu visto inizialmente come ultima parte del film di montaggio \"Gli UFO Robot contro gli invasori spaziali\" (1978), in cui era presentato quasi integralmente. Alcune porzioni furono utilizzate anche in un altro montaggio, \"Mazinga contro Goldrake\" (1979).\nLa prima edizione italiana integrale fu realizzata nel 1998 dalla Dynamic Italia, con dialoghi a cura di Luciano Setti. In tale occasione furono realizzati due doppiaggi: uno in cui nomi e terminologia sono fedeli alle versioni italiane delle serie TV e uno in cui sono fedeli a quella originale. I doppiaggi vedono la partecipazione di parte del cast di \"Mazinga Z\" e \"Il Grande Mazinger\".\nNel 2014 la Yamato Video ne ha realizzato una nuova edizione, facendo ridoppiare dalla CDR i personaggi di Shiro, Kenzo e Gorgon, sotto la direzione di Giorgio Bassanelli Bisbal. Questa edizione \u00e8 stata distribuita quindi nelle sale italiane il 24 novembre dello stesso anno dalla Koch Media, come secondo titolo del programma \"Le notti dei super robot - Parte I\".\nEdizioni home video.\nGiappone.\nIl film fu distribuito in VHS in Giappone dalla Toei Video negli anni ottanta.\nIl 21 maggio 2002 il film fu pubblicato in DVD in Giappone dalla Toei Video nel cofanetto \"Mazinger the Movie G\u014d Nagai Super Robot Box\" insieme a \"Mazinga Z contro Devilman\" e \"Il Grande Mazinga, Getta Robot G, UFO Robot Goldrake contro il Dragosauro\". La stessa azienda l'ha poi inserito nei DVD \"Mazinger the Movie 1\" (uscito il 21 maggio 2003) e \"Fukkoku! T\u014dei Manga Matsuri 1974 natsu\" (uscito il 21 ottobre 2011).\nIl film \u00e8 stato distribuito in Blu-ray Disc in Giappone dalla Toei Video il 21 ottobre 2012 nel cofanetto \"Mazinger the Movie Blu-ray 1973-1976\".\nItalia.\nIn Italia l'edizione della Dynamic Italia fu distribuita direttamente in VHS nel 1998 dalla Terminal Video Italia; i due doppiaggi erano presentati consecutivamente, e anche la copertina era dotata di due facce che rispecchiavano le rispettive edizioni italiane del film.\nL'edizione della Yamato Video, gi\u00e0 proiettata nelle sale, \u00e8 stata pubblicata in DVD e in BD il 26 marzo 2015, nel primo volume della \"Go Nagai Super Robot Movie Collection\", insieme al film precedente e al successivo; il BD \u00e8 disponibile sia singolarmente sia in una steelbook col volume successivo e un DVD extra."}
{"id": "2109736", "revid": "729019", "url": "https://it.wikipedia.org/wiki?curid=2109736", "title": "Porte de Saint-Ouen (metropolitana di Parigi)", "text": "Porte de Saint-Ouen \u00e8 una stazione della metropolitana di Parigi sulla linea 13, ai limiti fra il XVII e il XVIII arrondissement di Parigi.\nLa stazione.\nLa stazione \u00e8 stata inaugurata nel 1911.\n\u00c8 una delle poche stazioni della Metropolitana di Parigi ad avere una scala mobile che collega direttamente i marciapiedi alla strada."}
{"id": "2109739", "revid": "729019", "url": "https://it.wikipedia.org/wiki?curid=2109739", "title": "Universitet (metropolitana di Kiev)", "text": "Universitet (, ) \u00e8 una stazione della Linea Svjato\u0161yns'ko-Brovars'ka, la prima linea della Metropolitana di Kiev.\nStoria.\nLa stazione fu inaugurata insieme alle altre fermate della prima tratta della rete nel 1960 e prende il nome dall'Universit\u00e0 nazionale Taras \u0160ev\u010denko di Kiev.\nL'architettura \u00e8 a tre vani distinti, separati da pilastri ed \u00e8 considerata la pi\u00f9 bella stazione della rete; attualmente, \u00e8 l'unica fermata che \u00e8 la pi\u00f9 vicina, per estetica, alla famosa architettura stalinista utilizzata per la Metropolitana di Mosca e di San Pietroburgo, negli anni cinquanta. \u00c8 opera degli architetti H. Holovka, M. Syrkin, Je. Ivanov, \u017d. Jegula\u0161vili, L. Semenjuk e O. Lozyns'ka. I pilastri in marmo rosso sono ornati con busti in marmo bianco ritraenti famosi scienziati e poeti della letteratura ucraina, opera degli scultori M. Dekermend\u017ei, A. Bilostoc'kyj, V. Znoba, A. Kobal\u00ebv, Je. Kuncevy\u010d, M. Lysenko, P. Ostapenko, O. Suprun e A. \u0160apran.\nI pilastri sono anche decorati con fregi in marmo bianco e l'illuminazione \u00e8 ottenuta tramite lampade nascoste nelle nicchie della volta centrale, e dalle lampade delle banchine. Le mura sono ricoperte con piastrelle arancioni e il pavimento \u00e8 realizzato con varie tavole di granito arrangiate secondo un classico motivo ucraino. Al termine della stazione vi \u00e8 un muro in marmo bianco, davanti al quale sorgeva una statua di Vladimir Lenin. La statua fu smantellata all'inizio degli anni novanta, facendo perdere alla stazione il \"look\" originario.\nIl grande ingresso della stazione (monumento all'architettura) \u00e8 situato al centro del Giardino botanico A. V. Fomin, con una galleria che permette l'accesso diretto ai giardini o al viale Taras \u0160ev\u010denko. Le scale mobili sono situate in due tunnel separati collegati per mezzo di un piccolo atrio."}
{"id": "2109743", "revid": "785863", "url": "https://it.wikipedia.org/wiki?curid=2109743", "title": "Mazinga Z contro Devilman", "text": ", noto anche col titolo Mazinger Z contro Devilman, \u00e8 un film del 1973 diretto da Tomoharu Katsumata. Il mediometraggio anime, prodotto dalla Toei D\u014dga, funge da crossover tra le serie televisive \"Mazinga Z\" e \"Devilman\" (entrambe basate su manga di G\u014d Nagai). Tuttavia, nonostante il titolo del film, i protagonisti delle due serie non si scontrano ma si alleano. Fu il primo film tratto dalla saga di \"Mazinger\", nonch\u00e9 il primo anime cinematografico ad essere tratto da una serie televisiva. Il film distribuito in Giappone il 18 luglio 1973 come parte del festival T\u014dei Manga Matsuri, insieme al mediometraggio \"Kamen Rider V3 tai Destron Kaijin\" (secondo film tratto dalla serie TV \"Kamen Rider V3\").\n\"Mazinga Z contro Devilman\" fu adattato in manga nel secondo volume della versione di \"Mazinger Z\" disegnata da Gosaku \u014cta.\nTrama.\nUn combattimento di Mazinger Z e Afrodite A contro tre dei mostri meccanici del dottor Hell libera accidentalmente l'arpia Sirene dalle viscere della Terra. La creatura si dirige in citt\u00e0 dove viene vista da Akira Fudo, che si trasforma nella sua vera forma di Devilman per seguirla. Il dottor Hell, che ha osservato la battaglia, capisce che Sirene fa parte di una stirpe dei demoni che secondo una leggenda ha governato la Terra in epoca preistorica. Usando la sua fortezza volante Navalon, Hell e il fedele Barone Ashura seguono Sirene alle montagne dell'Himalaya, dove Hell libera altri due demoni (il generale Zannin e Bugo, una creatura mutaforma) e si allea con loro per sconfiggere Devilman e Mazinger Z. Non sanno per\u00f2 che Devilman ha spiato la loro conversazione.\nAkira va ad avvertire Koji Kabuto ma finisce per deridere Mazinger Z, definendolo inutile. Questo porta i due sanguigni adolescenti a sfidarsi in una corsa in moto, al termine della quale Akira fa notare a Koji che il robot \u00e8 davvero inutile contro nemici volanti. Poco dopo, per\u00f2, Koji viene informato dal team del laboratorio che \u00e8 stato completato il Jet Scander, un jetpack alato gigante che permetter\u00e0 a Mazinger di volare. Tuttavia Bugo ha spiato la scena e riferisce tutto al dottor Hell, che manda lui e Sirene a distruggere il Jet Scrander e ad uccidere il professor Yumi. I due demoni, disturbati dall'intervento di Koji, riescono solo a danneggiare l'apparecchio e a rapire Shiro Kabuto e Sayaka Yumi. Sirene poi li lascia cadere dal cielo, ma vengono salvati da Devilman. Koji arriva sul posto e fa portare a casa Shiro e Sayaka dalla banda di Boss, ma quando sta per andarsene viene attaccato da Bugo. Akira, per inseguire il demone, si trasforma in Devilman rivelando la sua identit\u00e0 a Koji. Devilman segue Bugo in mare ma cade in una trappola, venendo salvato da Mazinger Z. Sulla spiaggia, Akira rivela a Koji di essere un membro della trib\u00f9 dei demoni che combatte per proteggere l'umanit\u00e0.\nLe forze combinate del dottor Hell e dei demoni attaccano il laboratorio; Mazinger Z e Devilman si precipitano a difenderlo, ma Devilman viene sopraffatto e catturato. Portato su delle nuvole magiche e bloccato su una croce di ghiaccio, Devilman viene torturato dai demoni per essere un traditore. Tuttavia Koji riesce a convincere il professor Yumi a lanciare il Jet Scrander appena riparato, e lo usa per volare con Mazinger Z fino alle nuvole dove uccide i demoni, libera Devilman e infine distrugge Navalon, anche se Hell e Ashura riescono a salvarsi. Dopo la battaglia, Devilman decide di andarsene subito, venendo accompagnato per un tratto da Mazinger Z.\nDistribuzione.\nEdizione italiana.\nIl mediometraggio fu distribuito nei cinema italiani (privo di titoli di testa e di coda) come prima parte del film di montaggio \"Mazinga contro gli UFO-Robot\" il 19 agosto 1978, prima che le serie TV venissero trasmesse. Questa prima edizione italiana fu curata dalla Cinitalia Edizioni, e il doppiaggio fu eseguito presso la Fono Roma con la collaborazione della C.D. e diretto da Enrico Bomba, anche autore dei dialoghi; questi ultimi presentano numerosi errori di traduzione e libert\u00e0 di adattamento. Sebbene i titoli di testa del film pubblicizzino l'utilizzo dei nomi originali dei personaggi, Koji viene chiamato Ryo, Devilman viene chiamato Uomo Diavolo e il generale Zannin viene chiamato Astaroth, mentre i nomi di Sirene e Boss vengono traslitterati rispettivamente come Silene e Bosu. Vi sono alcune modifiche anche nella terminologia: la stirpe dei demoni viene chiamata \"trib\u00f9 diavolo\" o \"trib\u00f9 demone\", i mostri meccanici vengono chiamati \"UFO Robot\" e i nomi dei colpi dei personaggi furono tradotti o inventati.\nUna nuova edizione italiana fu realizzata nel 1998 dalla Dynamic Italia, a cura di Giorgio Bassanelli Bisbal. In tale occasione furono realizzati due doppiaggi: uno in cui nomi e terminologia sono fedeli alle versioni italiane delle serie TV e uno in cui sono fedeli a quella originale. I doppiaggi vedono la partecipazione di parte del cast di \"Mazinga Z\".\nIl film \u00e8 stato poi distribuito nelle sale italiane il 24 novembre 2014 dalla Koch Media come primo titolo del programma \"Le notti dei super robot - Parte I\". Per l'occasione la Yamato Video ha fatto ridoppiare dalla CDR i personaggi di Hell, Zannin, Devilman (doppiato da Massimo Corizza come nella serie TV), Bugo e Shiro, sempre a cura di Bassanelli Bisbal.\nEdizioni home video.\nIl film fu distribuito in VHS in Giappone dalla Toei Video negli anni ottanta. In Italia fu pubblicato pi\u00f9 volte in Super 8 millimetri, come parte di \"Mazinga contro gli UFO-Robot\", da Cineriduzione Ariete, C.I.C., Euromach ed ERSA. L'edizione VHS del film di montaggio fu distribuita dalla Cinehollywood nel 1985 e ristampata nell'ottobre 1995. La stessa azienda pubblic\u00f2 il film in DVD il 24 maggio 2006; bench\u00e9 sulla copertina venga definita una \"edizione restaurata\", il film \u00e8 presentato in 4:3 \"pan and scan\", con colori ingialliti e privo dei titoli di testa, sostituiti dal solo titolo in sovrimpressione.\n\"Mazinga Z contro Devilman\" fu distribuito singolarmente in VHS nel 1998 dalla Terminal Video Italia. I due doppiaggi erano presentati consecutivamente, e anche la copertina era dotata di due facce che rispecchiavano le rispettive edizioni italiane del film.\nIl 21 maggio 2002 il film fu pubblicato in DVD in Giappone dalla Toei Video nel cofanetto \"Mazinger the Movie G\u014d Nagai Super Robot Box\" insieme a \"Mazinga Z contro il Generale Nero\" e \"Il Grande Mazinga, Getta Robot G, UFO Robot Goldrake contro il Dragosauro\". La stessa azienda l'ha poi inserito nei DVD \"Mazinger the Movie 1\" (uscito il 21 maggio 2003) e \"Fukkoku! T\u014dei Manga Matsuri 1973 natsu\" (uscito il 21 ottobre 2011).\nIl film \u00e8 stato distribuito in Blu-ray Disc in Giappone dalla Toei Video il 21 ottobre 2012 nel cofanetto \"Mazinger the Movie Blu-ray 1973-1976\". L'edizione Yamato Video \u00e8 stata distribuita in DVD e BD dalla Koch Media il 26 marzo 2015, nel primo volume della \"Go Nagai Super Robot Movie Collection\", insieme al film precedente e al successivo; il BD \u00e8 disponibile sia singolarmente sia in una steelbook col volume successivo e un DVD extra."}
{"id": "2109746", "revid": "71433", "url": "https://it.wikipedia.org/wiki?curid=2109746", "title": "The Imaginarium of Doctor Parnassus", "text": ""}
{"id": "2109747", "revid": "1543377", "url": "https://it.wikipedia.org/wiki?curid=2109747", "title": "Municipalit\u00e0 locale di Albert Luthuli", "text": "Albert Luthuli \u00e8 una municipalit\u00e0 locale (in inglese Albert Luthuli Local Municipality) appartenente alla municipalit\u00e0 distrettuale di Gert Sibande della provincia di Mpumalanga in Sudafrica. \nIn base al censimento del 2001 la sua popolazione \u00e8 di 187.938 abitanti.\nIl suo territorio si estende su una superficie di ed \u00e8 suddiviso in 22 circoscrizioni elettorali (\"wards\"). Il suo codice di distretto \u00e8 MP301.\nGeografia fisica.\nConfini.\nLa municipalit\u00e0 locale di Albert Luthuli confina a nord con quelle di Emakhazeni (Nkangala) , Mbombela Hall e Umjindi (Ehlanzeni), a sud con quelle di Msukaligwa e Mkhondo, a ovest con quella di Steve Tshwete (Nkangala) e a est con lo Swaziland."}
{"id": "2109752", "revid": "122210007", "url": "https://it.wikipedia.org/wiki?curid=2109752", "title": "Medaglia interalleata della vittoria (Italia)", "text": "La medaglia interalleata della Vittoria, o medaglia della Vittoria, commemorativa della grande guerra per la civilt\u00e0, fu istituita in Italia con il regio decreto 16 dicembre 1920, n. 1918 , a seguito della deliberazione presa dalla Commissione speciale nominata dall'Assemblea generale della Pace per l'istituzione di una medaglia commemorativa comune da concedersi ai combattenti delle Nazioni alleate ed associate.\nCriteri di assegnazione.\nLa norma istitutiva prevedeva la sua concessione a militari, militarizzati ed assimilati che avevano ottenuto il Distintivo per le fatiche di guerra di cui al regio decreto 21 maggio 1916, n. 641, o che comunque avevano prestato servizio per almeno quattro mesi in zona sotto la giurisdizione delle armate ed a disposizione delle autorit\u00e0 mobilitate e collaborando direttamente con l'esercito operante.\nCon successivo regio decreto 6 aprile 1922, n. 637si stabilirono le categorie di combattenti ai quali la concessione non era estesa.\nCon regio decreto 15 luglio 1923, n. 1786 la medaglia venne concessa a tutti i marittimi che avevano ottenuto il Distintivo di benemerenza per gli equipaggi delle navi mercantili, istituito con il regio decreto 17 gennaio 1918, n. 150 oppure il citato Distintivo per le fatiche di guerra.\nIl concorso pubblico fu vinto dallo scultore Gaetano Orsolini con la sua: \"La Vittoria alata sopra un carro trionfale, con la fiaccola della Libert\u00e0, trainata da quattro leoni aggiogati\".\nLa medaglia era data gratuitamente, a spese dello Stato, ed era accompagnata da un diploma nominativo.\nIl regio decreto 31 gennaio 1926, n. 273, che regolamenta l'uso delle decorazioni da parte del personale militare, non contempla la medaglia della vittoria come portativa sulle uniformi.\nInsegne.\nMedaglia.\nLa medaglia consiste in un disco di bronzo del diametro di 36\u00a0mm e dello spessore di 2\u00a0mm con attacco a cambretta che, secondo il Decreto istitutivo, avrebbe dovuto essere coniato col bronzo delle artiglierie nemiche.\nLa Vittoria alata in piedi su un carro, con una fiaccola fiammeggiante nella destra, in basso quattro leoni legati al carro da due festoni di foglie d'alloro.\nSotto i leoni, il nome dello scultore \"G. Orsolini Mod.\" a sinistra e quello del fabbricante \"F.M.Lorioli &amp; Castelli - Milano\" oppure \"S.Johnson Milano\" oppure \"Sacchini - Milano\" a destra.\nEsistono degli esemplari senza alcuna scritta o solo con \"G. Orsolini Mod.\u201d a sinistra.\nAl centro un tripode, simbolo di comunicazione, sormontato da due colombe che volano in direzioni opposte portando nel becco un ramoscello d'olivo, simbolo di pace.\nSul bordo in alto la dicitura: \"GRANDE GVERRA PER LA CIVILTA'\"; in esergo la scritta: \"AI COMBATTENTI DELLE NAZIONI / ALLEATE ED ASSOCIATE\"; ai lati del tripode in numeri romani: \"MCMXIV\", \"MCMXVIII\".\nA fianco della base del tripode, sulla destra, \u00e8 presente il nome dell'incisore: \"G. Villa Inc.\", non presente sulle medaglie fabbricate da Lorioli.\nNastro.\nLa medaglia andava portata sul lato sinistro del petto, appesa ad un nastro largo 37\u00a0mm dai colori di due arcobaleni affiancati per il rosso con un filetto bianco agli orli, uguale a quelli delle altre nazioni alleate ed associate che istituirono la medaglia.\nNei casi previsti si portava solo il nastrino al posto della medaglia."}
{"id": "2109758", "revid": "2110845", "url": "https://it.wikipedia.org/wiki?curid=2109758", "title": "Giuseppe De Monte", "text": "Biografia.\nArruolatosi volontario viene inquadrato a Firenze come aspirante motorista nel 7\u00b0 Autieri, l'8 settembre si trovava a Formia, ritornato in Friuli, si unisce ad una formazione partigiana. Dopo aver dimostrato coraggio e spirito di iniziativa gli viene affidato il comando del battaglione \"Gemona\" inquadrato nella 3\u00aa Brigata Osoppo \"Friuli\".\nNei diciannove mesi di battaglie aveva combattuto sulle rive del Tagliamento e lungo la rotabile Udine-Spilimbergo, tanto che nel luglio del 1944, il suo valore era stato premiato nel luglio del 1944 con un encomio solenne da parte del comando della Osoppo \"Friuli\" e il capo della missione alleata presente nella zona lo aveva proposto per una medaglia d'argento.\nIl 29 aprile 1945 nel tentativo di fermare le violenze di una colonna di nazisti in ritirata viene ucciso.\nOnorificenze.\nSergente - 7\u00ba reggimento autieri - Partigiano combattente, \nRiconoscimenti.\nRagogna, San Daniele del Friuli [Udine], Udine e Valeggio sul Mincio [Verona] gli hanno intitolato una via"}
{"id": "2109764", "revid": "6923", "url": "https://it.wikipedia.org/wiki?curid=2109764", "title": "Campionato Production Car", "text": "Il Campionato Production Car (meglio noto come ProCar), era il nome di due distinte serie automobilistiche:\nIl monomarca BMW.\nIl monomarca, il cui nome ufficiale era BMW M1 ProCar Championship, venne ideato dall'ex pilota automobilistico tedesco, e fondatore del reparto corse BMW, Jochen Neerpasch.\nPrendevano parte a questa competizione, piloti di Formula 1, del Campionato Mondiale Sport-Prototipi e del Campionato Europeo Turismo, che si sfidavano l'un l'altro con vetture identiche ossia delle BMW M1 modificate per le corse, dalle varie scuderie.\nOrigini.\nJochen Neerpasch propose alla BMW la realizzazione di un campionato monomarca, e la casa dell'elica accolse l'idea, ampliando per\u00f2 le sue vedute.\nDecise di realizzare la M1, una vettura sportiva ad altissime prestazioni, progettata ad hoc per il campionato monomarca, tuttavia costruire un solo modello per il solo campionato monomarca, non era economicamente redditizio, perci\u00f2 i vertici della casa bavarese pensarono di impiegarla anche nel Campionato Mondiale Sport-Prototipi nel 1979.\nL'idea era quella di omologare la vettura nel Gruppo 5, ma nel 1977 la FISA modific\u00f2 le specifiche che avrebbero dovuto possedere le auto di quella categoria.\nLa regola prevedeva che prima venissero prodotti 400 esemplari per poter prendere parte al Gruppo 4, e solo successivamente la macchina sarebbe potuta essere omologata per il Gruppo 5.\nPer velocizzare il processo, Neerpasch pens\u00f2 di realizzare il campionato monomarca con l'M1 Gruppo 4 coinvolgendo piloti di alto calibro, in modo da suscitare interesse attorno l'M1, consentendo di venderne parecchi esemplari e nel tempo stesso permettere alla BMW di continuare a sviluppare la versione del Gruppo 5, cos\u00ec da poter prendere parte al Mondiale Sport-Prototipi entro i tempi prestabiliti.\nNeerpasch inizi\u00f2 a prendere accordi con Max Mosley, che al tempo non era presidente della FIA, ma tra i vertici della scuderia March, con cui la BMW collaborava nel Campionato Europeo di Formula 2.\nAl tempo stesso Mosley, faceva parte della FOCA (il consorzio dei costruttori di Formula 1), e sfrutt\u00f2 questa sua posizione per far leva sugli interessi delle altre squadre, affinch\u00e9 partecipassero al campionato ProCar e dessero il nulla osta ai loro piloti.\nI piani di Neerpasch ebbero buon seguito, e la BMW mise in piedi (col consenso della FISA), la cosiddetta Associazione ProCar (\"The ProCar Association\") che si occupava dell'organizzazione dell'evento.\nFormato.\nNel 1978 in concomitanza con la presentazione della versione stradale della BMW M1, venne annunciato che nel 1979 si sarebbe disputato il Campionato ProCar, ed inoltre vennero elencate le regole.\nLe gare dovevano essere disputate soltanto in Europa, ed in concomitanza con i Gran Premi di Formula 1, ossia nelle stesse piste.\nIl venerd\u00ec oltre alle prove libere dei Gran Premi, si disputavano le prove libere e le prove ufficiali del Campionato ProCar, mentre il sabato dopo le prove ufficiali dei Gran Premi, veniva disputata la gara del Campionato ProCar.\nLa durata delle corse era di circa mezz'ora.\nI primi tre classificati di ogni gara ricevevano dei premi in denaro, rispettivamente di $ 5000 per il primo classificato, $ 3000 per il secondo e $ 1000 per il terzo.\nI cinque pi\u00f9 veloci piloti di Formula 1, durante la sessione di prove libere, avevano diritto a guidare le cinque BMW M1 messe in pista direttamente dalla casa madre, e al tempo stesso di partire ai primi cinque posti della gara.\nTuttavia non tutti i piloti di Formula 1 corsero in questa serie.\nCi\u00f2 dipese dal fatto che il Campionato ProCar, si correva con vetture che montavano gomme Goodyear, e le scuderie di Formula 1 che utilizzavano pneumatici differenti non consentirono ai propri piloti di partecipare alla serie.\nSoprattutto Ferrari e Renault, fecero rispettare ai loro piloti questa regola, perch\u00e9 oltre ai contratti con la Michelin, vi erano dei conflitti di interessi dovuti al fatto che Ferrari e Renault, diversamente dalle altre scuderie, vendevano vetture di serie come faceva la BMW, e non volevano veder oscurata la propria immagine.\nIl sistema di punteggio prevedeva l'assegnazione di punti ad ogni pilota partecipante, ed erano cos\u00ec ripartiti, ossia 20 al vincitore della gara, poi 15 al secondo, 12 al terzo, 10 al quarto, poi 8, 6, 4, 3, 2 ed 1 punto ai restanti piloti.\nOgni pilota sommava i punti ottenuti nelle varie gare, e il vincitore del campionato, si assicurava come premio una BMW M1 stradale.\nLa BMW diede un appalto a due squadre di Formula 1 e una squadra di Formula 2, per realizzare le M1 ProCar.\nI cinque esemplari che correvano per la casa madre vennero costruiti dalla BS Fabrications, mentre gli altri dalla Project Four e dalla Osella.\nL'auto montava il motore BMW M88/1, che con sei cilindri in linea e 3500\u00a0cm\u00b3 sviluppava 470 cavalli a 9000 giri al minuto.\nLa macchina raggiungeva i 311\u00a0km/h ed accelerava da 0\u2013100\u00a0km/h in 4.3 secondi, il suo prezzo era di circa $120.000\nLe due stagioni.\nIn realt\u00e0 il campionato \u00e8 stato disputato solo per due anni, cio\u00e8 nel 1979 e nel 1980, poich\u00e9 successivamente la BMW decise di concentrare i suoi sforzi nel Campionato mondiale di Formula 1, che vinse nel 1983 (titolo piloti di Nelson Piquet), come fornitrice di motori della Brabham, una scuderia che anni dopo, fu fondamentale per il sostentamento della serie ProCar, la quale per\u00f2 non vide mai pi\u00f9 la luce.\n1979.\nIl campionato 1979 si disput\u00f2 tra maggio e settembre, e comprese nove gare, anche se una non si corse in concomitanza con un Gran Premio di Formula 1, bens\u00ec in occasione di una gara in onore di Gunnar Nilsson, pilota svedese scomparso l'anno prima.\nLa gara inaugurale si disput\u00f2 sul circuito di Zolder e fu vinta da Elio De Angelis, alla guida di una vettura preparata dall'Osella.\nNiki Lauda fu il pilota pi\u00f9 vincente, poich\u00e9 ottenne tre successi contro i due di Nelson Piquet, Hans-Joachim Stuck e l'unica vittoria di De Angelis e Jacques Laffite.\nIn questo modo il pilota austriaco ottenne il titolo.\nDisput\u00f2 la prima gara con una vettura della casa madre, mentre le altre con macchine della Project Four.\nCronologia del Campionato 1979\nClassifica del Campionato 1979\n1980.\nNel 1980 il campionato si espanse, poich\u00e9 dei nove eventi solo sei erano in concomitanza con le gare di Formula 1.\nOltre alla gara di Donington infatti, erano presenti quelle disputatesi all'Avus e a Norisring, che facevano parte del Campionato Tedesco Turismo.\nDiversamente dal '79, le cinque vetture della casa madre vennero assegnate a priori a dei piloti, questi erano Alan Jones, Jacques Laffite, Nelson Piquet, Didier Pironi e Carlos Reutemann.\nIl campionato cominci\u00f2 in aprile e si concluse a settembre.\nNelson Piquet si aggiudic\u00f2 le ultime tre gare, vincendo pi\u00f9 eventi di tutti.\nGli altri piloti, eccezion fatta per Hans-Joachim Stuck non furono in grado di vincere pi\u00f9 di una corsa a testa.\nIn questo modo Piquet ottenne il titolo.\nCronologia del Campionato 1980\nClassifica Campionato 1980\nDopo il 1980.\nAll'inizio del campionato di Formula 1980, la BMW dichiar\u00f2 di voler entrare nel mondo della Formula 1 come fornitrice di motori della scuderia Brabham.\nIl team inglese era alla ricerca di nuove tecnologie, poich\u00e9 si era da poco entrati nell'era dei motori turbo, e il vetusto Ford Cosworth DFV che montavano le auto di Bernie Ecclestone, iniziava a sentire il peso degli anni, cos\u00ec le aziende raggiunsero in breve tempo un accordo.\nLa BMW pronostic\u00f2 di esordire nel 1982, e per rispettare i tempi, pens\u00f2 di dedicare tutte le energie al nuovo M12/13, il propulsore turbo a quattro cilindri di Formula 1.\nDovette per\u00f2 accantonare l'evoluzione della M1 che nel frattempo aveva ottenuto l'omologazione per il Gruppo 4, ma che per via del cambio di rotta venne solo messa a disposizione delle scuderie private, anche per il \"gruppo 5\".\nLa BMW vendette le M1 ProCar a varie scuderie, che correvano nel Campionato Tedesco Turismo e nel Campionato IMSA, decidendo di non organizzare pi\u00f9 il Campionato ProCar.\nIl Campionato FIA.\nDopo la fine del monomarca BMW l'idea di un Campionato ProCar, con vetture il cui profilo ricalcasse quello di vetture di serie ma con una meccanica molto pi\u00f9 sofisticata, venne dimenticato per molti anni, finch\u00e9 nel 1988 l'Alfa Romeo realizz\u00f2 un prototipo estremo, ben oltre la BMW M1, dotato di tecnologie da Formula 1, ma che ricalcava le linee di una vettura di serie.\nLa FIA, di comune accordo con l'azienda meneghina, stava pianificando l'organizzazione di un Campionato Mondiale ProCar in sostituzione del Campionato mondiale sportprototipi, non pi\u00f9 monomarca, ma aperto a pi\u00f9 costruttori. Sotto carrozzerie ispirate a modelli di serie, le vetture avrebbero impiegato motori e sospensioni da Formula 1.\nL'Alfa Romeo scelse la sua auto pi\u00f9 rappresentativa del tempo, la 164, poich\u00e9 era l'ammiraglia della casa del Portello, ma il prototipo, in comune con la 164 di serie, aveva solo la forma della carrozzeria (realizzata assieme al telaio dalla Brabham con materiali ultraleggeri), perch\u00e9 per il resto disponeva della meccanica di una Formula 1, derivata da un progetto che l'Alfa Romeo aveva in preparazione per la partecipazione nella massima serie. Questo progetto fu utilizzato per l'opzione ProCar dopo l'acquisto della casa milanese da parte del gruppo Fiat nel 1986, perch\u00e9 sarebbe stato un'inutile concorrenza all'altra casa del gruppo gi\u00e0 presente in Formula 1, la Ferrari.\nOltre all'Alfa Romeo, anche la Peugeot si dimostr\u00f2 interessata a questa serie, anche perch\u00e9 diversamente dalla tendenza dell'epoca, la casa transalpina aveva sempre rifiutato l'impegno in Formula 1, e questo campionato poteva essere una buona vetrina.\nProprio questo motivo, per\u00f2, port\u00f2 i vertici della FIA a riconsiderare il progetto: con un campionato del genere, infatti, si poteva mettere in ombra il mondiale di Formula 1, che essendo la pi\u00f9 importante espressione automobilistica mondiale non poteva permettersi uno smacco simile. Inoltre, si sarebbe rischiato di impoverire l'enorme giro d'affari legato alla massima serie.\nTuttavia, la maggior parte delle case costruttrici valut\u00f2 poco conveniente il Campionato ProCar poich\u00e9, se questo poteva pur essere un campionato del mondo alternativo alla Formula 1, il fatto di utilizzare le stesse tecnologie avrebbe comportato un livello di spese paragonabile alla massima serie, senza per\u00f2 avere lo stesso ritorno d'immagine. Tutti questi fattori portarono la FIA a decidere di non organizzare il campionato.\nOggi, le uniche vetture di tipologia ProCar esistenti al Mondo sono le BMW M1 ProCar e l'unico esemplare dell'Alfa Romeo 164 ProCar. La seconda tuttavia, \u00e8 l'unica che \u00e8 stata costruita per poter correre il Campionato del Mondo, poich\u00e9 come detto, l'M1 gareggiava in un monomarca.\nL'auto costruita dall'Alfa Romeo disponeva di un motore V10, 3500\u00a0cm\u00b3 da 620 cavalli a 11800 giri al minuto, che la spingeva fino a 350\u00a0km/h.\nRevival BMW M1.\nIl 30 giugno 2008, la BMW annunci\u00f2 di voler far rivivere in occasione del Gran Premio di Germania dello stesso anno, una gara del Campionato ProCar monomarca.\nSi sono svolte due manche, una il sabato del Gran Premio e l'altra la mattina della gara.\nIn tutto erano presenti dieci BMW M1 ProCar, guidate anche da alcuni piloti che presero parte alla competizione originale.\nTra le varie vetture era presente anche la M1 che Andy Warhol dipinse, ed \u00e8 stata guidata dall'inventore del campionato Jochen Neerpasch, che si \u00e8 aggiudicato la seconda gara, mentre la prima \u00e8 andata a Niki Lauda."}
{"id": "2109768", "revid": "729019", "url": "https://it.wikipedia.org/wiki?curid=2109768", "title": "105/28", "text": "Il cannone da 105/28 fu un pezzo di artiglieria utilizzato dal Regio Esercito nel corso della prima e della seconda guerra mondiale come artiglieria pesante campale (dal 1935 al 1946 questa specialit\u00e0 fu denominata artiglieria di corpo d'armata). Oper\u00f2, oltre che in Italia, sul fronte Nord Africano, sul fronte Greco e sul fronte Russo. Dopo la seconda guerra mondiale continu\u00f2 ad equipaggiare alcune batterie dell'artiglieria pesante campale dell'Esercito Italiano.\nOrigine.\nInizialmente l'artiglieria pesante campale doveva essere fornita unicamente di obici, per questo fu selezionato nel 1914 il 149/12 Mod. 14 Ansaldo. Tuttavia lo Stato Maggiore si rese conto che, accanto agli obici, era opportuno fornire alla nuova specialit\u00e0 anche cannoni, per avere pezzi con una gittata maggiore di quella dei corrispondenti obici avversari. La stessa esigenza era stata sentita in Francia, dove erano stati sviluppati i \"canons lourds de campagne\" (cannoni pesanti da campagna), ed in particolare lo Schneider 105 mm Mle. 1913, ricavato dal russo Putilov da 107 mm. Considerando che l'Italia era alleata della Germania il cannone fu ordinato segretamente all'Ansaldo (collegata alla Schneider) nel luglio 1914, richiedendo solo modifiche minori, di cui la pi\u00f9 rilevante riguardava il puntamento in direzione del pezzo.\nLa tecnica.\nIl cannone 105/28 rappresentava la tecnica pi\u00f9 diffusa dell'epoca, utilizzando un affusto con ruote a raggi di legno di grande diametro cerchiate in ferro ed una bocca da fuoco da 28 calibri scudata (4,5\u00a0mm di spessore della scudatura).\nLa caratteristica originale dell'affusto era data dalla sua capacit\u00e0 di muovere sulla sala (asse delle ruote) per un settore di 14\u00b0 circa. Il puntamento del pezzo Schneider da 105\u00a0mm era ottenuto per scorrimento sulla sala che era rettilinea, in questo modo la rotazione coinvolgeva tutto l'affusto, quindi le ruote dovevano muovere sul terreno, e, in caso di fango, questo comportava sforzi notevoli. Nel 105/28 la sala era curva e a cremagliera, quindi il puntamento poteva essere effettuato senza movimento delle ruote.\nLa bocca da fuoco aveva la canna lunga 2987\u00a0mm in acciaio ed era fornita di un otturatore a vite a 4 settori. Il corpo della bocca da fuoco era rafforzato posteriormente tramite un manicotto, fissato al corpo. Questo manicotto si estendeva dalla culatta fino a met\u00e0 lunghezza della canna, con un rinforzo posteriore, che serviva a tenere gli orecchioni in posizione baricentrica, evitando quindi la necessit\u00e0 di ricorrere ad equilibratori. In ordine di marcia la bocca da fuoco era portata in posizione arretrata sulla culla, mentre in batteria la bocca da fuoco era in posizione avanzata.\nIl puntamento per il brandeggio era dato, come detto, dal movimento della bocca da fuoco e della relativa culla sulla sala delle ruote, mentre il puntamento per l'alzo era dato tramite settore dentato. Il congegno di mira era su un alzo a tamburo, con cannocchiale panoramico modello Cortese-Falcone.\nIl movimento era previsto a traino animale utilizzando tre pariglie di cavalli ed appoggiando la coda dell'affusto su un avantreno privo di cassone, con ruote di diametro leggermente minore di quelle del pezzo.\nCompletavano le dotazioni del singolo pezzo le cuffie di protezione e la copertura del cannone, un graduatore per le spolette e cassette di munizioni. Il pezzo completo di dotazioni aveva un costo di 121000 lire dell'epoca. Secondo alcune fonti furono prodotti nel periodo dal 1915 al 1919 2050 pezzi in tutto, mentre per altre in complesso ne furono costruiti 1730 e 1131 furono ottenuti modificando i Putilov da 107\u00a0mm prodotti per la Russia.\nImpiego nella prima guerra mondiale.\nLa produzione del cannone 105/28 inizi\u00f2 nel settembre 1914, ma esso entr\u00f2 in linea solo nel settembre 1916; alla fine dell'anno erano schierati sul fronte 14 gruppi armati con questo cannone. Fu affiancato agli obici 149-A nei gruppi dell'artiglieria pesante campale, assegnata a livello di corpo d'armata. I compiti di questa branca dell'arma erano la neutralizzazione dell'artiglieria campale (divisionale) nemica (controbatteria), l'operazione contro masse e colonne di truppe nemiche, l'azione contro truppe al riparo e contro manufatti. I primi due compiti erano assegnati in linea di massima ai cannoni, mentre per gli ultimi due erano preferiti gli obici. In caso di preparazioni di artiglieria (in cui si agiva prima sulle artiglierie nemiche e successivamente sulla fanteria), l'azione della pesante campale era immediatamente successiva a quella dell'artiglieria pesante.\nIl \"14\u00ba gruppo\", armato con questi cannoni, fu inviato in Francia per operare nel \"9\u00ba raggruppamento artiglieria pesante campale\", inquadrato nella \"II Armata\". Nel settembre 1918 erano in linea 426 complessi.\nIl munizionamento disponibile nel corso della prima guerra mondiale era su granata esplosiva Ansaldo (tre cariche), sulle granate monoblocco francesi, su granata antipersonale (shrapnel) Pancani (due cariche), su tre tipi di granata caricata a liquidi speciali (aggressivi chimici) ed infine un tipo a salve da esercitazione. La gittata con questi tipi di granata non super\u00f2 gli 8000\u00a0m per tutto il periodo della guerra.\nGli unici problemi trovati nell'impiego del pezzo furono un logoramento precoce dell'anima della canna e la ridotta potenza del munizionamento disponibile, contenente solo 1,3\u00a0kg di schneiderite o nitramite, che spesso rendeva difficoltosa l'osservazione del punto di impatto dei colpi. Rispetto ai corrispondenti cannoni austriaci (10,4\u00a0cm) il 105/28 aveva una gittata nettamente inferiore (circa 2\u00a0km), ma anche un peso nettamente inferiore e conseguentemente era pi\u00f9 manovrabile. Questi difetti erano comunque nettamente compensati dalla sicurezza del pezzo, che per tutto il conflitto fece registrare solo 6 scoppi accidentali della bocca da fuoco.\nIl periodo fra le due guerre.\nGi\u00e0 negli ultimi anni della prima guerra mondiale, e maggiormente negli anni successivi, lo Stato Maggiore sent\u00ec la necessit\u00e0 di poter utilizzare il traino meccanico per questo pezzo. La soluzione, adottata negli anni successivi alla guerra, fu la produzione di un carrello con sospensioni, che veniva utilizzato come rimorchio su cui viaggiava il pezzo su strada e come avantreno per il pezzo su terreno vario. Il trattore inizialmente fu l'autocarro pesante Fiat 18 BLR, sostituito successivamente dal Pavesi P4. Oltre al pezzo il traino meccanico fu utilizzato anche per le munizioni, con un apposito rimorchio (carro rimorchio mod 34 tipo Arato) che trasportava da 100 a 120 colpi completi (a seconda della carica) per il pezzo.\nTuttavia il trattore Pavesi era in grado di trainare il pezzo ad una velocit\u00e0 massima di 18\u00a0km/h, mentre all'estero gi\u00e0 si prevedevano per pezzi analoghi velocit\u00e0 di traino di 40\u00a0km/h, quindi nel 1937 furono effettuati studi per trovare una soluzione che permettesse il traino del pezzo alla stessa velocit\u00e0 dei traini esteri. La soluzione prescelta fu di modificare le ruote del pezzo, utilizzando ruote in elektron, lega aeronautica di magnesio e alluminio, con semipneumatici. Il pezzo, per il traino meccanico, oltre alla sostituzione delle ruote richiese anche altre modifiche minori (per esempio al sistema frenante che doveva essere comandato dal trattore) che portavano il peso in batteria a 3000\u00a0kg. Nel corso della seconda guerra mondiale, considerando la carenza di materiali, le ruote vennero costruite in lamierino di acciaio.\nNel corso degli anni trenta all'estero furono sviluppati pezzi per l'artiglieria divisionale con caratteristiche, ed in particolare la gittata, superiori a quelle del 105/28. Il 105 Mod 36 francese, a traino meccanico, pur avendo un peso superiore a quello italiano, aveva una gittata nettamente maggiore (16400\u00a0m). In Germania era stato adottato il 10,5 cm Mod 18 con un peso minore del 105/28, ma comunque con una gittata superiore a 12000\u00a0m. In Gran Bretagna entrava in servizio il 25 libbre Mk I, con calibro minore (88\u00a0mm) ma con peso minore e gittata superiore. Negli Stati Uniti l'obice M2 aveva caratteristiche analoghe con una gittata solo leggermente maggiore. Considerando che le artiglierie divisionali erano il bersaglio predestinato ai tiri di controbatteria dell'artiglieria pesante campale, era evidente la necessit\u00e0 di aumentare la gittata del 105/28, pertanto fu modificato il munizionamento portando la gittata a 12780\u00a0m con le granate Mod 32 e Mod 32G, tuttavia, considerando il logorio della canna, dopo i primi mesi della seconda guerra mondiale fu proibito l'utilizzo di questi pezzi a carica massima per azioni prolungate, come erano necessariamente quelle di controbatteria. Stesso problema fu riscontrato con le granate mod.36, con le quali si raggiungeva una gittata di 13.640\u00a0m, fatto che si realizzava grazie all'incremento della potenza della carica di lancio che causava per\u00f2 un eccessivo logorio della bocca da fuoco.\nNel 1934 il 105/28 fu inserito (un gruppo su due batterie, incrementabili a tre in caso di mobilitazione), nei reggimenti celeri di artiglieria, prevedendo il traino meccanico. Tuttavia nel 1937 fu tolto dai reggimenti celeri, in quanto considerato troppo pesante e non venne pi\u00f9 considerato utile per l'artiglieria divisionale fino al 1941.\nIl 105/28 venne esportato in Polonia ed in Jugoslavia.\nImpieghi fra le due guerre mondiali.\nNel corso del conflitto etiopico furono utilizzate dal Regio Esercito prevalentemente artiglierie campali, considerando soprattutto la mancanza di artiglierie pesanti nell'esercito etiopico, quindi in tutto venne schierato un gruppo su due batterie in Africa Orientale. Successivamente alla campagna etiopica furono inviate in AOI altre batterie, arrivando ad un totale di 59 pezzi all'atto dell'entrata in guerra dell'Italia (giugno 1940).\nNella guerra di Spagna i cannoni 105/28 utilizzati furono invece ben 403.\nLa seconda guerra mondiale.\nAl 10 giugno 1940 (data dell'entrata dell'Italia nella seconda guerra mondiale) erano in servizio ancora 956 pezzi da 105/28, in maggioranza in servizio con i reggimenti di artiglieria pesante campale assegnati ai corpi d'armata. Alcuni gruppi furono inquadrati nell'artiglieria divisionale delle divisioni di fanteria \"Ravenna\" (\"11\u00ba Reggimento artiglieria\"), \"Sforzesca\" (\"17\u00ba Reggimento artiglieria\") e \"Cosseria\" (\"37\u00ba Reggimento artiglieria\") operanti in Russia, delle divisioni corazzate \"Ariete\" (\"132\u00ba reggimento artiglieria\"), \"Centauro\" (\"131\u00ba reggimento artiglieria\") e \"Littorio\" (\"133\u00ba reggimento artiglieria\") e della divisione celere 2\u00aa Divisione Celere \"Emanuele Filiberto Testa di Ferro\" (\"134\u00ba Reggimento Artiglieria\").\nIn Africa Settentrionale il 105 era organizzato su gruppi formati da comando, 3 batterie su 4 pezzi ciascuna e reparto di supporto logistico (munizioni e viveri), la componente di supporto per il movimento era piuttosto sostanziosa (sulla carta), dato che ogni gruppo comprendeva 4 autocarri leggeri, 11 autocarri pesanti e 15 trattori. Sul fronte russo la composizione era leggermente diversa, comprendendo 18 trattori, di cui per\u00f2 6 erano destinati al traino dei carri rimorchio per il trasporto delle munizioni.\nIn Africa Orientale Italiana erano dislocati 91 pezzi, tutti persi con la caduta delle colonie. Nella campagna di Grecia furono impiegati 84 pezzi, mentre sul fronte orientale operarono 5 gruppi, con l'organico indicato sopra.\nIn Cirenaica erano presenti 8 gruppi e 4 batterie autonome, quindi un totale di poco pi\u00f9 di cento pezzi. Tutti questi pezzi andarono persi nel corso della controffesiva britannica del dicembre 1940 - gennaio 1941. Nei mesi successivi non \u00e8 noto il numero, certamente non elevato, di pezzi che furono trasportati con successo dall'Italia, quindi per tutta la durata della campagna gli artiglieri italiani si trovarono in difficolt\u00e0 per contrastare il tiro dei 25 pounder britannici, che ad El Alamein erano nel pi\u00f9 che rispettabile numero di 408. In Tunisia il numero di 105/28 presenti era ridotto a 33, nessuno dei quali risulta sia stato riportato in Italia.\nNell'aprile 1942 erano ancora disponibili 839 pezzi, di cui 108 adattati al traino meccanico, mentre nel settembre dello stesso anno ne erano disponibili 588 pi\u00f9 95 adatti al traino meccanico.\nNegli ultimi mesi di guerra fu messo a punto un munizionamento per il 105/28 perforante e a carica cava, che permetteva di impegnare tutti i carri allora esistenti, la granata perforante (mod 43) perforava 80\u00a0mm di corazza a 60\u00b0 ad una distanza di 100\u00a0m, la granata a carica cava (mod 43 EP) perforava circa 100\u00a0mm di corazza a 60\u00b0, quindi alcune batterie furono addestrate all'impiego controcarri, anche se il peso del pezzo e l'affusto a coda unica (che non permetteva un brandeggio elevato) non ne permetteva un impiego ottimale in tale funzione.\nNel giugno 1943 restavano operativi ancora 27 gruppi (quindi circa 300 pezzi). Successivamente all'armistizio dell'8 settembre 1943 104 pezzi furono impiegati nella Wehrmacht con la denominazione 10,5\u00a0cm Kan 338 (i), mentre i pezzi requisiti in Yugoslavia furono indicati con la denominazione \"10,5\u00a0cm Kan 338 (j)\". Fu utilizzato anche ad Anzio nel \"battaglione Barbarigo\" della RSI. Non si hanno indicazioni precise sui pezzi disponibili nelle zone gi\u00e0 occupate dagli Alleati, a parte 32 presenti in Sardegna, ma \u00e8 certo che il pezzo venne impiegato nel CIL e precisamente nel \"I gruppo motorizzato\" fino allo scioglimento (agosto 1944).\nIl dopoguerra.\nDopo la seconda guerra mondiale il pezzo fu mantenuto fra i \"Materiali e munizioni da tenere a numero e in efficienza (Cat. A)\". Il pezzo fu radiato successivamente al 1951, anche se la data precisa non \u00e8 nota.\nGli esemplari ancora esistenti sono in numero limitato, quattro nella \"Batteria Battisti\" sulla sommit\u00e0 del Doss Trento, uno al Sacrario d'Oltremare (Bari), due in esposizione nel cortile del Castello di Barletta. Altri esemplari sono conservati all'esterno del museo sulla cima del Monte San Michele e nel Parco della Rimembranza sul Colle di Sant'Elia (Redipuglia). Un pezzo restaurato \u00e8 conservato presso la caserma U.Mara in Solbiate Olona. Uno \u00e8 esposto nel monumento ai caduti adiacente al cimitero di Sanfr\u00e8 (CN). Due pezzi, restaurati nel 2002, sono esposti nel museo militare di una nazione araba non specificata.\nUno, in ottime condizioni, \u00e8 visibile presso il monumento ai Garibaldini caduti il 29 luglio 1849 a Sant'Angelo in Vado (PU) mentre coprivano Garibaldi in fuga verso Venezia dopo l'esperienza della Repubblica Romana.\nNote.\nalcuni al sacrario di Fagar\u00e8"}
{"id": "2109773", "revid": "4175", "url": "https://it.wikipedia.org/wiki?curid=2109773", "title": "European Shield 2003-2004", "text": "L'European Shield 2003-04 (; ), per motivi di sponsorizzazione nota anche come Parker Pen Shield 2003-04, fu la 2\u00aa edizione dell'European Shield, competizione per club di rugby a 15 organizzata da European Rugby Cup come terzo torneo per rango dopo Heineken Cup e Challenge Cup.\nLa competizione si svolse dal 10 gennaio al 21 maggio 2004 tra 16 formazioni provenienti da 5 federazioni (, , Italia, e ), 12 delle quali eliminate al primo turno di qualificazione della Challenge Cup 2003-04.\nIl trofeo si tenne a eliminazione diretta e nella finale, che si tenne a Parma, la francese batt\u00e9 25-19 l'italiana .\nFormula.\nIl torneo si svolse completamente a eliminazione diretta a doppio turno, esclusa la finale che si tenne in gara unica.\nIl quadro delle 16 partecipanti fu cos\u00ec composto:\nIn tutte le fasi del torneo in gara doppia, il criterio principale ai fini del passaggio del turno fu il punteggio combinato tra i due incontri e, a seguire, il conteggio delle mete marcate da ciascuna squadra nel doppio confronto.\nLa finale si tenne al vecchio stadio Sergio Lanfranchi di Parma.\nSquadre partecipanti.\nItalia:"}
{"id": "2109775", "revid": "233531", "url": "https://it.wikipedia.org/wiki?curid=2109775", "title": "Lillymon", "text": ""}
{"id": "2109790", "revid": "307923", "url": "https://it.wikipedia.org/wiki?curid=2109790", "title": "Ca\u00f1amares (disambigua)", "text": ""}
{"id": "2109791", "revid": "729019", "url": "https://it.wikipedia.org/wiki?curid=2109791", "title": "Guy M\u00f4quet (metropolitana di Parigi)", "text": "Guy M\u00f4quet \u00e8 una stazione della linea 13 della metropolitana di Parigi, inaugurata nel 1911 con il tronco Saint Lazare - Porte de Saint-Ouen della linea B della \"Soci\u00e9t\u00e9 du chemin de fer \u00e9lectrique souterrain Nord-Sud de Paris\".\nLa stazione.\nStoria.\nLa stazione ha cambiato nome diverse volte:\nIn occasione della commemorazione di Guy M\u00f4quet (22 novembre 2007), la RATP ha distribuito ai viaggiatori un opuscolo sulle stazioni della Metropolitana di Parigi legate alla Resistenza.\nUn video venne proiettato su degli schermi LCD e vennero esposti dei manifesti su Guy M\u00f4quet.\nL'ultima lettera di Guy M\u00f4quet venne letta in presenza del Ministro dei trasporti e del presidente della RATP."}
{"id": "2109792", "revid": "2193992", "url": "https://it.wikipedia.org/wiki?curid=2109792", "title": "Gli angeli", "text": "Gli angeli \u00e8 un brano cantato da Vasco Rossi e scritto dallo stesso interprete per le parole e da Tullio Ferro per la musica, tratto dall'album \"Nessun pericolo... per te\", pubblicato il 14 maggio 1996.\nPer questo singolo sono state pubblicate tre versioni, tutte differenti tra loro: il 12 luglio 1995 fu pubblicata una versione in musicassetta, il 20 gennaio 1996 fu pubblicata una versione CD e nel 2002, in contemporanea all'uscita di \"Tracks\", fu pubblicata una versione chiamata \"SpecialPACK\" contenente una versione VHS del singolo ed allegato un DVD con contenuti speciali ed il \"making of\" del video del singolo.\nSignificato del brano.\nLa canzone \u00e8 dedicata a Maurizio Lolli, grande amico e manager di Vasco, venuto a mancare il 21 agosto 1994 all'et\u00e0 di 43 anni per un cancro ai polmoni. Il vizio del fumo di Lolli viene ricordato nel testo della canzone:\nSecondo quanto dichiarato dallo stesso Vasco Rossi in un post commemorativo su Facebook, \"Gli angeli\" sarebbe stata scritta quando Lolli era ancora vivo, anche se gi\u00e0 ridotto in pessime condizioni dalla malattia: il rocker emiliano avrebbe anche fatto ascoltare all'amico una prima versione del brano, in un momento di grande commozione per entrambi.\nStef Burns, chitarrista di Vasco dal 1995, ha dichiarato in un'intervista a Rock TV che \"Gli angeli\" \u00e8 il suo brano preferito da eseguire nei concerti, per la grande carica emotiva trasmessa.\nVideo musicale.\nIl videoclip relativo \u00e8 diretto dal regista Roman Pola\u0144ski con la collaborazione di Stefano Salvati ed \u00e8 il pi\u00f9 costoso mai realizzato nella storia della musica italiana. L'assolo di chitarra finale \u00e8 stato creato dallo statunitense Michael Landau.\nIl videoclip ha come protagonista Vasco Rossi che fluttua nello spazio solitario e intorno a lui gravitano alcuni oggetti simbolici fino all'incontro finale con un Angelo-donna completamente nudo, ma assai seducente, che lo ributta sulla Terra, con un potente bacio all'idrogeno."}
{"id": "2109795", "revid": "584834", "url": "https://it.wikipedia.org/wiki?curid=2109795", "title": "Strada del vino", "text": "Una strada del vino \u00e8 un percorso segnalato e pubblicizzato con appositi cartelli, lungo i quali insistono valori naturali, culturali e ambientali, vigneti e cantine di aziende agricole singole o associate aperte al pubblico. Costituiscono strumento attraverso il quale i territori vinicoli e le relative produzioni possono essere divulgati, commercializzati e fruiti in forma di offerta turistica.\nItalia.\nIn Italia sono state istituite con legge nel 1999."}
{"id": "2109796", "revid": "1543377", "url": "https://it.wikipedia.org/wiki?curid=2109796", "title": "Giuseppe Massina", "text": "Biografia.\nGiuseppe Massina nasce a Como nel 1901, ove si diploma ragioniere.\nChiamato alle armi nel 1920, presta servizio nell'Arma dei Carabinieri, ove sceglie di continuare la carriera militare. Nominato dapprima sottotenente in servizio permanente effettivo nel 1924, \u00e8 successivamente promosso al grado di tenente nel 1927.\nAlla fine dello stesso anno, Massina si dimette dal grado e dalle funzioni per tornare a Como e dedicarsi alla professione di ragioniere.\nNel 1935, nel contesto delle operazioni preliminari alla Guerra d'Etiopia, Massina chiede l'arruolamento volontario nella Milizia Volontaria per la Sicurezza Nazionale. Egli viene cos\u00ec inquadrato, col grado di soldato semplice, nel 66\u00ba battaglione CC NN della Divisione \u201c28 ottobre\u201d, con il quale lascia l'Italia in settembre, alla volta dell'Africa Orientale.\nNel 1936, viene nuovamente nominato sottotenente di complemento mentre si trova a Sagan\u00e8iti, e viene susseguentemente assegnato al battaglione alpino \u201cPieve di Teco\u201d del 7\u00ba Reggimento Alpini.\nNel 1937, il battaglione \u201cPieve di Teco\u201d viene rimpatriato, e il sottotenente Massina \u00e8 cos\u00ec assegnato al II Battaglione Coloniale. Gli viene dunque affidato l'incarico di costituire una banda indigena irregolare, della quale assume poi il comando.\nIl 18 giugno 1937, Massina al comando della sua banda, si lancia all'attacco di una ben munita posizione nemica nei pressi di Gaser. Conquistatala, la banda deve per\u00f2 sostenere il violento contrattacco abissino. Massina, gi\u00e0 gravemente ferito ad un braccio, rifiuta le cure e persevera nel contrattacco finch\u00e9, colpito una seconda volta al petto, muore al grido di \u201cSavoia!\u201d.\nLo stesso anno gli viene concessa la medaglia d'oro al valor militare alla memoria.\nRiconoscimenti.\nComo, la sua citt\u00e0 natale, gli ha intitolato:"}
{"id": "2109797", "revid": "175335", "url": "https://it.wikipedia.org/wiki?curid=2109797", "title": "Parnassus - L'uomo che voleva sfidare il Diavolo", "text": ""}
{"id": "2109799", "revid": "110157", "url": "https://it.wikipedia.org/wiki?curid=2109799", "title": "Henares", "text": "L'Henares \u00e8 un fiume della Spagna centrale, affluente di sinistra del Jarama (che a sua volta \u00e8 tributario del Tago). Attraversa le comunit\u00e0 autonome di Castiglia-La Mancia (provincia di Guadalajara) e di Madrid.\nI nuclei urbani pi\u00f9 importanti che sono attraversati dal fiume sono Azuqueca de Henares e Guadalajara, i due comuni maggiormente popolati della provincia; Alcal\u00e1 de Henares, Mejorada del Campo e Torrej\u00f3n de Ardoz, situati nell'area metropolitana di Madrid.\nToponimo.\nIl nome deriva dalla parola castigliana \"henar\", che significa \"campo di fieno\". Il nome \u00e8 dovuto alle coltivazioni di fieno che anticamente venivano praticate nel bacino.\nIl vocabolo \"henares\" \u00e8 stato incorporato, come suffisso, nel toponimo di varie localit\u00e0 delle province di Guadalajara e Madrid. Oltre a quelle citate precedentemente, vale la pena segnalare Carrascosa de Henares, Castej\u00f3n de Henares, Castilblanco de Henares e Espinosa de Henares, tutte in provincia di Guadalajara.\nPer estensione, si conosce popolarmente come Corredor del Henares l'area che comprende la parte occidentale della provincia di Guadalajara e la parte orientale della comunit\u00e0 di Madrid, una delle aree di maggior densit\u00e0 di popolazione della penisola iberica centrale.\nIl fiume d\u00e0 nome anche alla comarca madrilena della Cuenca del Henares, secondo la classificazione della \"Direcci\u00f3n General de Turismo\", che dipende dalla \"Consejer\u00eda de Cultura y Turismo\" della comunit\u00e0 di Madrid.\nCorso.\nNasce nella Sierra Ministra, nella parte castigliana del Sistema Iberico, a 1.220\u00a0m di altitudine. La sorgente si trova nel paese di Horna, vicino a Sig\u00fcenza (Guadalajara). Scorre in direzione nordest-sudovest.\nHa una lunghezza di 160\u00a0km, la maggior parte dei quali (circa 124) in Castiglia-La Mancia. In questo tratto riceve le acque del Sorbe, del Ca\u00f1amares, del Salado, del Dulce, dell'Aliendre e del Bornova, lungo 53\u00a0km.\nEntra nella comunit\u00e0 di Madrid all'altezza di Los Santos de la Humosa e scorre verso Alcal\u00e1 de Henares, nel cui territorio riceve da sinistra il Torote, l'ultimo affluente rilevante. Sbocca nel Jarama, a nordest dell'abitato di Mejorada del Campo, a un'altitudine di 578\u00a0m.\nPer portata e lunghezza, l'Henares \u00e8 l'affluente pi\u00f9 importante del Jarama. Il bacino ha una superficie di 4.144\u00a0km\u00b2."}
{"id": "2109800", "revid": "1543377", "url": "https://it.wikipedia.org/wiki?curid=2109800", "title": "Municipalit\u00e0 locale di Dipaleseng", "text": "Dipaleseng \u00e8 una municipalit\u00e0 locale (in inglese Dipaleseng Local Municipality) appartenente alla municipalit\u00e0 distrettuale di Gert Sibande della provincia di Mpumalanga in Sudafrica. \nIn base al censimento del 2001 la sua popolazione \u00e8 di 38.619 abitanti.\nIl suo territorio si estende su una superficie di ed \u00e8 suddiviso in 6 circoscrizioni elettorali (\"wards\"). Il suo codice di distretto \u00e8 MP306.\nGeografia fisica.\nConfini.\nLa municipalit\u00e0 locale di Dipaleseng confina a nord e a ovest con quella di Lesedi (Sedibeng/Gauteng), a nord con quella di Govan Mbeki, a est con quella di Lekwa, a sud con quella di Mafube (Fezile Dabi/Free State), a sudovest con quella di Metsimaholo (Fezile Dabi/Free State) e a ovest con quella di Midvaal (Sedibeng/Gauteng)."}
{"id": "2109839", "revid": "161374", "url": "https://it.wikipedia.org/wiki?curid=2109839", "title": "Distretto di \u010cisto-oz\u00ebrnoe", "text": ""}
{"id": "2109847", "revid": "287204", "url": "https://it.wikipedia.org/wiki?curid=2109847", "title": "Ciclo del Milieu Galattico", "text": "Il Ciclo del Milieu Galattico (\"Galactic Milieu Series\") \u00e8 una serie di romanzi di fantascienza scritti da Julian May ambientati in un medesimo universo immaginario futuro.\nIl ciclo propriamente detto \u00e8 formato da una trilogia, \"Jack dai mille volti\" (\"Jack the Bodiless\") (1991), \"La maschera di diamante\" (\"Diamond Mask\") (1994) e \"Magnificat\" (\"Magnificat\") (1996), preceduta da un romanzo che fa da premessa e introduzione, \"L'intervento\" (\"Intervention\") (1988). \nAllo stesso scenario narrativo appartiene anche una quadrilogia, la Saga dell'Esilio nel Pliocene (1981-1984), incentrata sul viaggio nel tempo in un remoto passato della Terra, il Pliocene appunto, ambientata contemporaneamente \"prima\" e \"dopo\" gli altri romanzi, di cui condivide alcuni personaggi.\nIl Milieu Galattico \u00e8 una civilt\u00e0 galattica formata da alcune razze aliene che in tempi diversi hanno raggiunto uno stato di evoluzione mentale superiore e una sorta di comunione mistica, l'Unit\u00e0, e tengono sotto osservazione migliaia di pianeti e civilt\u00e0 emergenti, senza palesare la propria esistenza, in attesa che queste riescano a raggiungere, autonomamente, uno stadio evolutivo della loro \"Mente planetaria\" sufficiente per poter essere accolte a loro volta nel Milieu. \nL'umanit\u00e0 mostra un rapido progresso delle facolt\u00e0 mentali nella seconda met\u00e0 del XX secolo e nel 2013 entra in contatto con il Milieu Galattico, che si rivela ad essa con il Grande Intervento e poi, dopo il necessario periodo di tutela, nel 2052 l'accoglie ufficialmente nel consesso galattico. Ma pochi decenni dopo il loro ingresso nel Milieu gli umani, che sembrano destinati a guidarlo per il loro eccezionale potenzialit\u00e0 metapsichico, rischiano addirittura di distruggerlo con la cataclismatica Ribellione Metapsichica. Ma, per un estremo paradosso temporale, il responsabile della Ribellione, Marc Remillard, per espiare i propri errori sar\u00e0/\u00e8 stato il creatore stesso del Milieu.\nIl racconto \u00e8 costruito sull'espediente narrativo delle memorie scritte da un personaggio apparentemente secondario, Rogatien Remillard, spettatore ed in parte anche protagonista degli avvenimenti cruciali di quasi un secolo e mezzo di storia umana.\nGenesi dell'opera.\nL'autrice cominci\u00f2 a progettare una saga di romanzi incentrati nel tema dei poteri mentali superiori fin dal 1978, abbozzando trama e personaggi della Trilogia del Milieu Galattico.\nLa sua intenzione era di scrivere con la massima plausibilit\u00e0 di tutte le facolt\u00e0 extrasensoriali studiate dalla parapsicologia, da lei definita \"metapsicologia\", dando una spiegazione scientifica ragionevole che si ricollegasse alla fisica e alla psicologia convenzionali, e inserendole in un contesto sociale credibile. \nMa, considerando i tempi prematuri, per la dubbia reputazione scientifica della parapsicologia e per lo scarso interesse del lettore medio rispetto a questo tema, prefer\u00ec accantonare la Trilogia a dare la precedenza ad un altro ciclo narrativo, la Saga dell'Esilio nel Pliocene, che le consentisse di presentare i poteri mentali come un puro elemento fantasy, senza alcuna necessit\u00e0 di una spiegazione scientifica.\nQuando si sent\u00ec pronta ad affrontare nuovamente la Trilogia, si rese conto per\u00f2 di non poter cominciare a raccontare la storia \"in medias res\", senza prima raccontare di come i poteri superiori si fossero manifestati nei primi metapsichici operanti e di come i singoli individui e l'intera societ\u00e0 avessero reagito alla nuova situazione, con i conseguenti cambiamenti nella politica, nelle istituzioni, nelle leggi, nell'economia, negli stessi rapporti interpersonali. Per questo scrisse un volume introduttivo, \"L'intervento\", non previsto nel progetto iniziale.\nLa principale ispirazione filosofico-religiosa della saga \u00e8 costituita dalle opere del gesuita francese Pierre Teilhard de Chardin (ad esempio i concetti di noosfera e Punto Omega). \u00c8 pi\u00f9 volte esplicitata all'interno dei romanzi, nei quali Teilhard de Chardin, canonizzato, \u00e8 indicato come un anticipatore dell'Unit\u00e0, e traspare dalla scelta dei nomi: il Milieu Galattico riecheggia il titolo dell'opera \"Le Milieu Divin\" del 1957, mentre il nome (e l'origine francese) della famiglia Remillard riecheggia quello dello stesso Teilhard de Chardin.\nTrama.\nNella seconda met\u00e0 del XX secolo cominciano ad apparire sempre pi\u00f9 numerosi individui dotati di eccezionali facolt\u00e0 mentali, primi esemplari di un nuovo stadio evolutivo umano, l'Homo Superior.\nFra di essi spiccano la famiglia franco-canadese Remillard, in particolare il professor Denis Remillard, che riunisce attorno a s\u00e9 a Darmouth una \"coterie\" di persone altrettanto dotate, il gruppo di lavoro dell'Universit\u00e0 di Edimburgo, guidato da James Somerled MacGregor, il gruppo sovietico dell'Universit\u00e0 di Alma-Ata, guidato dalla coppia formata dalla georgiana Tamara Petrovna Sakhvadze e dal polacco Yuri (Jerzy) Gawry, e l'ex lama tibetano Urgyen Bhotia dell'Istituto di Darjeeling, propugnatore di un'etica altruistica come fondamento dell'umanit\u00e0 metapsichica operante.\nNel turbolento quindicennio seguito alla divulgazione al grande pubblico all'inizio degli anni novanta dell'esistenza dei poteri metapsichici, ad un primo periodo in cui prevale la speranza che le facolt\u00e0 mentali superiori possano mettere fine a qualsiasi guerra e dare inizio ad un'epoca d'oro, messa in crisi per\u00f2 da un imprevedibile attentato atomico a Tel Aviv e dalla rovinosa disgregazione interna dell'Unione Sovietica, che costringe gli operanti sovietici a rinunciare alla non-violenza ed utilizzare i propri poteri anche in modo aggressivo, segue un periodo in cui prevale invece l'ostilit\u00e0 dell'umanit\u00e0 comune nei confronti degli operanti e sembrano imminenti tempi cupi di persecuzione. Mentre individui illuminati come Denis Remillard e James MacGregor profondono il massimo impegno per un progresso pacifico e armonico dell'intera umanit\u00e0, altri, come il fratello minore di Denis, Victor, e Kieran O'Connor, ricchissimo imprenditore di oscura origine, utilizzano i propri poteri esclusivamente per perseguire ricchezza e potere ed alimentano l'ostilit\u00e0 anti-operante per eliminare ogni possibile opposizione. \nNel 2013, Victor Remillard e Kieran O'Connor tentano di uccidere i tremila operanti riuniti sul Monte Washington per l'annuale Congresso di Metapsicologia, ma questi sotto la guida di Denis riescono a dare vita ad un metaconcerto difensivo d'amore che non solo respinge l'attacco nei loro confronti, ma soprattutto \u00e8 determinante nel convincere la civilt\u00e0 interplanetaria del Milieu Galattico, che ha tenuto sotto osservazione l'evoluzione dell'umanit\u00e0 per sessantamila anni, che valga la pena intervenire a salvare la Terra dall'autodistruzione e introdurla sullo scenario galattico.\nIn seguito al Grande Intervento, per oltre trent'anni la Terra \u00e8 oggetto di Tutela da parte di una delle razze aliene che compongono il Milieu, i simbiari, prima che nel 2054 l'umanit\u00e0 possa infine essere accolta a pieno titolo nella confederazione galattica. \nLa famiglia Remillard ha un ruolo di spicco, tutti i figli di Denis diventano Magnati del Consiglio e il pi\u00f9 giovane, Paul, addirittura Primo Magnate dell'Organizzazione Umana. Due dei figli di Paul, Marc e Jon, sono anche i primi esseri umani a raggiungere il livello di Gran Maestro Supremo, ma il secondo \u00e8 addirittura qualcosa di pi\u00f9 e di diverso: Jon, poi soprannominato Jack il Senzacorpo, \u00e8 l'esemplare antecronistico del futuro stadio evolutivo culminante della razza umana, l'Homo Summus, privo di corpo e ridotto a pura mente. La famiglia deve per\u00f2 fare i conti con una pericolosa minaccia interna, un'entit\u00e0 malvagia chiamata Furia, una personalit\u00e0 dissociata celata nella mente di uno di loro, il cui obiettivo \u00e8 la distruzione del Milieu.\nIl lungo periodo di pesanti costrizioni della Tutela Simbiari fa emergere una fazione umana ribelle che disconosce i benefici dell'Intervento e soprattutto teme che l'esito finale dell'ingresso nel Milieu, lo stato mentale coadunato conosciuto come Unit\u00e0, possa distruggere l'autonomia e l'individualit\u00e0 razziale umana. \nLa crescente popolarit\u00e0 delle tesi ribelli fa temere che sia stato un errore compiere l'Intervento, considerato che l'umanit\u00e0 non ha ancora raggiunto una sufficiente maturit\u00e0 psicosociale e forse \u00e8 addirittura incompatibile con l'Unit\u00e0. Ma i Supervisori Lylmik hanno forzato i tempi, ignorando i pareri contrari delle altre razze del Milieu, perch\u00e9 era necessario per la sopravvivenza stessa del Milieu, anche a rischio di distruggerlo invece che salvarlo: la loro razza \u00e8 ormai moribonda, destinata ad estinguersi nel giro di pochi millenni, e solo l'umanit\u00e0 ha il potenziale metapsichico necessario per succedere ad essa come guida e custode dell'evoluzione mentale galattica; lasciata a se stessa, la Mente umana raggiungerebbe spontaneamente la piena coadunazione troppo tardi, quando ormai il Milieu sarebbe in piena decadenza, se non addirittura gi\u00e0 dissolto, \u00e8 necessario quindi accelerarne l'evoluzione, anche a costo di un'inevitabile catastrofe galattica.\nQualsiasi possibilit\u00e0 che la Ribellione si risolva in modo non violento viene meno quando a prenderne la guida \u00e8 Marc Remillard, ossessionato dall'idea di determinare in prima persona un balzo evolutivo fisico e mentale della razza umana verso l'Uomo Mentale e convinto che il Milieu in realt\u00e0 abbia paura che l'umanit\u00e0 raggiunga il suo pieno potenziale mentale, superiore a quello dell'Unit\u00e0 su cui si fonda il Milieu stesso. Il suo progetto, profondamente sbagliato, \u00e8 mandato in fumo dalla stessa stessa moglie, Cyndia Muldowney, a costo dalla propria vita.\nLa Ribellione Metapsichica culmina nel 2083, quando i Ribelli danno una dimostrazione cataclismatica della loro intenzione di ottenere l'indipendenza dal Milieu, distruggendo un intero pianeta e uccidendo due miliardi di individui innocenti. Gli umani fedeli al Milieu, guidati da Jon Remillard e dalla sua sposa Dorothea Macdonald, contrattaccano nell'unico modo accettabile, un metaconcerto d'amore che coinvolge milioni di individui, prefigurazione della futura Mente Unificata: lo scontro finale, che vede la morte di altri due miliardi di persone, richiede anche il sacrificio estremo da parte di Jon e Dorothea, ma l'armata ribelle viene sconfitta e l'umanit\u00e0, una volta sperimentata anche solo per un istante l'Unit\u00e0, non potr\u00e0 pi\u00f9 tornare indietro. \nMarc e i capi ribelli vengono deliberatamente fatti fuggire da Unifex Espiante, capo dei Supervisori Lylmik, attraverso la singolarit\u00e0 temporale dell'Auberge du portail di Th\u00e9ophile Guderian, che porta in un'epoca remota della Terra, il Pliocene. \nIn realt\u00e0 il Lylmik, che ha fatto da mentore dell'umanit\u00e0 nell'ultimo secolo servendosi come strumento di Rogatien \"Rogi\" Remillard, il membro apparentemente pi\u00f9 insignificante della prestigiosa Famiglia, e che ha osservato lo svolgimento della Ribellione impedendo qualsiasi interferenza, \u00e8 lo stesso Marc che, grazie all'eccezionale facolt\u00e0 di autoringiovanimento dei Remillard, ha trascorso gli ultimi sei milioni di anni ad espiare i danni arrecati all'evoluzione della Mente dell'Universo: prima ha condotto verso l'Unit\u00e0 la Galassia di Duat e poi ha affrontato la sua vera penitenza assistendo l'evoluzione della Mente Galattica della Via Lattea, diventando egli stesso membro della prima razza coadunata, i Lylmik, e fondando in questa forma il Milieu. \nNel 2113, dopo che lo \"zio Rogi\" ha concluso la scrittura delle memorie di famiglia, Marc pu\u00f2 infine trovare la pace.\nMetapsicologia.\nLe facolt\u00e0 superiori della mente, che costituiscono il complesso metapsichico (CMP), sono inerenti ai processi mentali di tutti gli esseri umani, che possono essere \"operanti\" o \"latenti\".\nLe funzioni metapsichiche rientrano in cinque tipologie principali (a cui va aggiunto un potere mentale meno diffuso e conosciuto, la precognizione o prolessi):\nGli \"operanti\" possono possedere a livello diverso una o pi\u00f9 di queste funzioni. La gerarchia, in ordine crescente, \u00e8 cos\u00ec strutturata: adepto, Maestro, Gran Maestro, Gran Maestro Supremo. I rari metapsichici \"quintuplici\", che possiedono tutti i poteri superiori a livello di Gran Maestro, sono definiti di Livello Cinque.\nI \"latenti\" sono incapaci di utilizzare le facolt\u00e0 superiori di cui sono dotati, in quanto inibiti da fattori psicologici o limitati dal proprio corredo genetico. In alcuni casi possono uscire dalla loro condizione e diventare operanti attraverso un trauma psichico oppure tramite una terapia specializzata.\nLe facolt\u00e0 mentali possono essere aumentate in due modi:\nLe due modalit\u00e0 vengono utilizzate in modo combinato durante la Ribellione Metapsichica.\nMilieu Galattico.\nStruttura.\nIl Milieu Galattico Coadunato \u00e8 una federazione costituita da organizzazioni razziali (sei, con l'ingresso di quella umana).\nIl Consiglio \u00e8 il principale organo esecutivo, legislativo e giudiziario del Milieu. \u00c8 composto da Magnati. All'ingresso dell'Organizzazione umana, \u00e8 cos\u00ec costituito: 21 lylmik, 3460 krondaku, 430 gi, 2741 poltroyani, 503 simbiari e 100 umani, per un totale di 7255 membri. Vent'anni pi\u00f9 tardi, all'epoca della Ribellione Metapsichica, i Magnati umani sono diventati quasi quattrocento.\nI singoli pianeti sono governati da un'Assemblea di Intendenti Associati, eletti dalla popolazione, e da un Dirigente Planetario, scelto dai Lylmik fra i pi\u00f9 forti operanti, che \u00e8 l'autorit\u00e0 pi\u00f9 elevata e costituisce il tramite con il Consiglio.\nRazze aliene.\nI Lylmik sono stati i primi esseri senzienti della Via Lattea a raggiungere lo stato della \"coadunazione\". \nHanno creato il Milieu Galattico e nel corso dei millenni hanno tenuto sotto osservazione migliaia di civilt\u00e0 in evoluzione, animati dal dovere e dall'onore di guidare l'evoluzione mentale coadunata dell'intera galassia, ma solo quattro di esse non sono finite in un vicolo cieco evolutivo, regredendo o autodistruggendosi, hanno raggiunto a loro volta la coadunazione e sono state ammesse nel Milieu: nell'ordine Krondaku, Gi, Poltroyani, Simbiari.\nI Lylmik hanno concluso la loro naturale vita riproduttiva ancor prima della creazione del Milieu e non possiedono pi\u00f9 nemmeno una vera e propria forma corporea, costituiscono una componente di gran lunga minoritaria nel Consiglio, l'organo di governo del Milieu (appena una ventina di membri rispetto ai migliaia di krondaku e poltroyani, le centinaia di simbiari e gi e i cento umani ammessi nel 2052) ma, in quanto razza pi\u00f9 antica, hanno un indiscusso ruolo di supervisione e un potere di veto su qualsiasi decisione del Consiglio.\nIl corpo di supervisione lylmik \u00e8 costituito da cinque membri che formano il Quincunx: Unifex Espiante, Orientamento Omologo, Essenza Asintotica, Impulso Eupatico e Concordanza Noetica.\nI Krondaku sono grandi invertebrati tentacolati.\nI Gi sono esseri piumati ermafroditi, estremamente sensibili, dall'esuberante sessualit\u00e0, innamorati dalle arti terrestri.\nI Poltroyani sono piccoli umanoidi di colore lilla e dalla testa calva, dai gusti estetici molto appariscenti. Sono i membri del Milieu pi\u00f9 simili ai terrestri per struttura fisica ed evoluzione storica (anch'essi predatori, sono arrivati molto vicini all'autoestinzione razziale, prima di raggiungere lo stato di coadunazione). Soprannominati il \"Popolo Purpureo\" o \"Ometti Porpora\".\nI Simbiari hanno l'aspetto mostruoso dell'alieno stereotipato della fantascienza pi\u00f9 ingenua, i terrestri li hanno soprannominati, in senso dispregiativo per la pesante Tutela subita da loro, \"Gocciolanti Mostri Verdi\". Hanno raggiunto solo in modo imperfetto l'Unit\u00e0.\nPianeti.\nNel corso della narrazione vengono citati i seguenti pianeti:\nIn effetti gli avvenimenti narrati si svolgono per\u00f2 solo sulla Terra, la Sfera del Consiglio, Caledonia, Hibernia, Okanagon e Molakar.\nUnit\u00e0.\nLo stato mentale coadunato chiamato Unit\u00e0 \u00e8 il fondamento stesso del Milieu.\nL'Unit\u00e0 per\u00f2 non pu\u00f2 essere esattamente definita, spiegata a parole n\u00e9 dimostrata e rimane un'astrazione agli occhi dell'umanit\u00e0 che non ha ancora raggiunto questo stato e in ampia parte lo teme.\nIl Partito Ribelle sostiene la teoria che l'Unit\u00e0 significher\u00e0 la perdita dell'autonomia mentale dell'umanit\u00e0, distrugger\u00e0 l'individualit\u00e0 umana, costringer\u00e0 la mente umana, superiore per potenzialit\u00e0 alle altre razze, ad una visione limitata della realt\u00e0.\nIl valore spropositato attribuito dall'umanit\u00e0 nell'individualit\u00e0 e nell'indipendenza mentale pone addirittura il dubbio che la razza umana sia fondamentalmente incompatibile con la forma estrema di socializzazione.\nSecondo i sostenitori umani dell'Unit\u00e0, come Jon Remillard, essa mantiene intatta in una Mente collettiva l'integrit\u00e0 delle singole menti che ne fanno parte. \nL'Unit\u00e0 del Milieu \u00e8 in un certo senso analoga all'Unit\u00e0 in Dio rappresentata dallo Spirito Santo. Il messaggio cristiano \u00e8 una verit\u00e0 universale, l'Unit\u00e0 di Cristo e l'Unit\u00e0 del Milieu significano lo stesso amore trascendente. L'Unit\u00e0 non \u00e8 quindi da temere, perch\u00e9 nel vero amore l'individualit\u00e0 non \u00e8 compromessa, viene meno solo l'antagonismo.\nL'Unit\u00e0 \u00e8 un livello spirituale pi\u00f9 elevato, la forma suprema di amicizia, magnanimit\u00e0, unanimit\u00e0 fiducia, mutuo sostegno, altruismo assoluto.\nUn primo stadio intermedio sulla via dell'Unit\u00e0 \u00e8 costituito dalla \"coadunazione spontanea\", una sorta di superiore armonia mentale indotta dall'intensa comunicazione fra menti multiple, con l'apertura di nuova via di comunicazione intermentale e l'intensificazione dell'inconscio collettivo. \nCominciano a manifestarsene i primi segni quando l'umanit\u00e0 supera il numero di dieci miliardi di individui.\nLa consapevolezza dell'Unit\u00e0 pu\u00f2 essere raggiunta in un istante e poi, per quanto sia necessaria una lenta maturazione per raggiungerla definitivamente, una volta acquisita sar\u00e0 impossibile perderla."}
{"id": "2109849", "revid": "161374", "url": "https://it.wikipedia.org/wiki?curid=2109849", "title": "Cistoozernyj", "text": ""}
{"id": "2109850", "revid": "161374", "url": "https://it.wikipedia.org/wiki?curid=2109850", "title": "Chistoozyorny", "text": ""}
{"id": "2109851", "revid": "1543377", "url": "https://it.wikipedia.org/wiki?curid=2109851", "title": "Mika Myllyl\u00e4", "text": "Biografia.\nCarriera sciistica.\nIn Coppa del Mondo esord\u00ec il 7 dicembre 1991 nella 10\u00a0km a tecnica classica di Silver Star (27\u00b0), ottenne il primo podio il 9 gennaio 1994 nella 15\u00a0km a tecnica classica di Kavgolovo (3\u00b0) e la prima vittoria il 15 gennaio 1995 nella staffetta di Nov\u00e9 M\u011bsto na Morav\u011b. In gare individuali ottenne la prima vittoria il 7 dicembre 1996 nella 10\u00a0km a tecnica classica di Davos. Nella stagione 1996-1997 si aggiudic\u00f2 la Coppa del Mondo di lunga distanza.\nIn carriera partecip\u00f2 a tre edizioni dei Giochi olimpici invernali (, e ), vincendo sei medaglie, e a cinque dei Campionati mondiali, vincendo nove medaglie.\nNel 2001 fu coinvolto nello scandalo doping che travolse la nazionale finlandese ai Campionati mondiali di sci nordico 2001: poich\u00e9 risult\u00f2 positivo all'amido idrossietilico fu privato della medaglia d'oro nella staffetta che in un primo momento gli era stata assegnata. Myllyl\u00e4 riconobbe la propria colpevolezza e, in seguito, ammise di aver fatto uso di sostanze dopanti (EPO) durante l'intera carriera. Scontata la squalifica di due anni tent\u00f2 di ritornare alle gare, con scarsi risultati, fino al definitivo ritiro nel 2005.\nProcedimenti giudiziari e morte.\nGi\u00e0 afflitto da alcolismo durante il periodo di attivit\u00e0 sportiva, dopo il ritiro il problema si acu\u00ec. Tra il 2008 e il 2010 fu pi\u00f9 volte arrestato per guida in stato di ebbrezza e condannato in ogni occasione a 30-40 giorni di carcere; anche l'uso di doping fu oggetto di un procedimento giudiziario.\nVenne trovato morto dalla polizia nella sua casa di Kokkola il 5 luglio 2011; non furono fornite indicazioni ufficiali sulla causa del decesso, anche se la stampa parl\u00f2 di suicidio.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera"}
{"id": "2109855", "revid": "729019", "url": "https://it.wikipedia.org/wiki?curid=2109855", "title": "Stazione di Trento San Bartolameo", "text": "La stazione di Trento San Bartolameo (prima del 14 dicembre 2008, stazione di San Bartolameo) \u00e8 una fermata ferroviaria della ferrovia della Valsugana, posta tra la fermata di Trento Santa Chiara e la stazione di Villazzano. \u00c8 una delle undici stazioni situate all'interno del territorio comunale di Trento.\nStoria.\nLa fermata fu istituita il 9 dicembre 2007 con l'introduzione del cambio d'orario per il 2008. La denominazione originaria dell'impianto, San Bartolameo, riprende quella del quartiere San Bartolomeo. \u00c8 collocata nei pressi dell'omonimo studentato universitario: un villaggio adibito all'alloggio degli studenti dell'Universit\u00e0 degli Studi di Trento.\nIl 14 dicembre 2008, Rete Ferroviaria Italiana (RFI) cambi\u00f2 il nome dell'impianto in Trento San Bartolameo.\nStrutture e impianti.\nLa fermata si trova in posizione sopraelevata rispetto agli appartamenti universitari, lungo il versante est di quello che \u00e8 conosciuto come \"colle di Villazzano\". L'architettura ricalca lo stile impiegato per la vicina stazione di Santa Chiara. Il marciapiede \u00e8 lungo 150 m. L'accesso al binario passante \u00e8 permesso tramite rampe di scale.\nMovimento.\nL'impianto ferroviario \u00e8 servito dai treni regionali che hanno come destinazioni Trento, Borgo Valsugana Est, Bassano del Grappa, Venezia e Padova.\nTrovandosi all'interno del comune di Trento, \u00e8 raggiungibile dal centro cittadino utilizzando i biglietti e le tariffazioni del trasporto urbano."}
{"id": "2109859", "revid": "1543377", "url": "https://it.wikipedia.org/wiki?curid=2109859", "title": "Municipalit\u00e0 locale di Govan Mbeki", "text": "Govan Mbeki \u00e8 una municipalit\u00e0 locale (in inglese Govan Mbeki Local Municipality) appartenente alla municipalit\u00e0 distrettuale di Gert Sibande della provincia di Mpumalanga in Sudafrica. \nIn base al censimento del 2001 la sua popolazione \u00e8 di 221.747 abitanti.\nIl suo territorio si estende su una superficie di ed \u00e8 suddiviso in 31 circoscrizioni elettorali (\"wards\"). Il suo codice di distretto \u00e8 MP307.\nQuesta municipalit\u00e0 locale \u00e8 anche chiamata Highveld East.\nGeografia fisica.\nConfini.\nLa municipalit\u00e0 locale di Govan Mbeki confina a nordovest con quella di Delmas (Nkangala), a nord con quella di Emalahleni (Nkangala), a nordest con quella di Steve Tshwete (Nkangala), a est con quella di Msukaligwa, a sud con quella di Lekwa e a ovest con quelle di Dipaleseng e Lesedi (Sedibeng/Gauteng)."}
{"id": "2109867", "revid": "1522738", "url": "https://it.wikipedia.org/wiki?curid=2109867", "title": "Digimon (creatura)", "text": ""}
{"id": "2109868", "revid": "287204", "url": "https://it.wikipedia.org/wiki?curid=2109868", "title": "Soul Pirate", "text": "Soul Pirate \u00e8 secondo album da solista dell'artista reggae italiano Alborosie, ex leader dei Reggae National Tickets. L'album \u00e8 il risultato di sette anni trascorsi in Giamaica, e le collaborazioni sono con artisti della scena giamaicana. L'album contiene diversi singoli registrati e pubblicati dall'artista anni prima, come \"Herbalist\" del 2006 o \"Rastafari Anthem\" del 2007 ed \u00e8 aperto dall'intro di uno dei pi\u00f9 affermati deejay reggae del mondo: David Rodigan.\nLa traccia \"Kingston Town\" campiona \"When I Love Dub\" di Scientist inclusa nell'album \"Dub In The Roots Tradition\" del 1976."}
{"id": "2109872", "revid": "1305772", "url": "https://it.wikipedia.org/wiki?curid=2109872", "title": "Biblioteca Hector Hodler", "text": "La Biblioteca Hector Hodler \u00e8 una biblioteca con sede a Rotterdam, nei Paesi Bassi, presso la sede centrale dell'Associazione Universale Esperanto; \u00e8 specializzata in libri in lingua esperanto. Per la mole del suo patrimonio librario, \u00e8 oggi una delle maggiori biblioteche di esperanto al mondo: ospita circa libri, oltre a periodici, manoscritti, fotografie, nastri registrati e altri oggetti. Non ne \u00e8 disponibile un catalogo aggiornato.\nStoria.\nIl periodo svizzero (1908-1960).\nIl primo nucleo della biblioteca fu fondato nel dicembre 1908 dalla Svisa Esperanto-Societo, con il nome di \"Svisa Esperanto-Biblioteko\" (\"biblioteca esperantista svizzera\"). Nel 1912 la biblioteca fu donata a Hector Hodler e, alla morte di quest'ultimo (1920), essa pass\u00f2 in eredit\u00e0 all'Associazione Universale Esperanto.\nLa biblioteca segu\u00ec gli spostamenti di sede dell'Associazione a Ginevra e, nel periodo 1919-1920, anche a Berna. Il patrimonio librario sopravvisse al secondo conflitto mondiale nel Palazzo Wilson di Ginevra, curata da Hans Jakob.\nQuando nel 1947 l'Associazione Universale Esperanto assunse la sua forma statutaria attuale, la biblioteca venne ribattezzata in onore di Hector Hodler.\nDopo il trasferimento nei Paesi Bassi (1960-2003).\nNel 1960/1962 la maggior parte del patrimonio librario venne trasferita a Rotterdam, nei Paesi Bassi dove si arricch\u00ec progressivamente di libri e materiali di altra specie provenienti da diverse fonti. Inizialmente la collezione fu ospitata nella camera \"Kanado\" della sede dell'Associazione, ma nel corso degli anni 1970 la sua crescita rese necessario impiegare anche le camere \"Saft\" e \"A\u016dstralio\".\nA partire dal 1962 si occup\u00f2 della biblioteca Victor Sadler, che fu direttore della rivista e (dal 1968) dell'ufficio centrale della UEA. Fra gli altri curatori del periodo, si ricordano Robert Moerbeek e Simo Milojevi\u0109.\nDal 2003 ad oggi.\nFra il 2003 e il 2005 lo storico Ziko van Dijk, dietro incarico dell'Associazione Universale Esperanto, si \u00e8 occupato del mantenimento e del riordino dei materiali compresi nella Biblioteca Hodler.\nDal 2006 la biblioteca \u00e8 ospitata interamente nel nuovo \"salone Zamenhof\", sempre all'interno degli uffici centrali dell'UEA."}
{"id": "2109874", "revid": "27723", "url": "https://it.wikipedia.org/wiki?curid=2109874", "title": "Biblioteko Hector Hodler", "text": ""}
{"id": "2109875", "revid": "27723", "url": "https://it.wikipedia.org/wiki?curid=2109875", "title": "Biblioteko Hodler", "text": ""}
{"id": "2109876", "revid": "2110845", "url": "https://it.wikipedia.org/wiki?curid=2109876", "title": "Satprem", "text": " \u00c8 stato l'esponente pi\u00f9 importante dello yoga di Sri Aurobindo (Calcutta 1872 - Pondicherry 1950) e Mirra Alfassa pi\u00f9 nota come \"M\u00e8re\", in italiano \"la Madre\" (Parigi 1878 - Pondicherry 1973).\nBiografia.\nDi madre bretone e di padre d'origine alsaziana pass\u00f2 l'infanzia in Bretagna, terra alla quale rimase particolarmente legato. Successivamente \u00e8 stato studente presso un collegio di gesuiti di Amiens per proseguire i suoi studi in un liceo parigino dove, militante antifascista, si impegna attivamente nella resistenza ma a soli 20 anni viene arrestato dalla Gestapo e condotto in Germania dove prover\u00e0 per un anno e mezzo l'orrore del campo di concentramento di Mauthausen-Gusen da cui uscir\u00e0 comunque vivo ma completamente devastato, come racconter\u00e0 in alcuni suoi libri.\nDopo la liberazione viaggi\u00f2 molto: Egitto, Guyana francese, Brasile, poi di nuovo in Africa ma l'incontro in India con Sri Aurobindo e \"M\u00e8re\", il cui messaggio centrale era \"l'uomo \u00e8 un essere di transizione\", fu decisivo a dare un senso al seguito della sua vicenda esistenziale.\nL'ashram fondato da Sri Aurobindo, che era una sorta di laboratorio umano evolutivo, accoglie anche Satprem. Nel 1950 muore Sri Aurobindo e la guida dell'ashram passa a M\u00e8re, definita da Sri Aurobindo \"laboratorio vivente\". Nel 1957 M\u00e8re gli diede il nome spirituale \"Satprem\" che significa \"colui che ama veramente\". Nel 1968 \u00e8 ancora accanto a M\u00e8re quale suo discepolo pi\u00f9 fidato all'inaugurazione di Auroville.\nNel 1973 muore anche M\u00e8re la quale, non avendo lasciato alcuno scritto, spinse Satprem a pubblicare l\"'Agenda di M\u00e8re\", un'opera in 13 volumi che raccoglie le registrazioni e gli appunti presi delle parole pronunciate da M\u00e8re dal 1953 al 1973. M\u00e8re, che fin da piccola ha ricevuto un'educazione scientifico-materialistica, per poi passare attraverso l'occultismo in et\u00e0 adulta, compagna spirituale dell'autore di \"La sintesi dello Yoga\", definiva la sua esperienza \"yoga delle cellule\" e Satprem dal canto suo pi\u00f9 che scrittore si definiva \"un piccolo uomo che nel corpo e nelle cellule continua l'esperienza di M\u00e8re\". Altri si riferiscono a questo filone di pensiero come \"purna yoga\" o \"yoga integrale\".\nAlla morte di M\u00e8re, Satprem entra in conflitto con i nuovi dirigenti dell'ashram e decide cos\u00ec all'et\u00e0 di cinquantanove anni di ritirarsi dalla vita pubblica in un luogo \"segreto\" dell'India (sui Nilgiri Hills) per ricercare un \"grande passaggio\" evolutivo verso ci\u00f2 che seguir\u00e0 l'uomo.\nNel 1977 fond\u00f2 a Parigi un \"Istituto di Ricerche Evolutive\" per la pubblicazione e la promozione dell\"'Agenda di M\u00e8re\". Nel 1989 scrive la breve autobiografia \"La rivolta della Terra\", dove fa il punto della situazione umana. Del 1999 \u00e8 \"Neanderthal guarda\", una sorta di appello agli uomini a risvegliarsi per mettersi alla ricerca della vera umanit\u00e0 perch\u00e9 dice Satprem: \"Perfino gli uomini di Neanderthal avrebbero vergogna di quel che noi siamo divenuti\".\nSatprem \u00e8 morto il 9 aprile 2007 e la sua compagna Sujata Nahar \u00e8 morta poco dopo lui, il 4 maggio 2007."}
{"id": "2109877", "revid": "27723", "url": "https://it.wikipedia.org/wiki?curid=2109877", "title": "Biblioteca Hodler", "text": ""}
{"id": "2109880", "revid": "198277", "url": "https://it.wikipedia.org/wiki?curid=2109880", "title": "Un matrimonio all'inglese", "text": "Un matrimonio all'inglese (\"Easy Virtue\") \u00e8 un film del 2008 diretto da Stephan Elliott.\nTra gli interpreti ci sono Jessica Biel, per la prima volta in un ruolo da protagonista, Colin Firth, Kristin Scott Thomas e Ben Barnes.\nLa pellicola \u00e8 basata sulla \"pi\u00e8ce\" teatrale \"Virt\u00f9 facile\" di No\u00ebl Coward del 1924, gi\u00e0 portata sul grande schermo da Alfred Hitchcock nell'omonimo film muto del 1928, ma con diverso sviluppo.\nIl film, presentato a vari festival cinematografici (tra cui il Toronto Film Festival, il London Film Festival e il Festival Internazionale del Film di Roma), \u00e8 stato distribuito nelle sale italiane dalla Eagle Pictures il 9 gennaio 2009.\nTrama.\nFrancia, anni 30 del XX secolo. Larita Huntington \u00e8 un'affascinante donna di Detroit, giovane vedova e decisamente emancipata per la sua epoca: \u00e8 infatti una pilota automobilistica, diventata famosa per aver vinto il Gran Premio di Monaco battendo i suoi colleghi maschi. Contemporaneamente, John Whittaker, rampollo di una nobile famiglia inglese, si trova in vacanza in Costa Azzurra. I due si incontrano, s'innamorano e subito si sposano, all'insaputa della rigida e tradizionalista famiglia del ragazzo.\nQuando i due neosposi arrivano in Inghilterra, nella lussuosa villa di campagna dei Whittaker, perch\u00e9 Larita conosca la famiglia di John, la donna si scontra subito con la suocera Veronica, la quale mal tollera la sua esuberanza, la sua indipendenza, le sue origini americane e, soprattutto, il fatto che in passato sia gi\u00e0 stata sposata. Anche le sorelle \"zitelle\" di John, Hilda e Marion, non sembrano entusiaste di Larita, mentre la donna trova inaspettatamente il sostegno del suocero, Jim, un uomo che dopo la brutale esperienza della Grande Guerra ora disprezza il conformismo della moglie e dei loro amici altolocati, nonch\u00e9 del simpatico maggiordomo Furber. Larita vorrebbe restare solo per qualche giorno e poi trasferirsi definitivamente con John a Londra, ma il marito la convince a rimanere per qualche tempo insieme alla sua famiglia.\nCon il passare delle settimane, la convivenza con i Whittaker si fa sempre pi\u00f9 complicata per Larita, con la suocera e le figlie che non perdono occasione per screditarla e con la stessa donna che, per contro, sembra fare di tutto per non farsi apprezzare. Quest'antipatia reciproca va ad acuirsi col tempo, complice il fatto che John scopre dalla madre che la famiglia \u00e8 sull'orlo del fallimento economico; a questo punto il ragazzo vorrebbe restare per aiutare i suoi, contro il volere di Larita che invece \u00e8 sempre pi\u00f9 insofferente verso Veronica.\nLa situazione degenera quando Hilda scopre uno scomodo segreto sul passato di Larita: il suo primo marito, che l'ha lasciata presto vedova, non era morto di cancro come lei aveva detto, ma si era suicidato; anzi, in un primo momento la stessa consorte era stata accusata di omicidio per il fatto, salvo poi essere stata assolta. Questa rivelazione incrina definitivamente il rapporto con i Whittaker, John compreso, spingendolo verso Sarah, un'amica d'infanzia da sempre benvoluta dalla madre.\nDurante il tradizionale ballo di fine anno offerto dalla famiglia alla comunit\u00e0 locale, John si rifiuta di esibirsi con sua moglie davanti a tutti gli ospiti: Larita capisce cos\u00ec che il loro amore \u00e8 presto arrivato al capolinea. Sorprendentemente, Jim prende il posto di John e cos\u00ec i due ballano un tango sotto gli sguardi increduli e scandalizzati di Veronica e le sue figlie. A salutarla alla sua partenza, Larita trova solo Sarah, che, nonostante tutto, non l'ha mai giudicata malamente, e alla quale confida di sperare che riesca a rendere felice John, assieme a Furber, una delle poche persone felici della ventata di novit\u00e0 che la donna ha portato in casa.\nPrima di partire, John, pentito, cerca di farle cambiare idea, cos\u00ec Larita trova finalmente la forza di esprimere il suo malessere e di confessare che, a dispetto della versione ufficiale, fu davvero lei a uccidere il suo primo sposo, iniettandogli una dose fatale di veleno, giustificando ci\u00f2 col fatto di averlo amato al punto da rifiutare di vederlo soffrire a causa del cancro. Ai suoi occhi, John non sa cosa voglia dire tenere a una persona sino al punto di fare qualsiasi cosa per lei, facendo intuire che anche il suo andarsene, ora, sia un estremo atto d'amore nei confronti dell'ormai ex marito. Cos\u00ec Larita lascia per sempre i Whittaker, ma prima di partire accoglie un compagno di fuga inatteso: Jim, il quale dopo anni, proprio grazie allo spirito vivace della giovane donna, ha trovato la forza di abbandonare l'insopportabile consorte.\nRaffronto con il film di Hitchcock.\nMentre il film di Alfred Hitchcock, di soli 58 minuti \u2014 stesso titolo originale di questo film, e cio\u00e8 \"Easy Virtue\", in italiano \"Virt\u00f9 facile\" \u2014, tratto dallo stesso soggetto, sviluppava quasi una met\u00e0 della trama sul primo matrimonio di Larita (con l'artista poi da lei indotto al suicidio nel film del 1928, aiutato a suicidarsi nel film del 2008), il conseguente processo con l'assoluzione dal reato di omicidio, ma con la condanna per libertinaggio, il viaggio di lei in Costa Azzurra dove conosce John e il conseguente arrivo della coppia in Inghilterra nella lussuosa propriet\u00e0 della villa della famiglia di lui, questo film inizia proprio con l'arrivo dei due alla villa, e ha uno sviluppo di 95 minuti.\nDa quel punto in poi i due film si svolgono in maniera parallela, anche se nel film muto del '28 in maniera molto pi\u00f9 concisa. La bella e intelligente statunitense Larita \u00e8 distrutta dalla famiglia del rampollo John Whittaker, sino al punto in cui verr\u00e0 scoperto il suo passato: il processo e il vero motivo della morte del primo marito avvenuto per suicidio e non per cancro come raccontava Larita, fatti che porteranno John a tornare dalla fiamma di giovent\u00f9 Sarah, come avveniva nel film di Hitchcock. Ma in questa nuova versione, Larita \u00e8 indotta ad abbandonare la villa e il padre di John fugge con lei, mentre nel film del Novecento Larita era costretta ad affrontare un nuovo processo per libertinaggio.\nInesattezze storiche.\nIl film \u00e8 ambientato nel 1930, in quanto si pu\u00f2 leggere la data \"marted\u00ec, 19 ottobre 1930\" su di un quotidiano che parla della vittoria di Larita a Monte Carlo, in una delle prime scene della pellicola; tuttavia l'auto di Larita \u00e8 una BMW 328 Roadster, che verr\u00e0 prodotta soltanto dal 1936, cos\u00ec come il tango \"Por una cabeza\" ballato da Jim e Larita sar\u00e0 scritto da Carlos Gardel solo nel 1935."}
{"id": "2109885", "revid": "729019", "url": "https://it.wikipedia.org/wiki?curid=2109885", "title": "La Fourche (metropolitana di Parigi)", "text": "La Fourche \u00e8 una stazione della metropolitana di Parigi sulla linea 13, ai margini fra il XVII e il XVIII arrondissement di Parigi.\nLa stazione.\nLa Fourche \u00e8 il nome dell'incrocio, esistente in superficie, dove l'\"avenue de Clichy\" interseca l'\"avenue de Saint-Ouen\".\nAll'uscita della stazione la linea si biforca in due tronconi che si dirigono rispettivamente ai capolinea:\nLa stazione \"La Fourche\" ha tre marciapiedi:\nUn segnale luminoso indica ai viaggiatori il tempo di attesa e consente agli stessi di scegliere il marciapiede in cui arriva il primo treno per la stazione di Saint-Lazare. Gli arrivi sono sfalsati di circa due minuti per evitare resse dovute all'indecisione di quale treno prendere."}
{"id": "2109896", "revid": "161374", "url": "https://it.wikipedia.org/wiki?curid=2109896", "title": "Canovskij", "text": ""}
{"id": "2109897", "revid": "161374", "url": "https://it.wikipedia.org/wiki?curid=2109897", "title": "Chanovskij", "text": ""}
{"id": "2109898", "revid": "161374", "url": "https://it.wikipedia.org/wiki?curid=2109898", "title": "Chanovsky", "text": ""}
{"id": "2109902", "revid": "1543377", "url": "https://it.wikipedia.org/wiki?curid=2109902", "title": "Municipalit\u00e0 locale di Lekwa", "text": "Lekwa \u00e8 una municipalit\u00e0 locale (in inglese Local Municipality of Lekwa) appartenente alla municipalit\u00e0 distrettuale di Gert Sibande della provincia di Mpumalanga in Sudafrica. \nIn base al censimento del 2001 la sua popolazione \u00e8 di 103.265 abitanti.\nIl suo territorio si estende su una superficie di ed \u00e8 suddiviso in 14 circoscrizioni elettorali (\"wards\"). Il suo codice di distretto \u00e8 MP305.\nGeografia fisica.\nConfini.\nLa municipalit\u00e0 locale di Lekwa confina a nord con quella di Govan Mbeki, a nord e a est con quella di Msukaligwa, a est con quella di Pixley ka Seme, a sud con quella di Phumelela (Thabo Mofutsanyane/Free State), a sudovest con quella di Mafube (Fezile Dabi/Free State) e a ovest con quella di Dipaleseng."}
{"id": "2109906", "revid": "729019", "url": "https://it.wikipedia.org/wiki?curid=2109906", "title": "NBA All-Star Weekend 2003", "text": "L'NBA All-Star Weekend 2003, svoltosi ad Atlanta, vide la vittoria finale della Western Conference sulla Eastern Conference per 155 a 145 dopo due tempi supplementari.\nKevin Garnett, dei Minnesota Timberwolves, fu nominato MVP della partita. Jason Richardson, dei Golden State Warriors, si aggiudic\u00f2 per il secondo anno consecutivo l'NBA Slam Dunk Contest. Predrag Stojakovi\u0107, dei Sacramento Kings vinse l'NBA Three-point Shootout per il secondo anno consecutivo.\nL'NBA Rookie Challenge venne vinto dai \"Sophomores\" (giocatori al 2\u00ba anno) sui \"Rookies\" (giocatori al 1\u00ba anno) per 132 a 112. MVP della partita fu Gilbert Arenas dei Golden State Warriors.\nAl sabato venne introdotto un nuovo spettacolo: l'NBA Skills Challenge, una gara di abilit\u00e0 a tempo, che venne vinta da Jason Kidd dei New Jersey Nets.\nPer la prima volta nella storia dell'All-Star Game prese parte alla partita un giocatore proveniente dall'area della FIBA Asia: il cinese Yao Ming."}
{"id": "2109907", "revid": "4711", "url": "https://it.wikipedia.org/wiki?curid=2109907", "title": "NBA All-Star Game 2003", "text": ""}
{"id": "2109909", "revid": "161374", "url": "https://it.wikipedia.org/wiki?curid=2109909", "title": "Severny", "text": ""}
{"id": "2109910", "revid": "767487", "url": "https://it.wikipedia.org/wiki?curid=2109910", "title": "Cage (gruppo musicale)", "text": "I Cage sono un gruppo heavy metal originario di San Diego, California.\nStoria.\nIl primo album fu registrato nel 1995, ma non fu mai pubblicato e l'esordio avvenne con l'album \"Unveiled\" nel 1998, sei anni dopo la fondazione della band. Oggi ne hanno all'attivo quattro, che hanno avuto abbastanza successo in Europa, ma sono stati meno apprezzati in madrepatria. Hanno partecipato a festival prestigiosi come il Dynamo Open Air nel 1999 e Wacken Open Air nel 2001.\nDopo la pubblicazione di \"Hell Destroyer\", il batterista Mike Nielsen \u00e8 stato cacciato dalla band, e al suo posto \u00e8 entrato Norm Leggio."}
{"id": "2109912", "revid": "1573940", "url": "https://it.wikipedia.org/wiki?curid=2109912", "title": "Lophura erythrophthalma", "text": "Il fagiano occhirossi, dorso di fuoco senzacresta o fagiano codagialla, (Lophura erythrophthalma ()) \u00e8 un uccello della famiglia dei Fasianidi originario della penisola malese e delle isole di Sumatra e Borneo.\nDescrizione.\nDimensioni.\nIl maschio misura 47-50 cm di lunghezza (di cui 15-18 costituiti dalla sola coda) per 1043-1194 g di peso; la femmina 42-44 cm (di cui 14-16 di coda) per circa 837 g.\nAspetto.\nLa parte superiore della testa \u00e8 priva di cresta, la faccia \u00e8 ricoperta da caruncole scarlatte i cui due lobi superiori vengono eretti durante il periodo di corteggiamento. Il cappuccio, la gola, la regione auricolare e il collo sono neri con riflessi violetti. La mantellina, le ali e i fianchi sono di colore nero-purpureo con sottili vermicolature grigio argento. La parte centrale del dorso \u00e8 porpora con riflessi metallici scuri e frange bordeaux scuro. La coda \u00e8 costituita da quattordici a sedici rettrici di colore cannella. Il primo paio ha le estremit\u00e0 arrotondate, \u00e8 un po' pi\u00f9 corto rispetto alla dodicesima e alla tredicesima rettrice e viene tenuto leggermente sollevato alla maniera dei polli domestici. Il petto \u00e8 nero-purpureo. L'iride ha una colorazione rosso-bruna, il becco una tinta bianco-verdastra. Le zampe blu-grigie sono munite di un possente sperone. I giovani maschi acquisiscono il piumaggio adulto molto precocemente, verso i 4 mesi di et\u00e0. La femmina \u00e8 completamente nera, fatta eccezione per la testa di colorazione brunastra e il mento e la gola color grigio fumo. Le sue piume presentano vistosi riflessi blu-acciaio sulla parte esposta, tranne quelle sull'addome, le cosce e l'orifizio anale. L'iride \u00e8 bruna, il becco nero, la pelle facciale e orbitale rosso scarlatto. Le zampe sono blu-grigio, e sono anch'esse dotate di uno sperone tagliente come quelle del maschio, ma pi\u00f9 piccolo. Le femmine di \"L. erythrophthalma\" somigliano moltissimo ai maschi del fagiano di Salvadori, ma si possono distinguere grazie alla costituzione robusta, al becco nero e all'assenza di bordi iridescenti blu sulle piume.\nEsiste una variazione geografica, il \"L. e. pyronota\", che vive esclusivamente sull'isola del Borneo. Come sottospecie del fagiano occhirossi, possiede numerosi caratteri che lo fanno assomigliare alla forma nominale, specialmente per quanto riguarda l'aspetto generale, la colorazione di fondo nero-purpurea e la caratteristica coda rosso-cannella. Tuttavia, con un'attenta osservazione, \u00e8 possibile trovare criteri di divergenza. Il \"L. e. pyronota\" si distingue dalla forma nominale \"L. e. erythrophthalma\" per avere il collo e la parte superiore del dorso di un colore grigio chiaro finemente macchiato di nero con dei motivi bianchi a forma di freccia. Le piume dei fianchi e del petto sono lanceolate ed hanno una colorazione nero-purpurea con larghi segni bianchi molto caratteristici a forma di freccia. La groppa \u00e8 rosso bordeaux e le copritrici sotto-alari sono blu-acciaio. L'estremit\u00e0 delle rettrici \u00e8 bordata di nero. \u00c8 molto difficile, comunque, distinguere le femmine delle due sottospecie. Si pu\u00f2 dire solamente che le femmine di \"L. e. pyronota\" presentano riflessi metallici pi\u00f9 marcati e senza dubbio una taglia leggermente superiore. Ma visivamente, ad una normale osservazione, tale differenza \u00e8 appena percettibile.\nVoce.\nIl suo richiamo di allarme \u00e8 un \"kak\" potente. Emette anche un \"purr\" vibrante e gutturale, nonch\u00e9 una sorta di debole gracidio che pu\u00f2 essere trascritto come \"tak-takrau\" o \"tooktaroo\".\nBiologia.\nAnimale prudente, abita il fitto sottobosco ed \u00e8 piuttosto difficile osservalo per conoscere a fondo le sue abitudini. Tuttavia, sappiamo che per la maggior parte del tempo vive in coppia. Sono stati incontrati anche gruppi di 5 o 6 individui, ma a tal riguardo bisogna aggiungere che le dimensioni di un gruppo sono molto difficili da valutare a causa dell'oscurit\u00e0 della copertura arborea.\nAlimentazione.\nQuesto uccello si alimenta per tutto il giorno comportandosi un po' come i polli, cio\u00e8 grattando rumorosamente il suolo della foresta, ma facendo di tanto in tanto delle pause per scrutare eventuali pericoli. Frequenta le piste create dal passaggio degli animali (soprattutto quelle dei bufali) e visita gli stagni, dove si disseta di primo mattino. Nelle sue deiezioni sono state rinvenute praticamente stesse quantit\u00e0 di sostanze vegetali e animali; le termiti costituiscono l'alimento pi\u00f9 comunemente ingerito, mentre zecche e larve sono componenti pi\u00f9 rari della sua dieta. Nello stomaco di questi uccelli sono state rinvenute anche piccole bacche. La modalit\u00e0 di foraggiamento in gruppi sembra essere la strategia adottata in risposta alla proliferazione degli invertebrati nella lettiera di foglie. Essa permette alla comunit\u00e0 di approfittare delle eccedenze che sono sfuggite alla sagacia di uno dei suoi membri. Tale pratica implica che la specie si sia specializzata, almeno in parte, al consumo di invertebrati che vivono in colonie.\nRiproduzione.\nIn alcune occasioni, il fagiano occhirossi si incontra in gruppi pi\u00f9 numerosi (comunit\u00e0 che possono comprendere fino a 22 individui, probabilmente formati da pi\u00f9 famiglie che si raggruppano dopo la riproduzione), sia formati da uno stesso numero di maschi e femmine, sia, nel caso pi\u00f9 frequente, da un maschio dominante e da un \"harem\" di femmine, il che implica ovviamente una sessualit\u00e0 di tipo poligamo. Lo stesso numero di maschi e femmine all'interno di un gruppo, inoltre, non mette necessariamente in discussione la tesi della poligamia. Nella penisola malese, il periodo di nidificazione comincia in marzo e si protrae fino a settembre. Dei combattimenti tra maschi sono stati segnalati in febbraio come preludio al periodo di seduzione delle femmine. La dimensione della covata varia da 1 a 4 uova sul continente asiatico e da 2 a 3 uova sul territorio insulare, nel Borneo come a Sumatra. In cattivit\u00e0 \u00e8 stato visto che ci vogliono tre anni prima che la femmina raggiunga la maturit\u00e0 sessuale.\nDistribuzione ed habitat.\nSul continente asiatico la specie \u00e8 presente solamente nella penisola malese, mentre il suo areale insulare comprende le isole del Borneo e di Sumatra. Nel Borneo \u00e8 presente specialmente nelle regioni settentrionali dell'isola (sia in territorio malese che indonesiano, oltrech\u00e9 nel Brunei), mentre a Sumatra \u00e8 diffusa praticamente ovunque. Il numero di esemplari \u00e8 stato stimato, in modo piuttosto arbitrario, tra le mille e le diecimila unit\u00e0, ma non sappiamo esattamente se queste cifre si riferiscono solo alla penisola malese o all'intero areale. Particolarmente scarsi sono gli esemplari diffusi nel Kalimantan (Borneo indonesiano).\nIl fagiano occhirossi vive principalmente in \"habitat\" costituiti da foreste primarie situate a bassa altitudine e da settori di foresta pluviale a bassa attivit\u00e0 umana. Nella penisola malese occupa antiche foreste munite di volte fitte e di buona qualit\u00e0 disposte su pendii dolci o poco scescesi dal livello del mare fino a 200 metri o a volte anche pi\u00f9. \u00c8 del tutto assente nelle foreste di colline elevate, e preferisce insediarsi ai loro margini, nei campi coltivati che le circondano o in prossimit\u00e0 dei corsi d'acqua che scorrono nei bassopiani. Il dorso di fuoco senzacresta tollera \"habitat\" degradati. Questo \u00e8 evidente soprattutto in Malesia, dove la densit\u00e0 di esemplari \u00e8 maggiore nelle foreste in corso di sfruttamento che nelle aree boschive situate su terrazze alluvionali e su suoli aridi o paludosi. Ma questo vale meno nel Borneo e a Sumatra, dove frequenta \"habitat\" lontani da qualsiasi presenza umana. A volte, in passato, si riteneva che esso occupasse il fondo di vallate ove conviveva assieme al fagiano di Vieillot. Tuttavia, al giorno d'oggi, sappiamo bene che le due specie competono tra loro e che i loro areali non si sovrappongono mai.\nTassonomia.\nCome gi\u00e0 detto, ne esistono due sottospecie:\nAlcuni ornitologi considerano \"L. e. pyronota\" come specie a s\u00e9.\nConservazione.\nMentre gli esemplari della sottospecie nominale presenti nella penisola malese presentano una popolazione stabile o in debole declino, la sottospecie \"L. e. pyronota\" \u00e8 considerata da molti ornitologi pi\u00f9 minacciata per almeno tre motivi: l'areale relativamente ridotto, i ripetuti incendi e gli abbattimenti intensivi della foresta che ne riducono ancor pi\u00f9 l'areale. La IUCN, che tratta le due sottospecie come specie distinte, le classifica entrambe come \u00abvulnerabili\u00bb (\"Vulnerable\")."}
{"id": "2109918", "revid": "287204", "url": "https://it.wikipedia.org/wiki?curid=2109918", "title": "Mika Myllyla", "text": ""}
{"id": "2109919", "revid": "20559994", "url": "https://it.wikipedia.org/wiki?curid=2109919", "title": "Fondazione di Reggio", "text": ""}
{"id": "2109920", "revid": "149485", "url": "https://it.wikipedia.org/wiki?curid=2109920", "title": "Mika Myllylae", "text": ""}
{"id": "2109921", "revid": "287204", "url": "https://it.wikipedia.org/wiki?curid=2109921", "title": "Arki", "text": " \nArki \u00e8 una suddivisione dell'India, classificata come \"nagar panchayat\", di 2.877 abitanti, situata nel distretto di Solan, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 31\u00b0 8' 60 N e 76\u00b0 58' 0 E e ha un'altitudine di 1.044 .\nSociet\u00e0.\nEvoluzione demografica.\nAl censimento del 2001 la popolazione di Arki assommava a 2.877 persone, delle quali 1.525 maschi e 1.352 femmine. I bambini di et\u00e0 inferiore o uguale ai sei anni assommavano a 371, dei quali 203 maschi e 168 femmine. Infine, coloro che erano in grado di saper almeno leggere e scrivere erano 2.234, dei quali 1.230 maschi e 1.004 femmine."}
{"id": "2109922", "revid": "149485", "url": "https://it.wikipedia.org/wiki?curid=2109922", "title": "Mika Kristian Myllyl\u00e4", "text": ""}
{"id": "2109923", "revid": "181699", "url": "https://it.wikipedia.org/wiki?curid=2109923", "title": "Worcester (Massachusetts)", "text": "Worcester (, pronunciata localmente come ) \u00e8 un comune (\"city\") degli Stati Uniti d'America e capoluogo della contea di Worcester nello Stato del Massachusetts. Deve il suo nome alla citt\u00e0 di Worcester (Inghilterra, Regno Unito). La popolazione era di 185,877 persone al censimento del 2018, il che la rende la seconda citt\u00e0 pi\u00f9 popolosa della Nuova Inghilterra, dopo Boston. Worcester si trova circa ad ovest di Boston, ad est di Springfield e a nord di Providence, Rhode Island. Grazie alla sua posizione nel Central Massachusetts, Worcester \u00e8 nota come il \"Cuore del Commonwealth\", a dimostrazione di questo, un cuore \u00e8 il simbolo ufficiale della citt\u00e0. Tuttavia, il simbolo del cuore pu\u00f2 anche avere la sua provenienza dalla tradizionale produzione di massa dei bigliettini di San Valentino che si dice siano stati inventati in citt\u00e0.\nGeografia fisica.\nSecondo lo United States Census Bureau, ha un'area totale di 38,6 miglia quadrate (99,9\u00a0km\u00b2). Nel territorio della cittadina si trovano le sorgenti del fiume Blackstone.\nSociet\u00e0.\nEvoluzione demografica.\nSecondo il censimento del 2010, c'erano 181,045 persone.\nNel 2018 la popolazione risultava di 185.877 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 69,4% di bianchi, l'11,6% di afroamericani, lo 0,4% di nativi americani, il 6,1% di asiatici, lo 0,1% di oceaniani, l'8,4% di altre razze, e il 4,0% di due o pi\u00f9 etnie. Ispanici o latinos di qualunque razza erano il 20,9% della popolazione."}
{"id": "2109925", "revid": "149485", "url": "https://it.wikipedia.org/wiki?curid=2109925", "title": "Mika Kristian Myllyla", "text": ""}
{"id": "2109927", "revid": "149485", "url": "https://it.wikipedia.org/wiki?curid=2109927", "title": "Mika Kristian Myllylae", "text": ""}
{"id": "2109938", "revid": "1573940", "url": "https://it.wikipedia.org/wiki?curid=2109938", "title": "Lophura swinhoii", "text": "Il fagiano di Swinhoe (Lophura swinhoii ()) \u00e8 un uccello della famiglia dei Fasianidi endemico dell'isola di Taiwan. Deve il nome al suo scopritore, il naturalista britannico Robert Swinhoe (1836-1877).\nDescrizione.\nDimensioni.\nIl maschio misura 75-85 cm di lunghezza, dei quali 40-50 spettanti alla coda, per un peso di 1000-1300 g. La femmina \u00e8 leggermente pi\u00f9 piccola: 45-55 cm di lunghezza, dei quali 20-25 spettanti alla coda, per un peso di 800-1000 g.\nAspetto.\nSotto molti aspetti, somiglia al fagiano di Edwards. Tuttavia, si differenzia da questo per le dimensioni maggiori, la corta cresta bianca, la testa, il collo e il petto blu e le caruncole facciali rosse pi\u00f9 sviluppate. Una larga striscia longitudinale bianca corre lungo la parte alta del dorso, incorniciata dalle scapolari bruno-rossastre. Le copritrici alari sono nere con riflessi metallici verdi, la piuma centrale della coda \u00e8 bianca. Le femmine sono prevalentemente marroni e il loro piumaggio \u00e8 costellato da segni triangolari di colore giallo-camoscio. All'et\u00e0 di un anno i giovani maschi appaiono gi\u00e0 quasi identici agli adulti, pur differenziandosene per il piumaggio pi\u00f9 opaco e per l'ampia fascia dorsale bianca macchiata di marrone.\nBiologia.\nComportamento.\n\u00c8 una specie poco socievole, che al di fuori della stagione riproduttiva conduce un'esistenza solitaria. Da aprile a settembre \u00e8 possibile osservarlo in gruppi ridotti, costituiti dalle femmine con i propri pulcini o da piccole bande di giovani immaturi. Gli esemplari adulti hanno pochi predatori naturali, anche se talvolta sono stati avvistati degli astori crestati che divoravano degli esemplari morti. Al contrario, numerosi mammiferi e allocchi attaccano regolarmente i pulcini. Allo stesso modo, altri mammiferi e serpenti saccheggiano i nidi e amano molto le uova. Quando avverte la presenza di un pericolo, la femmina lancia un richiamo di allarme per permettere ai pulcini di nascondersi nella vegetazione. Inizia quindi una manovra diversiva per allontanare il predatore dal nido. Se riesce nell'intento, si affretta allora a raggiungere il nido per spostare i giovani e mettere al sicuro la nidiata.\nAlimentazione.\nQuando vanno in cerca di cibo, i fagiani di Swinhoe seguono ogni giorno lo stesso tragitto. Indizi e tracce visibili qua e l\u00e0 nella vegetazione consentono di determinare il percorso seguito. Questi percorsi non sono permanenti e lo stesso esemplare pu\u00f2 avere diversi ingressi che lo conducono alla sua area di foraggiamento. Il fagiano di Swinhoe \u00e8 attivo all'alba e alla fine della giornata, soprattutto quando la presenza di fitta nebbia rende la visibilit\u00e0 molto scarsa. L'esame degli stomaci ha consentito di determinare la sua dieta, costituita principalmente da semi di piante erbacee, fiori, muschi, frutti e da una percentuale minore di insetti quali termiti, farfalle, cavallette e coleotteri. Quando le risorse alimentari sono abbondanti, la ricerca di cibo viene effettuata in gruppo, ma se gli individui sono troppo vicini gli uni agli altri si beccano a vicenda per incoraggiarsi a mantenere le distanze.\nRiproduzione.\nI nidi sono cos\u00ec ben nascosti che \u00e8 molto difficile localizzarli. Sono collocati a terra in luoghi segreti riparati da ceppi e rocce che li proteggono dai predatori e dalle intemperie. A volte il nido viene costruito su un albero ben nascosto dalla vegetazione. La femmina depone da 3 a 6 uova che vengono covate per 25-28 giorni. Nel giro di 2 o 3 giorni i pulcini sono in grado di avventurarsi fuori dal nido da soli. Sono coperti di piumino e iniziano a sviluppare il loro piumaggio a partire dalla terza settimana di vita. I giovani sono molto simili alle femmine. I giovani maschi devono attendere la fine dell'inverno prima di iniziare a indossare la loro livrea da adulti.\nDistribuzione e habitat.\nScoperto nel 1862 dal naturalista inglese Swinhoe, allora console a Formosa, questo fagiano vive unicamente su quest'isola. La sua biologia allo stato selvatico \u00e8 tuttora poco conosciuta; tuttavia, sappiamo che il suo habitat \u00e8 costituito dalle fitte foreste di latifoglie ad altitudini inferiori ai 2500 metri. Quando \u00e8 in cerca di cibo frequenta anche paesaggi aperti come i sentieri forestali e i margini del bosco. La specie vive prevalentemente a livello del suolo nelle foreste dotate di una canopia piuttosto fitta e di un sottobosco rado. Pu\u00f2 essere comunque scorto occasionalmente in vecchi boschetti secondari, nelle piantagioni di bamb\u00f9 o persino nelle foreste miste. Dal momento che la maggior parte delle foreste che si trovano ad altitudini medio-basse sono state ormai distrutte dalla deforestazione, le popolazioni di fagiano trovano le proprie condizioni ideali intorno ai 1000 m, pur rimanendo sotto la minaccia di possibili danni al loro habitat.\nConservazione.\nNegli anni '50 del secolo scorso la specie \u00e8 stata considerata come prossima ad estinguersi allo stato selvatico. Oggi, grazie ad un efficace programma di protezione sostenuto da immissioni in natura di soggetti nati in cattivit\u00e0, la specie pu\u00f2 considerarsi recuperata e stabile. Occorre tuttavia non abbassare la guardia in quanto la deforestazione di intere aree in cui essa \u00e8 solita vivere, la caccia, il bracconaggio e le catture illegali di soggetti vivi, ai quali si sommano le aggressioni dei numerosi predatori naturali, possono rappresentare una grave minaccia per il suo futuro."}
{"id": "2109941", "revid": "767487", "url": "https://it.wikipedia.org/wiki?curid=2109941", "title": "L'uomo, lo Stato, la guerra", "text": "L'uomo, lo Stato, la guerra (\"Man, the State, and War\") \u00e8 un saggio scritto nel 1959 da Kenneth Waltz, teorico statunitense delle relazioni internazionali.\nContenuto.\nIl libro spiega le cause della guerra tra gli Stati. Nella prefazione, Waltz scrive che \u00e8 importante conoscere le cause della guerra per potere meglio realizzare la pace (p. 2). Waltz usa tre immagini, o livelli d'analisi, per esaminare le cause della guerra: le cause della guerra sono \"all'interno dell'uomo, all'interno della struttura degli Stati separati e all'interno del sistema degli Stati\" (p. 12).\nAl primo livello (l'uomo) le cause della guerra si trovano \"nel carattere e nelle maniere degli uomini\" (p. 16). Waltz sottolinea l'egoismo, l'aggressivit\u00e0 e la stupidit\u00e0 come caratteristiche che contribuiscono alla guerra (p. 16). Nel capitolo si descrive l'idea comune che la guerra pu\u00f2 essere evitata con istruzione (p. 17). \u00c8 importante chiarire un punto di confusione comune su questo livello. Molte persone pensano che il livello dell'uomo mette la colpa della guerra ai capi di Stato, ma infatti questa causa ha le radici nella natura umana in generale.\nIl secondo livello (lo Stato) introduce l'analisi politica. Waltz scrive che \"secondo la seconda immagine, l'organizzazione interna degli stati \u00e8 la chiave per capire la guerra e la pace\" (p. 81). Lui descrive l'idea che gli stati richiedono un nemico esterno per unificare le loro popolazioni (pp. 81-82). In discussione \u00e8 l'idea che gli Stati percepiscano i propri interessi in modo diverso da come vengono percepiti dagli altri Stati. A causa di questo distacco nascono le guerre (p. 83). Le scuola liberale delle relazioni internazionali deve affrontare l'irrazionalit\u00e0 degli Stati che combattono, perch\u00e9 la guerra \u00e8 dannosa alla prosperit\u00e0 economica. La spiegazione di quest'irrazionalit\u00e0 \u00e8 che gli Stati usano la guerra per consolidare il loro potere interno (pp. 99-100).\nIl terzo livello d'analisi (il sistema internazionale) introduce il concetto di \"anarchia internazionale\", ovvero l'assenza di un Governo del sistema degli Stati (da non confondere con l'anarchia \"tout court\"). A questo livello ogni Stato \u00e8 sovrano e gli Stati esistono senza un potere sopra di loro. Perci\u00f2, ogni stato agir\u00e0 nelle interessi della propria sicurezza. Quando queste interessi vengono in conflitto con quelli di altri stati, le guerre succedono (p. 159). Tutti gli Stati possono usare la forza, e perci\u00f2 tutti devono essere sempre preparati per difendersi. \u00c8 necessario perch\u00e9 uno Stato user\u00e0 la forza per realizzare i suoi obiettivi (p. 160). Secondo il terzo livello d'analisi, \u201cGli stati nel mondo sono come l'individui allo stato naturale,\u201d (p. 163). In questo capitolo, Waltz cita l'opinione di Jean-Jacques Rousseau che l'unico modo per avere pace tra gli Stati \u00e8 di costituire un Governo che li obblighi con la stessa forza di legge che esiste all'interno degli Stati (p. 185). Questa visione si affianca a quella di Immanuel Kant che gli Stati possono stabilire la pace con una federazione volontaria (p. 185).\nNella conclusione Waltz afferma che tutti i tre livelli sono importanti per spiegare le cause della guerra: il primo e il secondo rappresentano le \"cause efficienti\", poich\u00e9 le azioni degli Stati e dei Capi di Stato sono il motore che causa i conflitti; il terzo livello rappresenta la \"causa permissiva\" della guerra, poich\u00e9 la natura anarchica del sistema internazionale permette alle guerre di accadere (p. 232)."}
{"id": "2109944", "revid": "329107", "url": "https://it.wikipedia.org/wiki?curid=2109944", "title": "Cesare Giuseppe De Michelis", "text": "Biografia.\nFiglio di Eurialo De Michelis e cugino dell'editore Cesare De Michelis, \u00e8 professore emerito dell'Universit\u00e0 \"Tor Vergata\" di Roma. Ha compiuto tutti gli studi all'Universit\u00e0 degli studi di Roma \"La Sapienza\", completati da un anno presso l'Universit\u00e0 Lomonosov di Mosca, laureandosi con Angelo Maria Ripellino e Tullio De Mauro. Nel 1968 ha iniziato a lavorare all'Universit\u00e0 di Roma come borsista; nel 1971 incaricato di Lingua russa all'Universit\u00e0 di Camerino, dal 1972 di Lingua e letteratura russa all'Universit\u00e0 di Bari, dove nel 1977 ha vinto il concorso a cattedra, dal 1981 \u00e8 stato trasferito all'Universit\u00e0 di Tor Vergata. Ha coordinato nel 1977 la sezione letteraria della biennale di Venezia sul dissenso ed \u00e8 stato per un decennio Coordinatore del Dottorato di Ricerca in Slavistica. Ha tenuto conferenze e seminari in varie citt\u00e0 e Universit\u00e0 straniere: Mosca, Pietroburgo, Parigi, Ginevra, Basilea, Praga, Gerusalemme, Yale e Stanford University (USA). Accanto all'attivit\u00e0 accademica, ha partecipato alla redazione di riviste scientifiche (\"Angelus Novus\", \u201cRussica Romana\u201d e \u201cProtestantesimo\u201d) e ha svolto attivit\u00e0 pubblicistica (collaborando con la pagina culturale de \u201cla Repubblica\u201d) ed editoriale (dirigendo la collana \"Le betulle\" dell'ed. Marsilio di Venezia). \u00c8 membro corrispondente della Societ\u00e0 \u201cPu\u0161kin\u201d di Mosca; nel 1997 ha ottenuto il \"Premio Calabria\" per le Letterature straniere."}
{"id": "2109952", "revid": "729019", "url": "https://it.wikipedia.org/wiki?curid=2109952", "title": "Ch\u00e2tillon - Montrouge (metropolitana di Parigi)", "text": "Ch\u00e2tillon \u2014 Montrouge \u00e8 una stazione della Metropolitana di Parigi sulla linea 13, al limite dei comuni di Ch\u00e2tillon e Montrouge.\nLa stazione.\nLa stazione \u00e8 stata inaugurata nel 1976 ed \u00e8 una stazione di superficie all'aperto.\nDal mese di giugno 2008, in questa stazione capolinea \u00e8 presente l'inversione automatica del senso di marcia dei treni in assenza di manovratore. Questa situazione ha reso necessaria l'installazione di porte automatiche per impedire la caduta accidentale di passeggeri sui binari in assenza di un manovratore. Questo fa della stazione Ch\u00e2tillon - Montrouge la prima stazione della Metropolitana di Parigi (ad eccezione delle stazioni della linea 14, completamente automatizzata) ad essere equipaggiata con porte automatiche.\nA far data dalla fine del 2011, verr\u00e0 realizzata una interconnessione con la linea \"Ch\u00e2tillon - Viroflay\" della tramvia dell'\"\u00cele-de-France\"."}
{"id": "2109957", "revid": "161374", "url": "https://it.wikipedia.org/wiki?curid=2109957", "title": "Kochkovskij", "text": ""}
{"id": "2109959", "revid": "161374", "url": "https://it.wikipedia.org/wiki?curid=2109959", "title": "Kochkovsky", "text": ""}
{"id": "2109960", "revid": "161374", "url": "https://it.wikipedia.org/wiki?curid=2109960", "title": "Kockovskij", "text": ""}
{"id": "2109961", "revid": "287204", "url": "https://it.wikipedia.org/wiki?curid=2109961", "title": "Banjar", "text": " \nBanjar \u00e8 una suddivisione dell'India, classificata come \"nagar panchayat\", di 1.262 abitanti, situata nel distretto di Kullu, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 31\u00b0 37' 60 N e 77\u00b0 20' 60 E e ha un'altitudine di 1.961 .\nSociet\u00e0.\nEvoluzione demografica.\nAl censimento del 2001 la popolazione di Banjar assommava a 1.262 persone, delle quali 695 maschi e 567 femmine. I bambini di et\u00e0 inferiore o uguale ai sei anni assommavano a 100, dei quali 52 maschi e 48 femmine. Infine, coloro che erano in grado di saper almeno leggere e scrivere erano 1.059, dei quali 616 maschi e 443 femmine."}
{"id": "2109962", "revid": "80339", "url": "https://it.wikipedia.org/wiki?curid=2109962", "title": "Kochki", "text": ""}
{"id": "2109964", "revid": "1543377", "url": "https://it.wikipedia.org/wiki?curid=2109964", "title": "Municipalit\u00e0 locale di Mkhondo", "text": "Mkhondo \u00e8 una municipalit\u00e0 locale (in inglese Mkhondo Local Municipality) appartenente alla municipalit\u00e0 distrettuale di Gert Sibande della provincia di Mpumalanga in Sudafrica. \nIn base al censimento del 2001 la sua popolazione \u00e8 di 142.893 abitanti.\nIl suo territorio si estende su una superficie di ed \u00e8 suddiviso in 15 circoscrizioni elettorali (\"wards\"). Il suo codice di distretto \u00e8 MP303.\nGeografia fisica.\nConfini.\nLa municipalit\u00e0 locale di Mkhondo confina a nord con quella di Albert Luthuli, a nord e a ovest Msukaligwa, a sudest con quella di uPhongolo (Zululand/KwaZulu-Natal), a sud con quella di eDumbe (Zululand/KwaZulu-Natal), a ovest con quella di Pixley ka Seme e a est con lo Swaziland."}
{"id": "2109972", "revid": "122211065", "url": "https://it.wikipedia.org/wiki?curid=2109972", "title": "Lowell (Massachusetts)", "text": "Lowell \u00e8 una \"city\" degli Stati Uniti d'America, capoluogo assieme a Cambridge della contea di Middlesex nello stato del Massachusetts.\nDeve il suo nome all'industriale Francis Cabot Lowell (1775-1817), protagonista della rivoluzione industriale negli Stati Uniti.\n\u00c8 sede dell'universit\u00e0 pubblica statale University of Massachusetts Lowell.\n\u00c8 anche nota per essere la citt\u00e0 natale dell'attrice Bette Davis e dello scrittore Jack Kerouac."}
{"id": "2109976", "revid": "188359", "url": "https://it.wikipedia.org/wiki?curid=2109976", "title": "Giochi delle Isole 1985", "text": ""}
{"id": "2109980", "revid": "188359", "url": "https://it.wikipedia.org/wiki?curid=2109980", "title": "Giochi delle Isole 1987", "text": ""}
{"id": "2109981", "revid": "42179", "url": "https://it.wikipedia.org/wiki?curid=2109981", "title": "Bernard Enginger", "text": ""}
{"id": "2109982", "revid": "188359", "url": "https://it.wikipedia.org/wiki?curid=2109982", "title": "Giochi delle Isole 1989", "text": ""}
{"id": "2109984", "revid": "188359", "url": "https://it.wikipedia.org/wiki?curid=2109984", "title": "Giochi delle Isole 1991", "text": ""}
{"id": "2109985", "revid": "124123", "url": "https://it.wikipedia.org/wiki?curid=2109985", "title": "Telefane di Focea", "text": "L'unica fonte per questo scultore \u00e8 Plinio (\"Nat. hist\"., XXXIV, 68) il quale riferendosi esplicitamente a quanto riportato dalle proprie fonti ne tramanda le grandi capacit\u00e0 e la scarsa fortuna. Quest'ultima viene addebitata alla scarsa importanza del luogo di attivit\u00e0, la Tessaglia, o all'aver servito le corti persiane di Serse e Dario durante gli anni delle Guerre persiane. Le opere di Telefane ricordate da Plinio sono una Larissa (forse archetipo delle immagini che ricorrono sulle monete del luogo), un atleta di nome Sphintaros e un Apollo. L'etnico indicato da Plinio viene preferibilmente interpretato dagli esegeti come Focea in Asia Minore piuttosto che come la regione della Focide."}
{"id": "2109986", "revid": "287204", "url": "https://it.wikipedia.org/wiki?curid=2109986", "title": "New Bedford (Massachusetts)", "text": "New Bedford \u00e8 una citt\u00e0 degli Stati Uniti d'America facente parte della contea di Bristol nello stato del Massachusetts.\nStoria.\nPrima del XVII secolo la trib\u00f9 degli Wampanoag, che aveva insediamenti nel sudest del Massachusetts e in Rhode Island, compresi Martha's Vineyard e Nantucket, era l'unica presenza umana lungo le rive del fiume Acushnet. Mentre esplorava il New England, l'esploratore Bartholomew Gosnold mise piede sull'isola di Cuttyhunk nel 1602, e la utilizz\u00f2 come base di partenza per esplorare Cape Cod e la zona circostante, inclusa l'area in cui oggi sorge New Bedford.\nNew Bedford venne fondata da coloni europei nel 1652, i quali acquistarono la terra da Massasoit, capo degli Wampanoag. Il primo insediamento venne battezzato Old Dartmouth, che corrispondeva alle attuali localit\u00e0 di Dathmouth, New Bedford, Acushnet, Fairhaven e Westport. La porzione di Old Dartmouth vicina alla sponda occidentale dell'Acushnet, chiamata in origine Bedford Village, divenne ufficialmente la cittadina di New Bedford nel 1787. Il nome venne suggerito dalla famiglia Russell, molto importante nella comunit\u00e0 locale, e derivava dal fatto che il casato aristocratico inglese dei Duchi di Bedford portava il cognome Russell.\nNew Bedford crebbe molto nel tardo XVIII secolo: del 1792 furono il primo quotidiano locale, il \"The Medley\", e il primo ufficio postale. Del 1796 fu il primo ponte. New Bedford divenne ufficialmente una citt\u00e0 nel 1847 e in questo periodo soppiant\u00f2 Nantucket come principale porto per le baleniere.\nGeografia fisica.\nLa citt\u00e0 si estende per , il 17% dei quali \u00e8 composto da acque.\nNew Bedford \u00e8 una citt\u00e0 costiera confinante a ovest con Dartmouth, a nord con Freetown, a est con Acushnet e Fairhaven, e a sud con la Baia di Buzzards. Il punto pi\u00f9 elevato della citt\u00e0 \u00e8 una collina senza nome di 55 metri di altezza.\nLe acque dinanzi a New Bedford sono di fatto l'estuario del fiume Acushnet, laddove sfocia nella Baia di Buzzards. Della citt\u00e0 fanno parte anche tre isolotti chiamati rispettivamente Palmer's Island, Fish Island e Pope's Island. Tutte e tre le isole sono collegate alla terraferma tramite ponti.\nSociet\u00e0.\nEvoluzione demografica.\nNew Bedford e le comunit\u00e0 circostanti fanno parte dell'area metropolitana di Providence.\nIl censimento del 2010 ha conteggiato in citt\u00e0 poco pi\u00f9 di abitanti, il 66% dei quali sono di razza caucasica, il 16% ispanici e quasi il 10% afroamericani. La provenienza di queste persone \u00e8 estremamente variegata, basti pensare che quasi il 34% ha origini portoghesi, il 10% portoricane, il 9% francesi e capoverdiani, il 7% irlandesi e il 5% inglesi.\nIl 25% della popolazione ha meno di 18 anni, il 9% ha un'et\u00e0 compresa tra i 18 e i 24, il 29% tra i 24 e i 44, il 20% tra i 45 e i 64, e infine il 17% ha oltre i 65 anni d'et\u00e0.\nIl PIL pro capite \u00e8 di circa dollari, con il 20% della popolazione sotto la soglia di povert\u00e0.\nInfrastrutture e trasporti.\nIl primo vaporetto salpato da New Bedford \u00e8 datato 15 maggio 1818: si trattava del \"The Eagle\", con a bordo 600 persone, che attravers\u00f2 un tratto di oceano noto come Nantucket Sound. Ancora oggi sono presenti alcune compagnie marittime che con i loro traghetti trasportano i passeggeri a Martha's Vineyard e all'isola di Cuttyhunk.\nNew Bedford \u00e8 provvista di un piccolo aeroporto da cui \u00e8 possibile volare in direzione di Nantucket e Martha's Vineyard. Esistono poi voli charter, inclusi idrovolanti, che collegano la citt\u00e0 con il sud del New England e la regione di New York.\nLa interstatale 195 \u00e8 l'autostrada principale che passa da New Bedford. La Route 6 e la Route 140 sono altri due collegamenti stradali della zona. Muovendosi con l'autobus, da New Bedford esistono collegamenti con le citt\u00e0 di New York e Boston.\nFino al 1959, esistevano collegamenti ferroviari tra la stazione di New Bedford e le citt\u00e0 di Boston e Providence. Attualmente, sebbene il progetto sia gi\u00e0 stato approvato, la citt\u00e0 \u00e8 ancora in attesa della costruzione di una ferrovia per i pendolari che colleghi adeguatamente la New Bedford con le localit\u00e0 circostanti.\nMusei.\nLa citt\u00e0 ospita il \"New Bedford Whaling Museum\", dedicato alla caccia e all'industria collegate alla pesca delle balene. Nel suo genere, \u00e8 il pi\u00f9 grande di tutti gli Stati Uniti d'America.\nSport.\nLa citt\u00e0 \u00e8 stata in passato casa dei New Bedford Whalers, squadra di calcio che vinse il trofeo noto, nel ventunesimo secolo, come Lamar Hunt U.S. Open Cup."}
{"id": "2109988", "revid": "188359", "url": "https://it.wikipedia.org/wiki?curid=2109988", "title": "Giochi delle Isole 1993", "text": ""}
{"id": "2109991", "revid": "1543377", "url": "https://it.wikipedia.org/wiki?curid=2109991", "title": "Karl Otfried M\u00fcller", "text": "Biografia.\nEducazione.\nNato in una localit\u00e0 della Slesia appartenente alla fine del XVIII secolo alla Prussia e dal 1945 alla Polonia, Karl M\u00fcller era il primo di quattro figli del pastore protestante pietista Karl Daniel M\u00fcller e della moglie Juliane; suo fratello Julius diventer\u00e0 un noto teologo, mentre l'altro fratello Eduard sar\u00e0 preside delle scuole ginnasiali a Racib\u00f3rz e a Legnica. Ricevette la prima educazione in famiglia. Nel 1806, dopo il trasferimento della famiglia a O\u0142awa, Karl entr\u00f2 nel \"Gymnasium\" di Brieg, dove presto inizi\u00f2 a distinguersi con pubblici discorsi in prosa e in versi, pi\u00f9 tardi anche in lingua latina, composti nelle diverse occasioni pubbliche (per es., fine dell'anno scolastico, visita di autorit\u00e0, feste religiose).\nNel 1814 si iscrisse all'universit\u00e0 di Breslavia in scienze naturali; attratto tuttavia dalle lezioni di filosofia di Henrik Steffens, di filologia classica di Ludwig Friedrich Heindorf e di storia romana di Barthold Georg Niebuhr, Karl si avvi\u00f2 verso la ricerca storico-filologica. Nel 1816 si trasfer\u00ec alla Universit\u00e0 di Berlino dove, pi\u00f9 delle lezioni di Friedrich August Wolf, verr\u00e0 attratto da quelle del giovane August Boeckh, che aveva appena pubblicato \"Die Staatshaushaltung der Athener\", e da quelle di Philipp Buttmann, che in quel periodo stava preparando il suo \"Mythologus\".\nL'insegnamento universitario.\nNel 1817 consegu\u00ec il \"Promotion\" (dottorato) con pubblicazione della tesi presso l'editore \"Reimer\" di Berlino. Ai primi del 1818 venne assunto al \"Maria-Magdalenen-Gymnasium\" (\"Magdalenaum\") di Breslavia. Durante la sua permanenza a Breslavia non abbandon\u00f2 la ricerca in ambito universitario: consegu\u00ec l'\"Habilitation\" (la libera docenza) e successivamente, con l'aiuto del Boeckh, ottenne dapprima un posto di \"Adjunct\" (associato) all'Accademia delle scienze prussiana, per lavori presso il \"Corpus Inscriptionum Graecarum\", e poi un posto di \"Repetent\" (ripetitore) all'Universit\u00e0 di Berlino. Sempre con l'interessamento del Boeckh, alla fine del 1819 venne chiamato all'Universit\u00e0 Georg-August di Gottinga come \"Au\u00dferordentliche Professur\" (professore straordinario) di \"Klassischer Philologie auch Kunstarch\u00e4ologie\" (Filologia classica e Archeologia artistica). Prima di iniziare l'attivit\u00e0 a Gottinga (1820), si ferm\u00f2 per un bimestre a Dresda, dove frequent\u00f2 la famosa \"Gem\u00e4ldegalerie Alte Meister\" (Galleria di arte antica); frutto di questo soggiorno, la lezione inaugurale a Gottinga, dedicata al \"De tripode Delphico\" (22 gennaio 1820) e l'articolo \"\u00dcber die Tripoden\" pubblicato in \"Amalthea\", I. Sempre nel 1820 usc\u00ec, presso l'editore Josef Max di Breslavia, il primo volume (\"Orchomenos und die Minyer\") dell'opera \"Geschichten Hellenischer St\u00e4mme und St\u00e4dte\".\nM\u00fcller ritenne sempre molto importante lo studio delle opere d'arte antiche e dedic\u00f2 sempre i periodi di vacanza alla visita di musei e collezioni archeologiche in tutta Europa. Le sue lezioni universitarie riguardarono spesso le antichit\u00e0 greche, e nell'insegnamento seguiva, con ciclico triennale, il seguente ordine: nel primo anno Archeologia e storia dell'arte antica; nel secondo anno, Antichit\u00e0 greche, Mitologia e Storia della religione dei popoli dell'antichit\u00e0; nel terzo anno, Storia della letteratura romana. M\u00fcller svolgeva inoltre corsi monografici sugli antichi storici (Erodoto, Tucidide, Pindaro, Tacito, ecc.). Le sue lezioni ebbero sempre successo ed erano seguite regolarmente e con entusiasmo da numerosi studenti di altri corsi di laurea. M\u00fcller fu condirettore di un \"Seminario filologico\", nel quale venivano proposti alternativamente testi greci e testi latini ed erano seguiti da un dibattito in lingua latina. Partecipavano regolarmente a questi seminari, in qualit\u00e0 di relatori, Arnold Heeren, Ludolf Dissen e alcuni giovani appartenenti a una \"Gesellschaft der Ungr\u00fcndlichen\" (Societ\u00e0 degli scriteriati) i quali si dedicavano a traduzioni in tedesco di classici latini e greci utilizzando provocatoriamente un registro linguistico basso. Nel 1835 M\u00fcller divenne anche professore di Eloquenza, ed ebbe l'incarico di tenere discorsi pubblici ufficiali.\nAnche la vita privata procedeva serenamente: nel 1824 M\u00fcller spos\u00f2 Pauline Hugo, figlia di Gustav Hugo, professore di diritto a Gottinga. I due coniugi si fecero costruire un'abitazione grande e comoda che, dopo la morte di Karl, sar\u00e0 acquistata da una Societ\u00e0 culturale di Gottinga e destinata a un \"Literarisches Museum\", con sale di lettura e di riunione per professori e studenti.\nIl 18 settembre 1837 il nuovo re di Hannover, Ernesto Augusto soppresse la Costituzione: ne seguirono proteste anche nell'universit\u00e0 di Gottinga: sette professori universitari (noti come \"I sette di Gottinga\") rifiutarono di giurare fedelt\u00e0 al nuovo re, e furono licenziati; Karl M\u00fcller fu coinvolto nelle polemiche che ne seguirono: appartenne a un gruppo di altri sei professori che manifestarono solidariet\u00e0 ai primi sette, ma non venne licenziato.\nNel 1839 venne pubblicata a Lipsia un'edizione critica dell'epitome del grammatico Sesto Pompeo Festo, accompagnata da un ampio commentario. Nel frattempo M\u00fcller aveva iniziato a comporre una \"Storia della letteratura greca\", che gli era stata commissionata a Londra dall'editore Parker nel 1836; la prima parte uscir\u00e0 in lingua inglese l'anno seguente, mentre l'autore era ancor vivo; il resto uscir\u00e0 postumo in tedesco. L'opera venne tradotta anche in italiano e quest'ultima versione \u00e8 disponibile con Google Ricerca libri.\nNel 1841 gli venne dedicata una medaglia.\nL'ultimo viaggio in Italia e in Grecia.\nNell'autunno del 1839, dopo lunga preparazione, M\u00fcller ottenne il permesso di poter effettuare un viaggio di studi, della durata di 14 mesi, in Italia e in Grecia, in compagnia di Gustav Adolf Sch\u00f6ll, Theodor Pressel, Ernst Curtius, e del disegnatore Friedrich Neise che gli era stato messo a disposizione dal governo. Fino al marzo del 1840 la spedizione soggiorn\u00f2 in Italia (Verona, Mantova, Firenze, tre mesi a Roma, poi Napoli, Ercolano, Pompei, Paestum e Sicilia).\nIl 6 aprile 1840 la comitiva giunse ad Atene. Dopo un primo soggiorno ad Atene di cinque settimane, M\u00fcller e Curtius si recarono nel Peloponneso (7-16 maggio 1840). In estate la comitiva tedesca inizi\u00f2 un viaggio nella Grecia settentrionale: Maratona, in Beozia, alle Termopili, ad Anfissa e infine a Delfi, dove giunsero il 20 luglio 1840. M\u00fcller e allievi si trattenne a Delfi otto giorni effettuando degli scavi nel corso dei quali vennero rinvenute circa sessanta iscrizioni su pietra. Il sole cocente, sotto cui si svolgeva il lavoro di trascrizione, caus\u00f2 tuttavia a M\u00fcller un colpo di calore, una grave patologia caratterizzata da disturbi neurologici e da un incontrollabile aumento della temperatura corporea. La comitiva decise di ritornare ad Atene, percorrendo a cavallo il tratto da Delfi a Tebe e proseguendo poi con il treno reale inviato espressamente, assieme al medico personale del re, per assistere M\u00fcller. Ma, giunto ad Atene, nel pomeriggio del 1\u00ba agosto Karl Otfried spir\u00f2, ad appena 42 anni di et\u00e0. Gli vennero tributate esequie solenni a cura dell'Universit\u00e0 di Atene, con la partecipazione del re e del corpo diplomatico, e venne seppellito nel \"Primo cimitero di Atene\" (\u03a0\u03c1\u03ce\u03c4\u03bf \u039d\u03b5\u03ba\u03c1\u03bf\u03c4\u03b1\u03c6\u03b5\u03af\u03bf \u0391\u03b8\u03b7\u03bd\u03ce\u03bd), nel boschetto di cipressi presso le sponde dell'Ilisso."}
{"id": "2109992", "revid": "188359", "url": "https://it.wikipedia.org/wiki?curid=2109992", "title": "Giochi delle Isole 1995", "text": ""}
{"id": "2109994", "revid": "188359", "url": "https://it.wikipedia.org/wiki?curid=2109994", "title": "Giochi delle Isole 1997", "text": ""}
{"id": "2109996", "revid": "108579447", "url": "https://it.wikipedia.org/wiki?curid=2109996", "title": "Quincy (Massachusetts)", "text": "Quincy \u00e8 una citt\u00e0 degli Stati Uniti facente parte della contea di Norfolk, nello Stato federato del Massachusetts.\nIl nome deriva dal colonnello John Quincy (nonno materno di Abigail Adams, moglie di John Adams), dal quale ha preso il nome John Quincy Adams, sesto presidente degli Stati Uniti.\nLa citt\u00e0 si affaccia sulla baia del Massachusetts, ed \u00e8 chiamata anche \"La citt\u00e0 dei presidenti\", \"Citt\u00e0 delle leggende\", e \"Luogo di nascita del sogno americano\"."}
{"id": "2109997", "revid": "110157", "url": "https://it.wikipedia.org/wiki?curid=2109997", "title": "Carol (fiume)", "text": "Il Carol (in catalano Querol), detto anche Arav\u00f3, \u00e8 un fiume del sud della Francia e della Spagna, affluente di destra del Segre.\nNasce nel territorio del comune francese di Port\u00e9-Puymorens, a 1720\u00a0m, sul versante occidentale del Pic Carlit, dalla confluenza di vari torrenti fra cui il pi\u00f9 importante \u00e8 il Font-Vive, unico emissario dell'\u00c9tang de Lanoux. Il fiume scorre per circa 25\u00a0km in territorio francese nei comuni di Porta e Latour-de-Carol, attraversa la frontiera spagnola presso \"la Vignole\", quindi giunge a Puigcerd\u00e0 e continua a fluire attraverso la Spagna per circa 6\u00a0km prima di immettersi nel Segre presso Talltorta nel territorio di Bolvir. Prima di entrare nel territorio spagnolo, le acque del Carol alimentano il canale di Puigcerd\u00e0."}
{"id": "2110001", "revid": "188359", "url": "https://it.wikipedia.org/wiki?curid=2110001", "title": "Giochi delle Isole 1999", "text": ""}
{"id": "2110002", "revid": "71433", "url": "https://it.wikipedia.org/wiki?curid=2110002", "title": "Berretti Verdi (film)", "text": ""}
{"id": "2110003", "revid": "188359", "url": "https://it.wikipedia.org/wiki?curid=2110003", "title": "Giochi delle Isole 2001", "text": ""}
{"id": "2110005", "revid": "1320609", "url": "https://it.wikipedia.org/wiki?curid=2110005", "title": "Guillaume Poyet", "text": "Biografia.\nGuillaume Poyet fu un magistrato e avvocato francese che esercit\u00f2 la sua professione a Angers e a Parigi. Nel 1521 venne incaricato da Luisa di Savoia, madre di re Francesco, di difendere i suoi diritti ereditari in una causa che la vedeva contrapposta a Carlo III duca di Borbone.\nGuillaume vinse la causa e il dominio reale si annesse il ducato: l'influenza della regina madre gli valse il posto di avvocato generale (1530), poi di presidente del Parlamento di Parigi (1534) e infine quello di cancelliere (1538).\nNel suo ruolo di cancelliere, prossimo a quello di ministro della Giustizia, venne incaricato di redigere l'ordinanza di Villers-Cotter\u00eats. Questa ordinanza, a lungo chiamata \"Guglielmina\" in onore del suo redattore e intitolata esattamente \u00abOrdonnance g\u00e9n\u00e9rale sur le fait de la justice, police et finances\u00bb, oltre ad introdurre nuove norme giuridiche, rendeva obbligatoria la tenuta dei registri di battesimo e decesso e soprattutto affermava il primato esclusivo della lingua francese sul latino nella stesura dei documenti amministrativi.\nVerso la fine della sua carriera si trov\u00f2 implicato in un affare di corruzione: il duca di Montmorency e il cardinale Giovanni di Lorena invidiosi dei favori concessi all'ammiraglio Chabot, tramavano contro di lui e lo accusarono di malversazione. Poyet venne designato a presiedere la corte giudicatrice e nel 1541 pronunci\u00f2 la condanna di Chabot. Tuttavia, dopo la grazia concessa all'ammiraglio, vennero alla luce le responsabilit\u00e0 di Poyet che venne incarcerato e condannato per concussione ad un'ammenda di 100 000 lire."}
{"id": "2110006", "revid": "188359", "url": "https://it.wikipedia.org/wiki?curid=2110006", "title": "Giochi delle Isole 2003", "text": ""}
{"id": "2110007", "revid": "1543377", "url": "https://it.wikipedia.org/wiki?curid=2110007", "title": "Municipalit\u00e0 locale di Msukaligwa", "text": "Msukaligwa \u00e8 una municipalit\u00e0 locale (in inglese Msukaligwa Local Municipality) appartenente alla municipalit\u00e0 distrettuale di Gert Sibande della provincia di Mpumalanga in Sudafrica. \nIn base al censimento del 2001 la sua popolazione \u00e8 di 124.812 abitanti.\nIl suo territorio si estende su una superficie di ed \u00e8 suddiviso in 16 circoscrizioni elettorali (\"wards\"). Il suo codice di distretto \u00e8 MP302.\nGeografia fisica.\nConfini.\nLa municipalit\u00e0 locale di Msukaligwa confina a nordovest con quella di Emalahleni (Nkangala), a nord e a est con quella di Albert Luthuli, a est e a sudest con quella Mkhondo, a sud con quella di Pixley ka Seme, a sudovest e a ovest con quella di Lekwa e a ovest con quella di Govan Mbeki."}
{"id": "2110008", "revid": "188359", "url": "https://it.wikipedia.org/wiki?curid=2110008", "title": "Giochi delle Isole 2005", "text": ""}
{"id": "2110009", "revid": "1543377", "url": "https://it.wikipedia.org/wiki?curid=2110009", "title": "Lynn (Massachusetts)", "text": "Lynn \u00e8 una citt\u00e0 degli Stati Uniti d'America facente parte della contea di Essex nello stato del Massachusetts. Si affaccia sulla baia del Massachusetts (Oceano Atlantico).\nNella zona nordoccidentale della citt\u00e0 si trova il quartiere storico di Lynn Common, inaugurato nel 1637 ed abitato pochi anni dopo; nel 1992 \u00e8 stato inserito nel National Register of Historic Places (registro nazionale americano dei luoghi storici), cos\u00ec come la Charles Lovejoy House, un'antica casa coloniale situata al 64 di Broad Street, costruita nel 1893 ed inserita nel registro nel 1978."}
{"id": "2110011", "revid": "188359", "url": "https://it.wikipedia.org/wiki?curid=2110011", "title": "Giochi delle Isole 2007", "text": ""}
{"id": "2110015", "revid": "547034", "url": "https://it.wikipedia.org/wiki?curid=2110015", "title": "Whisky e Dixie", "text": "Whisky e Dixie \u00e8 un album inciso nel 1967 da Jula de Palma con la New Orleans Jazz Band di Carlo Loffredo.\nIl disco, mai ripubblicato e tuttora inedito in CD, fu registrato all'indomani di una trasmissione televisiva che vedeva la cantante accompagnata da un gruppo musicale.\nPer la registrazione non furono usate sovraincisioni e la cantante incise la sua voce in diretta, simultaneamente all'esecuzione della base orchestrale."}
{"id": "2110016", "revid": "22475", "url": "https://it.wikipedia.org/wiki?curid=2110016", "title": "Aqui comienca un vocabulario en la lengua castellana y mexicana", "text": "Aqu\u00ed comienca un vocabulario en la lengua castellana y mexicana \u00e8 un dizionario spagnolo-nahuatl scritto da Alonso de Molina e pubblicato nel 1555. Si tratta del primo dizionario ad essere stato pubblicato nel Nuovo Mondo e fu il precursore dell'altra opera, sempre di Molina, intitolata \"Vocabulario en lengua castellana y mexicana\" del 1571."}
{"id": "2110019", "revid": "775372", "url": "https://it.wikipedia.org/wiki?curid=2110019", "title": "Bandiera della Grande Colombia", "text": "La bandiera della Grande Colombia fu adottata nel 1819 come insegna del grande stato indipendente del Sudamerica creato da Sim\u00f3n Bol\u00edvar.\nLa sua concezione risale al 1801 e si deve a Francisco de Miranda, generale e patriota venezuelano considerato precursore di Bol\u00edvar stesso. Il tricolore blu, giallo e rosso originale sub\u00ec alcune variazioni. In particolare cambiarono le proporzioni delle tre bande, inizialmente di uguali dimensioni e in seguito, nella versione grancolombiana, in rapporto di 3:2:1. Le tonalit\u00e0 dei colori, in particolare del blu, si fecero pi\u00f9 chiare. Della bandiera furono adottati negli anni seguenti tre nuovi modelli. Nelle ultime due versioni anche le proporzioni delle tre bande furono ristabilite, mentre lo stemma (che derivava da quello della bandiera venezuelana del 1811 ma cambi\u00f2 ogni volta) si spost\u00f2 dal cantone al centro fin dalla seconda versione.\nColori colombiani.\nIl tricolore di Francisco de Miranda rimase modello delle bandiere degli stati nati dal dissolvimento della grande repubblica, perpetuando cos\u00ec i tradizionali colori colombiani. Al giorno d'oggi esso \u00e8 adottato da Colombia, Ecuador e Venezuela.\nL'ordine dei colori della bandiera del 1801, che non si \u00e8 altrimenti tramandato, \u00e8 discusso, ed esistono testimonianze contrastanti. La bandiera adottata dal Venezuela nel 1811, con la partecipazione di Miranda stesso, prevede tuttavia il giallo in alto, il blu al centro e il rosso in basso. Anche in questo caso sono per\u00f2 diverse le proporzioni tra i vari colori.\nLa stessa fonte di ispirazione del vessillo \u00e8 incerta. Esso parrebbe derivare dalla \"Teoria\" goethiana dei colori primari. Secondo altra tradizione, Miranda ricord\u00f2 di aver visto una bandiera simile issata da Colombo in un affresco di Lazzaro Tavarone a Genova. Poco fondata sarebbe l'interpretazione che vuole il giallo simbolo dell'oro, il blu del mare e il rosso del sangue (dove oro e sangue stanno rispettivamente, in alcune versioni, per America e Spagna), e non sembra comunque probabile che i colori derivino da una supposta bandiera della famiglia di Miranda, poich\u00e9 egli era di umili origini.\nIl tricolore fu issato la prima volta in mare il 12 marzo e in terraferma il 3 agosto 1806, durante un tentativo di assalto alla citt\u00e0 di Coro, dallo stesso generale. In seguito il Venezuela ne adott\u00f2 versioni parzialmente modificate. Questo stato, tuttavia, \u00e8 l'unico attualmente fedele alle proporzioni originali dei tre colori: nella bandiera colombiana e in quella ecuadoriana la banda gialla ha tuttora altezza doppia rispetto alle altre due."}
{"id": "2110020", "revid": "76963", "url": "https://it.wikipedia.org/wiki?curid=2110020", "title": "Courtney Hunt", "text": "Il suo debutto come regista \u00e8 \"Frozen River - Fiume di ghiaccio\", con il quale vince numerosi premi nel 2008 come il Grand Jury prize al Sundance Film Festival e il National Board of Review come miglior regista esordiente. Si guadagna due candidature agli Independent Spirit Awards e anche la nomination all'Oscar come miglior sceneggiatura originale. Il film ottenne molta acclamazione."}
{"id": "2110026", "revid": "76963", "url": "https://it.wikipedia.org/wiki?curid=2110026", "title": "Elle Macpherson", "text": "Ha un patrimonio di circa 95 milioni di dollari.\nBiografia.\nFiglia del dirigente di una squadra di rugby di Sydney, Elle Macpherson \u00e8 la pi\u00f9 grande di quattro figli, tra cui una \u00e8 l'attrice Mimi Macpherson. Nata con il cognome \"Gow\", sceglie di utilizzare il cognome del secondo marito della madre.\nViene scoperta all'et\u00e0 di 17 anni da Francis Grill, con la quale firma per l'agenzia \"Click Model Management\". Macpherson diventa celebre quando compare sulle copertine di \"Elle\", sulla quale compare su ogni numero per sei anni consecutivi, \"Vogue\", \"Cosmopolitan\", \"Harper's Bazaar\", \"InStyle\", \"GQ\", \"Tatler\", \"Time\", \"L'Officiel\", \"Flare\" e \"Vanity Fair\". In seguito la Macpherson apparir\u00e0 anche sulla copertina di \"Sports Illustrated\" per ben cinque volte (1986, 1987, 1988, 1994 e 2006). Nel 1986 il \"Time\" le dedica una copertina, intitolandola \"The Big Elle\" (\"La grande Elle\", in riferimento anche alle sue misure).\nLa Macpherson ha inoltre lavorato per Versace, Dior, Yves Saint Laurent, Valentino, Prada, Thierry Mugler, Azzedine Ala\u00efa, Louis Vuitton, Nicole Miller, Donna Karan, John Galliano, Michael Kors, Calvin Klein, Ralph Lauren, Perry Ellis ed altri. \u00c8 apparsa anche sulla nota rivista \"Playboy\". Nel 2008, Elle Macpherson \u00e8 stata ingaggiata come testimonial per la campagna pubblicitaria dell'azienda di cosmetici Revlon.\n\u00c8 stata anche testimonial della Fiat in Gran Bretagna per il lancio della nuova 500C.\nAltre attivit\u00e0.\nParallelamente alla carriera di modella, Elle Macpherson ha assiduamente lavorato anche come attrice in diverse produzioni hollywoodiane come \"Batman &amp; Robin\", \"Sirene\", \"L'urlo dell'odio\", \"L'amore ha due facce\". Inoltre \u00e8 anche comparsa come \"guest star\" in alcune serie televisive come \"Friends\" e ha lavorato nel film di Carlo Vanzina \"South Kensington\". Ha fatto parte anche del cast della serie televisiva \"A Girl Thing\", dove ha interpretato un'avvocatessa che inizia una storia d'amore con una art designer lesbica interpretata da Kate Capshaw.\nAssieme alle colleghe Christy Turlington, Naomi Campbell e Claudia Schiffer \u00e8 stata proprietaria della catena di ristoranti \"Fashion Caf\u00e8\".\n\u00c8 proprietaria di un'azienda di biancheria intima, la \"Elle Macpherson Intimates\".\nIl 2 febbraio 2010 \u00e8 stata scelta come nuova conduttrice e produttrice esecutiva dell'edizione 2010 dello show \"Britain's Next Top Model\". Nel 2012 ha presentato sulla NBC anche il reality show \"Fashion Star\" (trasmesso in Italia su Real Time).\nVita privata.\nParla fluentemente in francese, in italiano e in spagnolo, Elle Macpherson \u00e8 stata sposata dal 1986 al 1989 con il fotografo di moda Gilles Bensimon. Dalla relazione con il finanziere francese Arpard Busson ha avuto due figli.\nLa Macpherson e l'imprenditore edile Jeffrey Soffer si sono fidanzati ufficialmente nel marzo 2013 e sono convolati a nozze nell'agosto successivo. Si sono poi separati nel 2017. Dal 2018 \u00e8 fidanzata con Andrew Wakefield, il medico britannico radiato dall'albo per aver sostenuto la correlazione tra vaccini ed autismo.\nControversie.\nNel 2020 ha dichiarato a proposito del vaccino contro il COVID-19 che \u00abNon vaccinarsi \u00e8 sacro e divino\u00bb scatenando polemiche."}
{"id": "2110038", "revid": "1573940", "url": "https://it.wikipedia.org/wiki?curid=2110038", "title": "Lophura", "text": "Lophura \u00e8 un genere della famiglia dei Fasianidi al quale sono ascritte, a seconda degli autori, da 9 a 11 specie note con il nome comune di \u00abgallofagiani\u00bb. L'areale di queste specie si estende dal margine meridionale del Paleartico a gran parte del Sud-est asiatico, dove sono presenti nelle foreste subtropicali e tropicali. Tre specie sono endemismi insulari.\nLa sistematica di queste specie \u00e8 molto controversa. Per lungo tempo furono collocate in generi distinti, in alcuni casi monospecifici, e varie sottospecie e ibridi furono descritti come specie separate. Il primo tentativo di riorganizzazione fu fatto nel 1949 da Jean Th\u00e9odore Delacour, che riun\u00ec tutte le specie in questione nel genere \"Lophura\". Questa visione \u00e8 in gran parte seguita ancora oggi - con alcuni raggruppamenti e modifiche apportate sulla base degli studi di genetica molecolare. Ad esempio, il fagiano imperiale (\"Lophura imperialis\"), descritto da Delacour, \u00e8 risultato essere un ibrido tra il fagiano argentato e il fagiano di Edwards. Altre due specie, inoltre, il fagiano di Sumatra (\"Lophura hoogerwerfi\") e il fagiano del Vietnam (\"Lophura hatinhensis\"), sono risultati essere, rispettivamente, una sottospecie del fagiano di Salvadori e una semplice variante del fagiano di Edwards.\nDescrizione.\nCome suggerisce il nome, i gallofagiani somigliano nell'aspetto ai galli selvatici (\"Gallus\"), ma non sembrano essere strettamente imparentati con loro. In tutte le specie, i maschi sono dotati di speroni ben sviluppati sui tarsi. L'area intorno all'occhio \u00e8 priva di piume, \u00e8 di colore scarlatto o celeste ed \u00e8 costituita da zone di tessuto erettile pi\u00f9 o meno grande che si gonfiano durante la stagione nuziale. Esse possono assumere la forma di semplici rigonfiamenti o punte, nonch\u00e9 di cornetti o bargigli. Nel fagiano di Bulwer (\"Lophura bulweri\") questi tessuti erettili sono particolarmente sviluppati, tanto che, quando questi raggiungono il massimo turgore, la testa, dalla sommit\u00e0 dei cornetti auricolari alla punta dei bargigli, pu\u00f2 raggiungere un'altezza totale di 18 cm. Anche nelle femmine la regione oculare \u00e8 priva di piume e colorata, ma non \u00e8 cos\u00ec estesa e non presenta tessuto o estensioni erettili. Gli speroni, inoltre, sono assenti o, se presenti, sono solo leggermente pronunciati.\nTutti i gallofagiani mostrano un marcato dimorfismo sessuale per quanto riguarda il piumaggio. Le femmine hanno tutte un piumaggio marrone, tranne quelle del fagiano occhirossi che lo hanno blu scuro. I maschi sono per lo pi\u00f9 di colore variabile dal blu scuro al nero, presentano quasi tutti dei vistosi ornamenti sulla sommit\u00e0 del capo e hanno le penne della coda generalmente colorate di giallo o bianco. La coda, fortemente graduata nella maggior parte delle specie, \u00e8 costituita da 16 timoniere, alcune delle quali sono molto allungate e ricurve come quelle dei galli. Il maschio del fagiano di Bulwer \u00e8 dotato di 32 timoniere, il numero pi\u00f9 alto fra gli uccelli. Tuttavia, \u00e8 probabile che alcune di esse siano copritrici superiori caudali modificate.\nBiologia.\nI gallofagiani sono tipici abitatori delle foreste e si incontrano principalmente nelle foreste primarie subtropicali e tropicali con chiome degli alberi relativamente vicine tra loro e un sottobosco fitto e ben sviluppato. Mentre il fagiano kalij e quello argentato abitano anche in zone arbustive e nei terreni aperti, le altre specie si trovano di solito solo nelle foreste pi\u00f9 fitte. Al massimo lasciano la sicurezza della foresta solo per nutrirsi, ma anche in questo caso \u00e8 possibile osservarli solo nelle zone periferiche. La maggior parte delle specie hanno un carattere molto timido, pertanto sono molto difficili da osservare. In alcuni luoghi, tuttavia, tali specie si possono incontrare anche in ambienti secondari, quali foreste alterate dal disboscamento, boschetti di bamb\u00f9 o fitte piantagioni. La maggior parte delle specie vivono in zone pianeggianti e collinari, ma alcune vivono anche nelle foreste di media altitudine e il fagiano kalij, sull'Himalaya, \u00e8 presente anche fino a 3700 m.\nLe notizie riguardanti la riproduzione e il comportamento sono scarse e la maggior parte delle osservazioni si riferisce ad esemplari in cattivit\u00e0. Alcune specie sembrano essere poligame, altre pi\u00f9 monogame. Tuttavia, mancano studi pi\u00f9 dettagliati al riguardo. Al di fuori della stagione riproduttiva, molte specie si riuniscono in piccoli gruppi. La parata di corteggiamento va dalla semplice parata laterale del fagiano argentato all'elaborato rituale del fagiano di Bulwer, simile a quello del tacchino. Non viene costruito un nido e le uova vengono poste in una cavit\u00e0 sul terreno o tra la vegetazione. La covata consiste di solito in circa 4-9 uova; il fagiano di Salvadori e quello di Bulwer sembrano deporre solo due uova. Queste non presentano macchiettature e sono per lo pi\u00f9 di colore variabile dal beige-biancastro al beige-rossastro, mentre altre, pi\u00f9 scure, possono essere anche bruno-rossastre. Il periodo di cova va da 20 a 26 giorni.\nTassonomia.\nAnche se la sistematica delle specie riunite in \"Lophura\" da Delacour nel 1949 \u00e8 oggi ampiamente condivisa dagli studiosi, il rapporto che intercorre tra di esse \u00e8 ancora controverso sotto molti punti, essendo stato poco studiato. Esistono varie caratteristiche comuni a pi\u00f9 specie che consentono un raggruppamento in pi\u00f9 sottogeneri, quasi tutti riunenti specie geograficamente vicine tra loro. La seguente suddivisione segue S. Madge e P. McGowan (2002).\nSottogenere \"Gennaeus\".\nQuesto sottogenere comprende due specie con un totale di 24 sottospecie, che presumibilmente formano una superspecie. La loro distribuzione spazia dall'Himalaya occidentale alla Cina orientale, spingendosi a sud fino al nord della penisola malese e al Vietnam meridionale. Le due specie sono parapatriche e la linea che separa i loro areali \u00e8 costituita dal corso inferiore dell'Irrawaddy. Soprattutto ad est di esso si trovano sia ibridi naturali che popolazioni intermedie con caratteristiche proprie ad entrambe le specie. A causa della descrizione di numerosi ibridi come specie separate nel corso del XIX secolo, in alcuni periodi furono descritti addirittura 49 taxa. Delacour pose ordine alle cose dividendo queste forme in due specie caratterizzate da una grande variabilit\u00e0, usando come criterio il colore delle zampe e il periodo in cui i giovani maschi indossano la livrea da adulti. Le forme occidentali, quelle che oggi vengono ascritte al fagiano kalij, hanno le zampe grigie; quelle orientali, appartenenti al fagiano argentato, le hanno rosse. I giovani maschi di fagiano kalij indossano la livrea da adulti gi\u00e0 nel primo anno, mentre quelli di fagiano argentato devono aspettare il secondo anno. Tre sottospecie ad est dell'Irrawaddy presentano caratteristiche intermedie ad entrambe le specie; sebbene in precedenza fossero state attribuite al fagiano kalij, nel 2003, sulla base di studi del DNA mitocondriale, sono state classificate come forme di fagiano argentato. Lo stesso studio ha messo anche in dubbio la validit\u00e0 di alcune sottospecie.\nSottogenere \"Hierophasis\".\nQuesto gruppo riunisce due specie dal piumaggio prevalentemente blu scuro, la cui tassonomia, per quanto riguarda il fagiano di Edwards, \u00e8 sempre stata oggetto di discussione. Il fagiano imperiale (\"Lophura \u00d7 imperialis\"), che finora veniva anch'esso classificato qui, \u00e8 risultato essere un ibrido e pertanto non merita pi\u00f9 lo status di specie. Il fagiano di Edwards, originario del Vietnam, \u00e8 molto raro e minacciato dalla deforestazione, che ha distrutto gran parte del suo habitat. Per molti anni non vi fu addirittura alcuna prova della sua esistenza e si temette che fosse estinto. In passato gli studiosi ponevano in questo sottogenere anche un'altra specie, il fagiano del Vietnam (\"Lophura hatinhensis\"), che \u00e8 risultato essere una semplice variante del fagiano di Edwards. Il fagiano di Swinhoe, invece, \u00e8 endemico di Taiwan.\nSottogenere \"Acomus\".\nComprende un'unica specie, endemica di Sumatra. Il presunto fagiano di Sumatra (\"Lophura hoogerwerfi\") \u00e8 stato scoperto solo nel 1939 ed \u00e8 tuttora poco conosciuto. Dal momento che le femmine in particolare differiscono nettamente da quelle del fagiano di Salvadori, alcuni autori lo trattano come una specie separata. Oggi, tuttavia, \u00e8 opinione corrente considerarlo una sottospecie del fagiano di Salvadori. In passato entrambe le specie sono state talvolta inserite nel desueto genere \"Houppifer\" assieme al fagiano occhirossi.\nSottogenere \"Euplocamus\".\nLe tre specie appartenenti a questo gruppo sono caratterizzate dalla colorazione da bruno-rossastra a rosso intensa della parte bassa della schiena e del groppone, che tuttavia si limita agli orli delle piume nel fagiano prelato. Questo \u00e8 diffuso nella parte orientale dell'Indocina, mentre le altre due specie abitano la penisola malese, Sumatra e il Borneo. Il fagiano prelato \u00e8 stato a lungo collocato nel genere monotipico \"Diardigallus\". I lobi carnosi ai lati della sua faccia sono rossi, il che lo collega al fagiano occhirossi e a questo sottogenere, mentre il pennacchio di piume che ne orna il capo \u00e8 una caratteristica che condivide con il fagiano di Vieillot, che a sua volta \u00e8 dotato di lobi carnosi blu privi di piume sulla faccia. Una sua sottospecie, \"L. ignita rufa\", veniva in passato considerata come specie separata. Il fagiano occhirossi \u00e8 stato inserito in passato in un genere a parte, \"Houppifer\", assieme al fagiano di Salvadori, un'altra specie tropicale di piccole dimensioni e priva di pennacchio sul capo. La femmina di questa specie \u00e8 l'unica del suo genere ad avere un piumaggio blu scuro.\nSottogenere \"Lobiophasis\".\nQuesto fagiano, endemico del Borneo, differisce dalle altre specie a causa dei lunghi lobi facciali e del numero insolito di penne della coda, che, in modo simile a quella dei pavoni, pu\u00f2 essere aperta a ruota. Per questo motivo, questo sottogenere veniva considerato in passato un genere a tutti gli effetti."}
{"id": "2110042", "revid": "287204", "url": "https://it.wikipedia.org/wiki?curid=2110042", "title": "Glee (album)", "text": "Glee \u00e8 l'album di debutto del collettivo musicale canadese Bran Van 3000, pubblicato nell'aprile 1997 in Canada per la Audiogram Records. L'album fu disco d'oro in Canada nel 1998 e vinse un Juno Award come \"best alternative album\". Il singolo \"Drinking in L.A.\" fu anche inserito nella colonna sonora del film Scherzi del cuore.\nNel marzo 1998, sull'onda del successo in patria \u00e8 stato pubblicato in edizione internazionale con alcune modifiche: le tracce passarono da 17 a 19 (tre nuovi brani: \"Rainshine\", \"Carry On\" e \"Old School\", venne eliminata \"Hardrockin' Cincinnati\"), \"Ceci n'est pas une chanson\" divenne uno strumentale chiamato semplicemente \"Une chanson\", nella canzone in francese \"Forest\", furono inseriti numerosi versi in inglese, e parallelamente fu pubblicato il secondo singolo \"Afrodiziak\" in cui i Bran Van 3000 duettavano con il gruppo hip pop statunitense Gravediggaz. Il disco ottenne un buon successo di pubblico e critica anche all'estero, in particolare grazie al singolo \"Drinking in L.A.\" che nel luglio 1998 raggiunse la posizione #36 nella U.K. Top 40 chart, diventando la loro prima hit internazionale. Nell'agosto 1999 il singolo fu ripubblicato dopo che la canzone fu inserita in un popolare spot televisivo per Rolling Rock e arriv\u00f2 sino al #3 in classifica. L'ultimo singolo estratto dall'album \u00e8 \"Couch Surfer\".\nNell'estate 2008 Hit List Italia classific\u00f2 le migliori summer hits di sempre e \"Drinking in L.A.\" fu classificata alla #18 posizione."}
{"id": "2110043", "revid": "287204", "url": "https://it.wikipedia.org/wiki?curid=2110043", "title": "Lovegno", "text": "Lovegno \u00e8 una frazione del comune di Pieve di Teco, in provincia di Imperia.\nGeografia fisica.\nSi trova a 7\u00a0km da Pieve di Teco alla fine della strada provinciale per Lovegno, a 700 m s.l.m. e, ad oggi conta circa 10 abitanti.\nIl territorio della frazione \u00e8 situato in ambito montano, che si innalza fino ai 1250 m s.l.m. del monte Fascinello.\nStoria.\nIl borgo di Lovegno ha avuto diverse locazioni prima di giungere a quella attuale; in tempi la frazione si trovava circa 300 metri pi\u00f9 a valle dell'attuale posizione. Questa locazione venne abbandonata a causa dell'invasione di formiche che distrussero l'intero borgo.\nDurante la Campagna d'Italia di Napoleone I il territorio della frazione fu sede di costruzioni di guerra come le trincee costruite in cima al Monte Fascinello e una polveriera che venne poi adibita in chiesa di San Antonino.\nStoria Recente.\nFino agli anni '60 fu un centro agro-pastorale che contava ancora di una popolazione di circa 100 persone. Da quel momento la popolazione \u00e8 in continuo calo, difatti attualmente vi risiedono circa 10 abitanti. \nMonumenti e luoghi d'interesse.\nLuoghi di culto.\nChiesa di San Bernardo.\nIl Santo Patrono della frazione \u00e8 San Bernardo Abate 20 agosto viene festeggiato con una Santa Messa e una processione.\nLa chiesa sovrasta la piazza principale della frazione, edificata nel 1886, \u00e8 stata da poco restaurata e riportata al massimo splendore.\nViene inoltre festeggiato San Antonino 2 settembre.\nEventi Sportivi.\nLungo la vecchia strada comunale verso Pieve di Teco \u00e8 stata allestita una pista di Down Hill, dove annualmente si tiene una gara.\nNote.\nLa Frazione \u00e8 circondata da boschi di castagne.\nPer gli appassionati del trekking e della Mountain Bike \u00e8 presente una strada sterrata che porta alle Cappella della Madonna della Neve;Santuario di Cosma e Damiano; Cappella Madonna del Monte."}
{"id": "2110045", "revid": "287204", "url": "https://it.wikipedia.org/wiki?curid=2110045", "title": "Dera Gopipur", "text": " \nDera Gopipur \u00e8 una suddivisione dell'India, classificata come \"nagar panchayat\", di 4.336 abitanti, situata nel distretto di Kangra, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 31\u00b0 53' 60 N e 76\u00b0 13' 0 E e ha un'altitudine di nn .\nSociet\u00e0.\nEvoluzione demografica.\nAl censimento del 2001 la popolazione di Dera Gopipur assommava a 4.336 persone, delle quali 2.250 maschi e 2.086 femmine. I bambini di et\u00e0 inferiore o uguale ai sei anni assommavano a 460, dei quali 240 maschi e 220 femmine. Infine, coloro che erano in grado di saper almeno leggere e scrivere erano 3.430, dei quali 1.850 maschi e 1.580 femmine."}
{"id": "2110046", "revid": "729019", "url": "https://it.wikipedia.org/wiki?curid=2110046", "title": "Island Games 1993", "text": "Gli Island Games 1993 (it. \"Giochi delle Isole 1993\"), quinta edizione della competizione, si svolsero sull'Isola di Wight dal 3 al 9 luglio 1993."}
{"id": "2110049", "revid": "287204", "url": "https://it.wikipedia.org/wiki?curid=2110049", "title": "Jogindarnagar", "text": " \nJogindarnagar \u00e8 una suddivisione dell'India, classificata come \"nagar panchayat\", di 5.046 abitanti, situata nel distretto di Mandi, nello stato federato dell'Himachal Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 31\u00b0 58' 60 N e 76\u00b0 46' 0 E e ha un'altitudine di 1.009 .\nSociet\u00e0.\nEvoluzione demografica.\nAl censimento del 2001 la popolazione di Jogindarnagar assommava a 5.046 persone, delle quali 2.660 maschi e 2.386 femmine. I bambini di et\u00e0 inferiore o uguale ai sei anni assommavano a 518, dei quali 296 maschi e 222 femmine. Infine, coloro che erano in grado di saper almeno leggere e scrivere erano 3.985, dei quali 2.226 maschi e 1.759 femmine."}
{"id": "2110054", "revid": "200568", "url": "https://it.wikipedia.org/wiki?curid=2110054", "title": "Bojinov", "text": ""}
{"id": "2110058", "revid": "1318658", "url": "https://it.wikipedia.org/wiki?curid=2110058", "title": "Invalides (metropolitana di Parigi)", "text": "Invalides \u00e8 una stazione delle linee 8 e 13 della metropolitana di Parigi. Si trova nel VII \"arrondissement\".\nLa stazione.\nSi trova nei pressi del Terminal cittadino dell'Air France e in connessione con la stazione Invalides della RER C.\nLa stazione della linea 13 ha quattro binari, due per direzione, situati a coppie con marciapiede centrale in due gallerie affiancate.\nAll'Interno della stazione, nel 2006 sono stati installati le protezioni anti-suicidio"}
{"id": "2110067", "revid": "729019", "url": "https://it.wikipedia.org/wiki?curid=2110067", "title": "Island Games 1995", "text": "Gli Island Games 1995 (it. \"Giochi delle Isole 1995\"), sesta edizione della competizione, si svolsero a Gibilterra dal 15 al 22 luglio 1995."}
{"id": "2110069", "revid": "161374", "url": "https://it.wikipedia.org/wiki?curid=2110069", "title": "Ubinsky", "text": ""}
{"id": "2110071", "revid": "161374", "url": "https://it.wikipedia.org/wiki?curid=2110071", "title": "Distretto di Ubinskoe", "text": ""}
{"id": "2110074", "revid": "159980", "url": "https://it.wikipedia.org/wiki?curid=2110074", "title": "Gabbiano di Hemprich", "text": ""}
{"id": "2110078", "revid": "287204", "url": "https://it.wikipedia.org/wiki?curid=2110078", "title": "Nalagarh", "text": " \nNalagarh \u00e8 una citt\u00e0 dell'India di 9.433 abitanti, situata nel distretto di Solan, nello stato federato dell'Himachal Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 31\u00b0 3' 0 N e 76\u00b0 43' 0 E e ha un'altitudine di 371 .\nSociet\u00e0.\nEvoluzione demografica.\nAl censimento del 2001 la popolazione di Nalagarh assommava a 9.433 persone, delle quali 5.074 maschi e 4.359 femmine. I bambini di et\u00e0 inferiore o uguale ai sei anni assommavano a 1.150, dei quali 620 maschi e 530 femmine. Infine, coloro che erano in grado di saper almeno leggere e scrivere erano 7.165, dei quali 4.034 maschi e 3.131 femmine."}
{"id": "2110080", "revid": "159980", "url": "https://it.wikipedia.org/wiki?curid=2110080", "title": "Larus audouinii", "text": ""}
{"id": "2110084", "revid": "1305772", "url": "https://it.wikipedia.org/wiki?curid=2110084", "title": "Universitet", "text": "Universitet \u00e8 il nome di diverse stazioni della metropolitana:"}
{"id": "2110093", "revid": "287204", "url": "https://it.wikipedia.org/wiki?curid=2110093", "title": "Rajgarh (Himachal Pradesh)", "text": " \nRajgarh \u00e8 una suddivisione dell'India, classificata come \"nagar panchayat\", di 2.527 abitanti, situata nel distretto di Sirmaur, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 30\u00b0 51' 0 N e 77\u00b0 17' 60 E e ha un'altitudine di 1.554 .\nSociet\u00e0.\nEvoluzione demografica.\nAl censimento del 2001 la popolazione di Rajgarh assommava a 2.527 persone, delle quali 1.411 maschi e 1.116 femmine. I bambini di et\u00e0 inferiore o uguale ai sei anni assommavano a 274, dei quali 143 maschi e 131 femmine. Infine, coloro che erano in grado di saper almeno leggere e scrivere erano 1.987, dei quali 1.169 maschi e 818 femmine."}
{"id": "2110100", "revid": "20562020", "url": "https://it.wikipedia.org/wiki?curid=2110100", "title": "FIFA 2003", "text": ""}
{"id": "2110104", "revid": "181699", "url": "https://it.wikipedia.org/wiki?curid=2110104", "title": "Bandiera di Francisco de Miranda", "text": ""}
{"id": "2110105", "revid": "20562042", "url": "https://it.wikipedia.org/wiki?curid=2110105", "title": "FIFA 2004", "text": ""}
{"id": "2110109", "revid": "20562062", "url": "https://it.wikipedia.org/wiki?curid=2110109", "title": "Fifa 2005", "text": ""}
{"id": "2110111", "revid": "1372005", "url": "https://it.wikipedia.org/wiki?curid=2110111", "title": "Gervasio di Bazoches", "text": "Suo fratello Ugo era signore di Bazoches-sur-Vesles. \nPrima di prendere parte alla Prima crociata fu \"advocatus\" di Mont-Notre-Dame, in Piccardia.\nIn Terra Santa fu un ufficiale di Baldovino I di Gerusalemme, che gli confer\u00ec la Galilea dopo la morte di Ugo di Saint Omer.\nNel maggio 1108 una colonna di ottanta cavalieri e duecento fanti al suo comando fu sconfitta da \u1e6coghtig\u012bn, atabeg di Damasco, e Gervasio fu preso prigioniero come era accaduto al suo predecessore. \n\u1e6coghtig\u012bn chiese in riscatto le citt\u00e0 di San Giovanni d'Acri, Haifa e Tiberiade o, secondo altre fonti, soltanto i suoi domini di Galilea. Baldovino rifiut\u00f2 offrendo invece una somma in argento, di conseguenza Gervasio fu giustiziato, seguendo anche in questo il destino del suo predecessore. "}
{"id": "2110112", "revid": "20562091", "url": "https://it.wikipedia.org/wiki?curid=2110112", "title": "FIFA 2007", "text": ""}
{"id": "2110115", "revid": "20562107", "url": "https://it.wikipedia.org/wiki?curid=2110115", "title": "FIFA 2008", "text": ""}
{"id": "2110116", "revid": "20562113", "url": "https://it.wikipedia.org/wiki?curid=2110116", "title": "Fifa 2009", "text": ""}
{"id": "2110117", "revid": "767487", "url": "https://it.wikipedia.org/wiki?curid=2110117", "title": "Firn", "text": "Firn (dallo svizzero tedesco \"Firn\" che significa \"dell'anno prima\") \u00e8 il nome che viene dato a un particolare tipo di neve.\nSi tratta di neve parzialmente compattata che deriva dalla trasformazione della neve rimasta dalle passate stagioni e che si \u00e8 cristallizzata in una struttura pi\u00f9 densa, che si trova in una fase intermedia tra la neve granulare ed il ghiaccio glaciale.&lt;br&gt; \nIl firn ha l'aspetto di zucchero bagnato, con una durezza che lo rende estremamente resistente. Esso generalmente ha una densit\u00e0 compresa tra 400 e 830\u00a0kg/m\u00b3 e si trova spesso sotto le nevi che si accumulano alla testa di un ghiacciaio.\nLa sua origine \u00e8 data dalla compressione dei fiocchi di neve sotto il peso del sovrastante manto nevoso. I singoli cristalli in prossimit\u00e0 del punto di fusione sono semiliquidi e lisci, consentendo loro di scorrere lungo i piani di altri cristalli e riempire gli spazi tra loro, aumentando la densit\u00e0 del ghiaccio. Quando i cristalli si legano insieme, spremono l'aria tra di essi e la fanno risalire verso la superficie in forma di bollicine.\nL'intero processo di formazione del firn prende il nome di firnificazione.\nNei mesi estivi, la metamorfosi dei cristalli si verifica in genere pi\u00f9 rapidamente a causa della percolazione di acqua tra di loro, dando cos\u00ec luogo alla formazione del firn alla fine dell'estate.\nL'altitudine minima a cui il firn si accumula in montagna \u00e8 chiamata il \"limite del firn\", linea del firn o \"snowline\" (cio\u00e8 \"linea delle nevi perenni\")."}
{"id": "2110118", "revid": "709565", "url": "https://it.wikipedia.org/wiki?curid=2110118", "title": "Maruzzella (brano musicale)", "text": "Maruzzella \u00e8 una canzone napoletana composta nel 1954 da Renato Carosone per la musica e da Enzo Bonagura per il testo, edita dalle Edizioni musicali Leonardi.\n\u00c8 stata incisa da Carosone e il suo quartetto per la prima volta in un Extended Play pubblicato nel 1955 dalla Path\u00e9 (GQ 515) e contenente anche i brani \"Carlotta\", \"La donna riccia\", sul lato A, e \"Scapricciatiello\", sul lato B assieme appunto a \"Maruzzella\".\nStoria.\nIl titolo \u00e8 un vezzeggiativo del nome Marisa, ma in lingua napoletana pu\u00f2 assumere altri significati, come ad esempio quello di \"chiocciolina\" oppure \"piccola ciocca di capelli intrecciati\".\nSecondo la tradizione, Carosone si sarebbe ispirato alla moglie Italia Levidi per creare, con l'apporto del maestro Bonagura, un motivo d'amore struggente e di intenso valore romantico, basato su un suadente ritmo di beguine, che si richiama in maniera palese alle sonorit\u00e0 dell'area mediterranea e mediorientale.\nStandard senza tempo.\nIl titolo del motivo, che fu poi interpretato e portato al successo da Claudio Villa, fu preso a prestito da uno dei primi film musicarello: \"Maruzzella\", diretto nel 1956 da Luigi Capuano ed interpretato fra gli altri da Marisa Allasio, Massimo Serato e dallo stesso Carosone.\n\u00c8 stato impiegato, poi, sempre nel cinema, in altri film: nella versione di Anna Magnani, in \"Nella citt\u00e0 l'inferno\" (del 1959, per la regia di Renato Castellani), nella colonna sonora del film \"Mean Streets\" diretto da Martin Scorsese nel 1973 e infine nel docufilm su Napoli \"Passione\", diretto da John Turturro, cantato per l'occasione da Gennaro Cosmo Parlato.\nDivenuto un classico del repertorio della canzone melodica italiana e non solo partenopea, \"Maruzzella\" \u00e8 stata interpretata da diversi artisti, sia cantanti che attori, tra i quali Sergio Bruni, Nicola Arigliano, Luciano Tajoli, Mina, Mario Trevi, Gigi D'Alessio, Gennaro Cosmo Parlato, Sal da Vinci, Lina Sastri, Giuni Russo, Renzo Arbore, Carlo Pascucci, Simona Molinari, Alfio Lombardi e L'orchestra all'Italiana. Esiste anche una versione in finlandese incisa nel 1959 da Seija Karpiomaa (Scandia, KS-287), il testo \u00e8 di Saukki, la cover \u00e8 stata inserita nell'album \"Novgorodin ruusu\" del 2000 (Fazer Records, 8573-80895-2). Nel 1961 Umberto e la Casamatta Orchestra ne incide una cover per l'album \"Volare\" (Karusell, KALP 1001) pubblicato in Svezia, Stati Uniti d'America e Brasile.\nCelebre ritornello.\nIl ritornello, che rivela lo struggimento amoroso dell'interprete (\"Mi fai battere il cuore pi\u00f9 forte delle onde: prima mi dici s\u00ec, poi dolce dolce mi fai morire\") recita:"}
{"id": "2110119", "revid": "838137", "url": "https://it.wikipedia.org/wiki?curid=2110119", "title": "Script.aculo.us", "text": "script.aculo.us \u00e8 una libreria JavaScript che permette di creare effetti grafici di grande effetto nei siti web utilizzando un sistema di funzioni molto semplici. La libreria si basa su Prototype ed in particolare contiene effetti grafici, una libreria per il cosiddetto Drag and drop e molto altro ancora.\nSostanzialmente, grazie a poche righe di codice \u00e8 possibile sviluppare effetti molto suggestivi come la scomparsa e l'apparizione degli oggetti, il loro trascinamento o l'autocompletamento dei form (come succede nella pagina di google).\nL'inclusione nella pagina.\nScript.aculo.us \u00e8 una libreria che comprende parti minori che sono totalmente indipendenti; per questo motivo pu\u00f2 essere utile includere nella pagina solo una parte dell'intero framework, per non sovraccaricare eccessivamente il client.\nPer poter usufruire dell'intera libreria \u00e8 sufficiente includerla senza specifiche:\n&lt;script src=\"scriptaculous.js\" type=\"text/javascript\"&gt;&lt;/script&gt;\nSe invece serve solo una parte della libreria si pu\u00f2 limitare il caricamento ai soli componenti che servono (che andranno posti nella sottocartella 'src'):\n&lt;script src=\"scriptaculous.js?load=effects,slider\" type=\"text/javascript\"&gt;&lt;/script&gt;\nIn questo caso sono state incluse nella pagina solo le componenti slider ed effects.\nGli effetti.\nGli effetti sono vari e si servono tutti della stessa istruzione. \nUna stringa prototipo potrebbe essere questa\nEffect.NomeEffetto('id_elemento', {specifiche});\nFade.\nCome gi\u00e0 detto, essendo una add-on della libreria prototype, script.aculo.us \u00e8 compatibile con le sue funzioni.\nProvveder\u00f2 qui a riportare un esempio di un div che si vuol fare dissolvere tramite un effetto Fade.\nCi sono due metodi, che andr\u00f2 ad illustrare commentando volta per volta il codice (molto semplice).\nEffect.Fade('id_elemento', { duration: 1.0 });\nIn pratica, applica un effetto di dissolvenza all'elemento della pagina chiamato \"id_elemento\". La durata sar\u00e0 di un secondo che \u00e8 valore di default, se non specificato altrimenti.\nCon questa sintassi invece\n$('id_of_element').fade({ duration: 1.0});\nsi pu\u00f2 utilizzare unicamente se la libreria Prototype \u00e8 stata caricata nella pagina.\nLa funzione $() rimpiazza il solito \"document.getElementById()\". Il resto dell'istruzione \u00e8 uguale all'esempio riportato in precedenza.\nDrag and drop.\nOvvero il poter selezionare e spostare elementi per la pagina con il trascinamento de mouse.\nPer farlo bisogna inizializzare una nuova istanza chiamata Draggable. Quando un oggetto draggable viene usato insieme alla propriet\u00e0 droppable si ottiene l'effetto di trascinare un oggetto per poi buttarlo in un contenitore. \u00c8 un effetto molto diffuso in siti di commercio elettronico (dove il drag and drop acquisisce il senso di riempire un carrello.\nEsempio:\n new Draggable('id_del_div');\nQuesto esempio conferisce al div con l'id \"id_del_div\" la possibilit\u00e0 di essere usato come elemento di un drag.\nNon c'\u00e8 nulla di specificato, perci\u00f2 ogni parametro assumer\u00e0 il suo valore di default.\nAd esempio, si potrebbe voler che il div una volta spostato torni alla sua posizione originale. Per fare ci\u00f2 non si deve far altro che impostare a true la variabile booleana \"revert\".\n new Draggable('id_del_div', { revert: true });"}
{"id": "2110122", "revid": "1442080", "url": "https://it.wikipedia.org/wiki?curid=2110122", "title": "Calcio agli Island Games 1989", "text": "Il torneo di calcio agli Island Games 1989, che si svolsero nelle F\u00e6r \u00d8er, fu la prima edizione della competizione. I 5 incontri si svolsero tra il 6 ed il 12 luglio 1989 e videro la vittoria finale delle F\u00e6r \u00d8er, unico team associato alla FIFA che partecipava alla competizione, dopo essersi iscritto ad essa nel 1988, che conquistarono il loro primo titolo.\nFormato.\nLe 5 selezioni si affrontarono in un girone all'italiana con gare di sola andata. Il piazzamento alla fine del girone determinava il podio del torneo.\nCampione.\nCampione Island Games 1989\nF\u00e6r \u00d8er(Primo titolo)"}
{"id": "2110123", "revid": "121240665", "url": "https://it.wikipedia.org/wiki?curid=2110123", "title": "Giunta regionale della Sardegna", "text": "La Giunta regionale della Sardegna \u00e8 composta da:\nIl presidente \u00e8 eletto direttamente dai cittadini residenti in Sardegna ogni 5 anni, in concomitanza dell'elezione del Consiglio regionale.\nStruttura della Regione.\nGli assessorati regionali sono cos\u00ec organizzati:\nAgenzie regionali.\nLe Agenzie, sotto il controllo dell'esecutivo regionale, curano settori particolari:\nEnti regionali.\nSono enti della Regione Autonoma della Sardegna:"}
{"id": "2110124", "revid": "204012", "url": "https://it.wikipedia.org/wiki?curid=2110124", "title": "Cricotireotomia", "text": ""}
{"id": "2110133", "revid": "1318658", "url": "https://it.wikipedia.org/wiki?curid=2110133", "title": "Aerosvit", "text": "La AeroSvit \u00e8 stata la principale compagnia aerea ucraina con sede a Kiev e lo hub all'aeroporto di Kiev-Boryspil' fino alla bancarotta dichiarata a dicembre 2012 e conclusasi nella primavera successiva.\nStoria.\nLa compagnia \u00e8 stata fondata il 25 marzo 1994, e ha iniziato le attivit\u00e0 nel mese di aprile 1994 con voli da Kiev a Tel Aviv, Odessa, Salonicco, Atene e Larnaca in collaborazione con Air Ukraine.\nAlla fine del 2012 la compagnia aerea Aerosvit ha dichiarato la bancarotta. Insieme a dei motivi economici con un debito stimato a circa 533 milioni USD sono stati ipotizzati i motivi politici della bancarotta che riguardavano il conflitto delle strutture sotto il controllo del figlio Aleksandr del Presidente dell'Ucraina Viktor Janukovy\u010d ed l'ex-proprietario della compagnia aerea Aerosvit, il proprietario della Ukraine International Airlines e della pi\u00f9 grande banca privata ucraina PrivatBank, il multimiliardario israeliano-ucraino Igor Kolomskij.\nFlotta.\nLa compagnia aerea ucraina Aerosvit operava con la seguente flotta:\nIncidenti.\nIl 17 dicembre 1997 alle 21:13 (ora locale) il volo Aerosvit 241, operato con un Yakovlev Yak-42 da Odessa, Ucraina \u00e8 precipitato a 72\u00a0km da Salonicco, Grecia; tutti i 62 passeggeri e gli 8 membri dell'equipaggio a bordo sono morti nell'incidente."}
{"id": "2110135", "revid": "1442080", "url": "https://it.wikipedia.org/wiki?curid=2110135", "title": "Twilight (CD-ROM)", "text": " \nTwilight \u00e8 una collana illegale di CD-ROM (e poi DVD) diffusa circa dal 1996 al 2004. Questa collezione, di origine olandese ma diffusa anche in altre nazioni europee, proponeva una selezione di software (videogiochi e applicazioni di vario genere) privo di protezioni, in gergo warez. Per fare in modo che i videogiochi occupassero meno spazio, erano spesso privati dei video, e in alcuni casi dell'audio digitalizzato.\nNonostante non avessero alcuna distribuzione ufficiale erano largamente diffusi in Italia, grazie al passaggio di mano in mano tra appassionati di computer, e la rivendita sottobanco o da venditori ambulanti. Un CD poteva costare anche 20.000 lire: tale prezzo - relativamente elevato - pu\u00f2 essere giustificato dal fatto che i masterizzatori fossero uno strumento ancora poco diffuso e relativamente costoso. Il suo declino fu segnato dalla crescente disponibilit\u00e0 di Internet e dei programmi di file sharing e P2P.\nUn'altra collezione che negli stessi anni ricalcava il successo delle twilight \u00e8 la meno diffusa Italight, prodotta in Italia.\nA giugno del 2007 l'olandese creatore di Twilight e di Crazy Byte CD \u00e8 stato condannato a versare 1,5 milioni di euro con l'accusa di \"violazione volontaria di diritto d'autore\".\nAd oggi si trovano poche informazioni sulla collana, in pochi forum si parla dell'argomento, e alcuni vecchi siti ospitano liste di copertine e di contenuti."}
{"id": "2110136", "revid": "298055", "url": "https://it.wikipedia.org/wiki?curid=2110136", "title": "Narda (Ciclo dell'Eredit\u00e0)", "text": ""}
{"id": "2110139", "revid": "1702319", "url": "https://it.wikipedia.org/wiki?curid=2110139", "title": "Plus grandir", "text": "Plus grandir \u00e8 il secondo singolo dell'album Cendres de lune della cantautrice francese Myl\u00e8ne Farmer, pubblicato il 25 settembre 1985.\nQuesto singolo \u00e8 ricordato in particolare per il videoclip che accompagna la canzone, il primo vero cortometraggio di Laurent Boutonnat che presenta per la prima volta i temi ricorrenti in tutti i clip della rossa: religione, sesso, morte, paura d'invecchiare... Dopo il mega flop del precedente singolo On est tous des imb\u00e9ciles la casa discografica del duo richiede (rimanendo fiduciosi nelle doti della Farmer) assolutamente una hit; \"Plus grandir\" non lo diventer\u00e0 ma aiuter\u00e0 comunque l'\u00e9quipe Farmer a racimolare un budget sufficiente per sostenere il successivo e costosissimo videoclip Libertine.\nIl singolo vender\u00e0 circa 70.000 copie ma non gli varr\u00e0 nessuna certificazione. Esiste una versione live del singolo uscita nel 1990."}
{"id": "2110141", "revid": "80339", "url": "https://it.wikipedia.org/wiki?curid=2110141", "title": "Dovolnoe", "text": ""}
{"id": "2110152", "revid": "767487", "url": "https://it.wikipedia.org/wiki?curid=2110152", "title": "Che vita al Grand Hotel, Hannah Montana", "text": "Che vita al Grand Hotel Hannah Montana \u00e8 raccolta di tre episodi \"crossover\" tra loro delle serie televisive Disney Raven, Zack e Cody al Grand Hotel e Hannah Montana. Negli Stati Uniti \u00e8 stato mandato in onda per la prima volta il 28 luglio 2006. \u00c8 anche uscito in DVD sia negli USA che in Italia.\nTrama.\nEpisodio 1 (da \"Raven\").\nRaven deve organizzare un'importante foto book per Donna Cabonna all'hotel Tipton di Boston. Intanto, Chelsea, Eddy e Cory cercano di battere un guinness dei primati.\nEpisodio 2 (da \"Zack e Cody al Grand Hotel\").\n\u00c8 arrivato il compleanno della madre di Zack Martin e Cody Martin e loro non hanno ancora comprato un regalo. Intanto, Raven, che \u00e8 all'hotel, fa amicizia con Maddie che cerca di convincere London a indossare un vestito prodotto dalla sua nuova amica. Cody avr\u00e0 a che fare con una visione di Raven. Alla fine arriva anche Hannah Montana, che vuole provare i vestiti di Raven.\nEpisodio 3 (da \"Hannah Montana\").\nHannah, dopo essere ritornata da una tourn\u00e9e, trova degli oggetti della carriera da cantante del padre e cerca di convincerlo a ritornare nel campo della musica, cos\u00ec da farlo partire per un tour, ma la ragazza si sente sola senza il suo genitore."}
{"id": "2110158", "revid": "1442080", "url": "https://it.wikipedia.org/wiki?curid=2110158", "title": "Calcio agli Island Games 1991", "text": "Il torneo di calcio agli Island Games 1991, che si svolsero sulle Isole \u00c5land, fu la seconda edizione della competizione. I 16 incontri si svolsero tra il 24 ed il 29 giugno 1991 e videro la vittoria finale delle F\u00e6r \u00d8er, che conquistarono il loro secondo titolo consecutivo.\nFormato.\nLe otto squadre, suddivise in due gruppi da quattro, si affrontarono in un girone all'italiana con gare di sola andata. La classifica di ogni girone stabiliva quali fossero le squadre ad affrontarsi nella seconda fase per decidere le posizioni dall'ottava alla prima.\nCampione.\nCampione Island Games 1991\nISOLE F\u00e6R \u00d8ER(Secondo titolo)"}
{"id": "2110160", "revid": "326822", "url": "https://it.wikipedia.org/wiki?curid=2110160", "title": "Che Vita al Grand Hotel, Hannah Montana", "text": ""}
{"id": "2110162", "revid": "326822", "url": "https://it.wikipedia.org/wiki?curid=2110162", "title": "Che vita al grand hotel, Hannah Montana", "text": ""}
{"id": "2110163", "revid": "326822", "url": "https://it.wikipedia.org/wiki?curid=2110163", "title": "Che vita al Grand Hotel Hannah Montana", "text": ""}
{"id": "2110164", "revid": "326822", "url": "https://it.wikipedia.org/wiki?curid=2110164", "title": "Che Vita al Grand Hotel Hannah Montana", "text": ""}
{"id": "2110168", "revid": "1457847", "url": "https://it.wikipedia.org/wiki?curid=2110168", "title": "Campionato del mondo di scacchi 2000 (Kasparov-Kramnik)", "text": "Il campionato del mondo di scacchi classico 2000, noto anche come Braingames World Chess Championships (dallo sponsor Braingames) fu conteso tra Garry Kasparov e Vladimir Kramnik tra l'8 ottobre e il 9 novembre 2000 a Londra, e fu vinto da Kramnik per 8,5-6,5.\nContesto e qualificazione.\nA seguito della divisione del titolo di campione del mondo, avvenuta nel 1993 ad opera di Garry Kasparov e Nigel Short, in disaccordo con la FIDE sull'organizzazione del loro match, la Professional Chess Association organizz\u00f2 un campionato del mondo parallelo a quello della FIDE. A seguito del fallimento della PCA (avvenuto nel 1996), tuttavia, Kasparov rimase senza uno sponsor che potesse sostenere l'organizzazione di un campionato mondiale.\nNel 1998, tuttavia, Kasparov (creando il \"World Chess Council\") annunci\u00f2 che, basandosi sul rating Elo e sui risultati nei tornei, i due giocatori pi\u00f9 forti (lui escluso) erano chiaramente Viswanathan Anand e Vladimir Kramnik, e che quindi avrebbero potuto giocare un match per decidere chi l'avrebbe sfidato per il suo titolo mondiale. Anand, tuttavia, rinunci\u00f2 a causa di obblighi contrattuali con la FIDE, in quanto partecipante ai campionati mondiali della FIDE; lo sfidante di Kramnik divenne cos\u00ec Alexei Shirov, lo scacchista successivo nella lista Elo. Il match si svolse tra il maggio e il giugno 1998 a Cazorla, in Spagna, e, contro i pronostici, fu vinto da Shirov per 5,5 a 3,5.\nTuttavia Kasparov e Shirov non riuscirono ad accordarsi per l'organizzazione del match: Shirov rifiut\u00f2 un'offerta per tenere il match in California, e, sebbene Shirov pensasse che questo non aveva avuto effetto sul suo diritto di sostenere un match per il campionato del mondo, Kasparov abbandon\u00f2 i piani per un match contro Shirov e inizi\u00f2 a cercare di organizzare un match contro Anand, al tempo il secondo giocatore (dopo Kasparov) nella lista Elo.\nI negoziati per un match Kasparov-Anand nel 1999 tuttavia fallirono, cos\u00ec come quelli per un match nel 2000, in quanto Anand espresse malcontento per la proposta di contratto. Nel marzo 2000 fu annunciato che, a causa del fallimento delle trattative con Anand, Kasparov avrebbe cercato di arrivare ad un accordo con il successivo giocatore in ordine di rating, cio\u00e8 Kramnik. Si arriv\u00f2 ad un accordo, e fu formata la Braingames per finanziare il match, da tenere in ottobre. Shirov, risentito per questo accordo, rifiut\u00f2 perfino nel 2006 di riconoscere la validit\u00e0 del titolo di Kasparov.\nCampionato.\nIl mondiale fu giocato al meglio delle 16 partite. Kasparov non riusc\u00ec a insidiare le solide scelte di difesa di Kramnik (in particolar modo la difesa berlinese nella partita spagnola (1.e4 e5 2.Cf3 Cc6 3.Ab5 Cf6), non vincendo neppure una partita. Kramnik riusc\u00ec a vincere invece due partite, assicurandosi il titolo."}
{"id": "2110177", "revid": "123185241", "url": "https://it.wikipedia.org/wiki?curid=2110177", "title": "Universit\u00e0 cattolica Giovanni Paolo II di Lublino", "text": "L'Universit\u00e0 cattolica Giovanni Paolo II di Lublino (in polacco \"Katolicki Uniwersytet Lubelski Jana Paw\u0142a II\", in sigla \"KUL\") \u00e8 un'universit\u00e0 cattolica con sede a Lublino, in Polonia.\nStoria.\nPadre Idzi Radziszewski fond\u00f2 l'universit\u00e0 nel 1918. Vladimir Lenin permise al prete di prendere possesso della libreria e delle attrezzature dell'Accademia teologica cattolica Imperiale romana di San Pietroburgo dopo la sua chiusura durante la rivoluzione d'ottobre, affinch\u00e9 aprisse l'Universit\u00e0 in Polonia appena avesse riconquistato l'indipendenza.\nLo scopo dell'universit\u00e0 era quello di offrire una moderna educazione universitaria conducendo ricerche scientifiche nello spirito di armonia tra scienza e fede. L'universit\u00e0 cercava di produrre una nuova classe politica cattolica che avrebbe assunto un ruolo leader nella societ\u00e0 polacca.\nIl numero degli studenti crebbe da 399 nel 1918-19 a 1440 nel 1937-38, questa crescita fu interrotta dallo scoppio della seconda guerra mondiale e dall'occupazione nazista della Polonia.Tra tutte le universit\u00e0 presenti nei territori occupati dai nazisti, l'universit\u00e0 di Lublino fu l'unica a continuare i lavori nell'ottobre 1939. Il 23 novembre 1939 i nazisti giustiziarono diversi accademici tra i quali i professori Micha\u0142 Niechaj e Czes\u0142aw Martyniak.\nL'universit\u00e0 fu chiusa e i suoi stabilimenti convertiti in un ospedale militare, ci\u00f2 nonostante, l'universit\u00e0 continu\u00f2 le sue attivit\u00e0 in segreto. Dopo l'invasione di Lublino dell'Armata Rossa nel luglio del 44, l'universit\u00e0 riapr\u00ec il 21 agosto 1944.\nDa allora l'universit\u00e0 ha funzionato senza interruzione e rimase aperta durante gli anni del regime comunista che govern\u00f2 la Polonia dal 1945 al 1989, purtroppo alcune facolt\u00e0 non ebbero lo stesso destino. Le facolt\u00e0 di legge, scienze sociali e scienze dell'educazione vennero chiuse tra il 1953 e il 1956.\nFu l'unica universit\u00e0 indipendente e cattolica esistente nell'intero blocco sovietico, dato che tutti i governi comunisti pretendevano di avere un totale monopolio sulle istituzioni scolastiche, il mantenimento dell'indipendenza fu un grande risultato.\nL'universit\u00e0 fu spesso presa di mira dalle autorit\u00e0 comuniste, specialmente tra gli anni 50 e il 60, le facolt\u00e0 furono spesso messe sotto sorveglianza dalla polizia segreta. Periodicamente ad alcune di loro veniva tolto il diritto di rilasciare lauree, limitando le prospettive lavorative dei suoi laureati.\nNonostante le difficolt\u00e0 l'indipendenza dell'universit\u00e0 fu mantenuta e non adott\u00f2 mai i dogmi marxisti che invece furono insegnati in tutte le universit\u00e0 pubbliche, la KUL fu spesso rifugio degli studenti espulsi dalle altre universit\u00e0 per ragioni politiche.\nDopo la caduta del comunismo in Polonia nel 1989 l'universit\u00e0 ha quadruplicato i suoi iscritti e ingrandito i suoi campus.\nComposizione.\nL'Universit\u00e0 inoltre offre diversi corsi di laurea BA, MA e Phd in lingua Inglese, avendo circa 700 studenti stranieri."}
{"id": "2110179", "revid": "287204", "url": "https://it.wikipedia.org/wiki?curid=2110179", "title": "Pallacanestro agli Island Games 2007", "text": "Il torneo di pallacanestro agli Island Games 2007, si \u00e8 svolto dal 30 giugno al 6 luglio 2007, nell'isola greca di Rodi.\nLa competizione ha visto l'affermazione di , vincitrice anche di quella femminile.\nSvolgimento.\nFinali.\n9\u00ba - 10\u00ba posto\n7\u00ba - 8\u00ba posto\n5\u00ba - 6\u00ba posto\n3\u00ba - 4\u00ba posto\n1\u00ba - 2\u00ba posto"}
{"id": "2110184", "revid": "729019", "url": "https://it.wikipedia.org/wiki?curid=2110184", "title": "Babone Naldi", "text": "Milit\u00f2 con la sua compagnia di ventura al servizio della Repubblica di Venezia.\nBiografia.\nFiliberto Babone Naldi detto anche Babbone da Brisighella o Babone, Babino Naldo, fu un capitano di ventura di una certa rilevanza nell'epopea mercenaria del Medioevo italiano. Figlio di Paolo di Geremia era nato nel 1474 ed era nipote dei celebri Dionigi, Vincenzo e Carlino Naldi pure soldati avventurieri, anche i fratelli Giovanni, Guido e Ottaviano militarono per Venezia.\nI Naldi erano un'antica famiglia originaria dell'Ungheria che si stabil\u00ec nella Romagna. Le prime notizie documentate della casata risalgono a 996, quando Ottone III, imperatore del Sacro Romano Impero, invest\u00ec un certo Babone col nipote Chino del castello fortificato in Valle del Senio a riconoscimento della fedelt\u00e0 in valorose imprese guerresche.\nNella sua carriera militare Babone Naldi milit\u00f2 sempre fedelmente, con valore e capacit\u00e0, per Venezia, contribuendo modestamente alla politica d'espansione territoriale di questa: nel 1510 fu all'assedio di Verona, nel 1511 alla difesa di Treviso e nel 1512 a quella di Brescia ove fu ferito alla faccia.\nNell'ottobre del 1513 partecip\u00f2 alla battaglia de La Motta e nella met\u00e0 di gennaio 1516 per ordine del provveditore veneto di Sal\u00f2, Zaccaria Contarini, attacc\u00f2 e depred\u00f2 la Val Vestino con 500 uomini uccidendo 200 soldati tedeschi al soldo della contea di Lodrone. Nel 1532 fu inviato a Corf\u00f9 minacciata dai Turchi e combatt\u00e9 in Grecia contro le truppe del sultano Solimano.\nMor\u00ec nell'aprile del 1544 a Padova, secondo altri storici invece in combattimento ferito da una palla di piombo al petto, e fu sepolto nella Basilica del Carmine, ove fu ricordato con una statua in una nicchia sopra la porta maggiore d'entrata, \"di tutt'arme vestita\", e una sottostante lapide marmorea che ricorda le sue imprese militari."}
{"id": "2110191", "revid": "161374", "url": "https://it.wikipedia.org/wiki?curid=2110191", "title": "Kochen\u00ebvskij", "text": ""}
{"id": "2110192", "revid": "80339", "url": "https://it.wikipedia.org/wiki?curid=2110192", "title": "Kochen\u00ebvo", "text": ""}
{"id": "2110196", "revid": "161374", "url": "https://it.wikipedia.org/wiki?curid=2110196", "title": "Distretto di Ko\u010den\u00ebvo", "text": ""}
{"id": "2110205", "revid": "1005847", "url": "https://it.wikipedia.org/wiki?curid=2110205", "title": "Paolo Orano", "text": "Biografia e attivit\u00e0 letteraria e politica.\nGli anni giovanili.\nNato nel 1875 a Roma da padre romano e madre sarda, si laurea presso l'Ateneo della propria citt\u00e0 natale in Lettere e filosofia nel 1898. Dal 1899 inizia ad insegnare filosofia in parecchi licei italiani, fra cui quelli di Siena, Senigallia e Tivoli. Negli ultimi anni dell'Ottocento e agli inizi del Novecento collabora con varie testate, fra cui \"Il corriere di Roma\" e \"La Tribuna\". Iscrittosi al Partito Socialista Italiano, fra il 1903 e il 1906 collabora stabilmente con l' \"Avanti!\", diretto all'epoca da Enrico Ferri. Milita attivamente nel movimento sindacalista rivoluzionario. E membro nel contempo, assieme ad Arturo Labriola, della Massoneria. Anticristiano, manifesta in quegli anni simpatia per la comunit\u00e0 ebraica. Uscito dal PSI assieme alla maggior parte dei correligionari (1907) entra a lavorare nella rivista \"Pagine libere\" di Angelo Oliviero Olivetti (di cui \u00e8 redattore titolare dal 1909 e direttore provvisorio nel 1910-1911). Nell'ottobre 1910 avvia la pubblicazione del periodico \"La Lupa\", che vuole essere una sorta di terreno di incontro tra sindacalisti e nazionalisti, tanto da annoverare tra i collaboratori Enrico Corradini. Il giornale cessa le pubblicazioni nel 1912. Collabora in seguito con il periodico \"Sardegna\", fondato nel 1910 dal sindacalista rivoluzionario Attilio Deffenu. Nel 1902 pubblica uno studio importante sulla \"Psicologia sociale\" ; poi, in tre volumi, \"I moderni: Medaglioni\" (1908-1914).\nLa guerra e l'adesione al fascismo.\nNel corso della prima guerra mondiale si arruola volontario come ufficiale nel 1917, iniziando a collaborare con \"Il Popolo d'Italia\" di Mussolini. Prima di venir congedato, nel 1918, d\u00e0 alle stampe \"Nel solco della guerra\" (1915) e \"La spada sulla bilancia\" (1917), caratterizzato da accesi toni antisemiti, mentre \u00e8 del 1919 \"L'Italia e gli altri alla conferenza della pace\". Inviato in Francia nel 1918, finita la guerra \u00e8 nel maggio 1919 direttore dell'Istituto italiano di cultura a Parigi.\nQuell'anno \u00e8 eletto deputato alla Camera nella lista del \"Partito dei combattenti sardi\" ader\u00ec al gruppo parlamentare \"Rinnovamento nazionale\" e l'anno dopo in parlamento appoggi\u00f2 D'Annunzio nell'impresa di Fiume.\nNel 1921 aderisce al Partito Sardo d'Azione nelle cui file, in quello stesso anno, viene rieletto deputato (insieme a Emilio Lussu, Pietro Mastino e Umberto Cao). Subito dopo il suo ingresso in Parlamento gli viene affidata la responsabilit\u00e0 della commissione emigrazione in Tunisia, ma si dimette dal partito il 10 novembre 1922, pochi giorni dopo la marcia su Roma. Nel 1923, insieme a un certo numero di iscritti al Partito Sardo d'Azione, entra nel PNF.\nDocente, politico fascista e rettore a Perugia.\nNel 1924 \u00e8 rieletto alla Camera in Toscana nel Listone fascista.\nGli viene affidata da Mussolini la vicedirezione del quotidiano \"Il Popolo d'Italia\" (1924-1925) e la responsabilit\u00e0 dell'edizione romana. Confermato alla Camera anche nel 1929 e nel 1934.\nNel 1930 entra a far parte del corpo docenti dell'Universit\u00e0 di Perugia, dove aveva fondato una scuola di giornalismo all'interno della facolt\u00e0 di scienze politiche, facolt\u00e0 di cui diviene preside nel 1933 e assumendo due anni pi\u00f9 tardi (1935) la carica di rettore. Dirige nel 1935 una rivista di sua propriet\u00e0, \"Il pubblico\", alla quale collabora anche la moglie, la scrittrice e giornalista francese Camille Mallarm\u00e9.\nNel 1939 lascia la Camera ed \u00e8 nominato senatore del Regno. Conserva entrambe le cariche fino alla tarda primavera del 1944, allorquando le truppe anglo-americane libereranno sia Roma che Perugia. Sono anni di intensa attivit\u00e0 di saggista in favore del fascismo (\"L'educazione fascista\" del 1933, \"Fascismo, idea universale\" del 1936).\nIl suo saggio su \"Gli ebrei in Italia\" (1937) apre in Italia la campagna antiebraica orchestrata dal regime fascista. Denunciando la permanenza di una \"identit\u00e0 separata ebraica\" nel corpo nazionale, Orano arriva a una valutazione riduttiva dell'intero ebraismo italiano e intima agli ebrei di integrarsi completamente nella cultura e nella religione del paese, appoggiando quindi la lotta che il fascismo ha ingaggiato contro il sionismo e la presunta \"alta finanza ebraica\". Secondo lo storico Francesco Germinario tale impostazione, nei fatti, non fu utilizzata dalla propaganda razzista del regime pi\u00f9 attenta a ricalcare le teorie biologiche dell'alleato nazista. Questa tesi \u00e8 contestata storiograficamente (tra gli altri da Giorgio Israel e Pietro Nastasi) che vede in personaggi come Orano lo svilupparsi di una (vincente) teoria razziale fascista, sotto la direzione di Giuseppe Bottai e Alessandro Pavolini e in contrasto con quella pi\u00f9 filotedesca di Farinacci e Interlenghi, responsabile delle leggi razziali italiane e del razzismo coloniale. Orano sarebbe, dunque, un precursore e un attivatore di questo percorso di antisemitismo e razzismo \"spirituale\" pi\u00f9 che \"biologico\".\nOrano si fa pure biografo di alcuni fra i personaggi pi\u00f9 rappresentativi dell'Italia fascista del tempo, fra cui Benito Mussolini (\"Mussolini, fondatore dell'Impero fascista\" del 1940 e \"Mussolini al fronte della storia universale\", 1941), Italo Balbo (\"Balbo\", 1940), Cesare Maria De Vecchi (\"De Vecchi Di Val Cismon\", 1935) e Rodolfo Graziani (\"Rodolfo Graziani generale scipionico\", 1936).\nL'arresto e la morte.\nDopo l'8 settembre 1943 prosegu\u00ec l'insegnamento, senza incarichi nella RSI.\nArrestato dagli Alleati a Firenze nell'agosto 1944, viene internato, con altri fascisti, nel campo di concentramento anglo-americano di Padula. Una grave forma di ulcera duodenale di cui soffriva da tempo si acu\u00ec con la prigionia. Agli inizi di aprile del 1945 Paolo Orano mor\u00ec in ospedale a Nocera Inferiore per una emorragia da ulcera perforata trasformatasi in peritonite.\nLa scuola di giornalismo fascista.\nPaolo Orano, fu, insieme ad Ermanno Amicucci, uno degli artefici della scuola di giornalismo fascista sorta a Roma nel novembre 1929 con il patrocinio di Giuseppe Bottai e della quale assunse, fin dalla sua costituzione, la direzione. Compito della scuola era quello di curare la preparazione tecnica dei futuri giornalisti e, nel contempo, inquadrarli politicamente onde poterne assicurare la fedelt\u00e0 al regime. Nel 1930 Paolo Orano si fece anche promotore, presso l'Universit\u00e0 di Perugia, dell'istituzione di un indirizzo giornalistico (optativo) nel seno della facolt\u00e0 di Scienze politiche dell'Ateneo (creata nel 1928), che avrebbe dovuto agire in stretto coordinamento con la scuola di giornalismo fascista di Roma. I laureati avrebbero avuto la possibilit\u00e0 di iscriversi all'albo dei giornalisti senza aver effettuato il tirocinio previsto per legge. La facolt\u00e0 di Scienze Politiche dell'Universit\u00e0 di Perugia, di cui anche Paolo Orano fu docente (1933-1936), poi rettore (1936-1944), assunse una notevole importanza all'epoca per essere stata uno dei vivai in cui svilupp\u00f2 una nuova scienza, la demodoxalogia.\nIniziatore e teorico della demodoxalogia.\nFu fra i massimi iniziatori e teorici della demodoxalogia (nota anche con il termine di demodossalogia), che studia l'opinione pubblica e il ruolo che essa riveste in una societ\u00e0 moderna. Orano fu il primo in Italia a gettare le basi di tale scienza nel 1928, in un discorso tenuto a Perugia. L'Ateneo di questa citt\u00e0 istitu\u00ec, alcuni anni pi\u00f9 tardi, una cattedra di giornalismo, all'interno della facolt\u00e0 di Scienze politiche, inserendo, fra le materie di insegnamento, anche la demodoxalogia. Lo stesso Orano si occup\u00f2, nella sua lunga permanenza a Perugia (1933-1944), sia in qualit\u00e0 di docente, che di rettore della locale universit\u00e0, di sviluppare e diffondere tale scienza. Fra i suoi allievi ricordiamo Federico Augusto Perini-Bembo, docente presso l'Universit\u00e0 di Perugia e presso la Pro-Deo (l'attuale LUISS) di Roma, cui si deve l'omonima Fondazione di Demodossalogia (1989) con sede a Venezia-Mestre."}
{"id": "2110223", "revid": "17654", "url": "https://it.wikipedia.org/wiki?curid=2110223", "title": "Gabriele Ferro", "text": ""}
{"id": "2110227", "revid": "321661", "url": "https://it.wikipedia.org/wiki?curid=2110227", "title": "Concezione della morte nell'islam", "text": "L'Islam propone un'interpretazione positiva della vita che, sotto la guida di Allah, va sempre accettata e valorizzata fino al suo limite naturale, cio\u00e8 fino alla morte. Poich\u00e9 la religione islamica si \u00e8 diramata nel corso dei secoli in diverse tradizioni, cos\u00ec anche per la liturgia funebre esse possono cambiare in base ai gruppi o territori di appartenenza. Due per\u00f2 sono i concetti fondamentali che permangono sostanzialmente intatti per qualsiasi latitudine: \nQuando la persona \u00e8 morente, la famiglia e gli amici pi\u00f9 cari tentano di sostenerla e confortarla, ricordando Allah e la Sua volont\u00e0. Con la presenza, si cerca di aiutare la persona morente a rinnovare il proprio impegno di fede in Allah. \nAlla morte, vengono chiusi gli occhi del deceduto, in seguito si procede alle pratiche rispettivamente del: \n\"- Ghusl\", ovvero il lavaggio del corpo in maniera accuratamente, preferibilmente dai suoi congiunti, per purificarlo fisicamente. Il lavaggio deve avvenire un numero dispari di volte (almeno una volta) \n\"- Kafan\" , ovvero il bendaggio. Il corpo viene avvolto in un sudario di panno bianco in cotone o lino e pu\u00f2 essere mantenuto in questo stato per diverse ore, consentendo ai sostenitori di trasmettere i loro omaggi e condoglianze \nA questo punto familiari e amici si riuniscono e pregano il defunto (nel cortile della Moschea o in una sala adibita alla preghiera) e si recitano la preghiera funebre della Salatul Janazah che pu\u00f2 essere accompagnata dalla lettura di passi del Corano. \nAl termine della preghiera la bara viene condotta in corteo nel luogo in cui avviene la sepoltura (per inumazione) e, mentre l\u2019imam continua nella recita delle preghiere, i presenti versano simbolicamente tre manciate di terra nella tomba mentre recitano il versetto coranico: \"Ti abbiamo creato da esso e ti abbiamo restituito, e da esso ti rialzeremo una seconda volta\". \nIl corpo viene posato direttamente sul fondo del sepolcro, sul lato destro e con la testa in direzione della Mecca. \nAl sepolcro viene fissato un controsoffitto, ricoperto di terriccio e il luogo tombale viene contrassegnato, elevandone il livello di terriccio al di sopra del suolo circostante. Una pietra nuda pu\u00f2 essere usata per indicare l'ubicazione della tomba. \nIl movimento hanbalita non approva che vi siano scritte su lapidi che ricordino il morto, per un'ansia di uguaglianza degli uomini e delle donne dopo la morte, ma non sono mancate in passato lapidi coi nomi dei defunti e con brani coranici che ne attestino la fede islamica. \nSopra il luogo tombale, gli hanbaliti non ammettono strutture di cornice in muratura o in altro materiale. La famiglia del morto si assume la responsabilit\u00e0 di saldare tutti gli eventuali debiti che la persona possa aver contratto in vita e si assume l'impegno di mantenere contatti e relazioni cortesi con gli altri parenti e gli amici. Nei primi tempi, si continua frequentemente a pregare e a supplicare Allah, spesso digiunando e recandosi presso la tomba, quasi in pellegrinaggio. La visita alle tombe \u00e8 infatti raccomandata ai vivi affinch\u00e9 ricordino l'inevitabilit\u00e0 della morte e il giorno di giudizio di Allah.\nPer quanto riguarda l'aspetto concettuale della morte nell'Islam, si ritiene che vita, malattie, sofferenze e morte siano inserite nel piano provvidenziale di Allah, che il credente \u00e8 chiamato ad accettare integralmente, viene chiamato a comprendere il perch\u00e9: il mistero dell'esistenza deve essere chiaro e limpido, la vita \u00e8 dono divino di cui ringraziare Allah, nonostante le prove e le sofferenze che tanti possono patire. Non si tratta di rassegnazione nel senso passivo del termine, ma di accettazione attiva di tutto ci\u00f2 che Dio ha progettato per il bene del suo fedele. La tradizione religiosa islamica vieta infatti il suicidio e l'eutanasia e propone un'etica positiva della vita, accettata fino al suo limite naturale, cio\u00e8 fino alla morte. \nL'accettazione attiva della volont\u00e0 di Allah non pu\u00f2 impedire tuttavia di aver paura della morte e alcune tradizioni \"probabilmente errate \" riferiscono che anche i grandi \u00abprofeti\u00bb dell'Islam non accolsero di buon grado il momento della separazione da questa vita e dai suoi affetti. Inoltre, la preghiera costante e la benevolenza divina possono modificare il decreto segnato per ciascuno ancora prima della nascita. \u00c8 questa una prova ulteriore che l'Islam non crede in un destino cieco, ma nella libera volont\u00e0 di Dio, che dispone a piacimento della vita e della morte dei suoi servi. La ferma, assoluta e totale fiducia nel governo divino della vita umana e della morte segna profondamente, anche oggi, la vita dei musulmani pi\u00f9 pii e moderati."}
{"id": "2110234", "revid": "159980", "url": "https://it.wikipedia.org/wiki?curid=2110234", "title": "Larus melanocephalus", "text": ""}
{"id": "2110238", "revid": "1226", "url": "https://it.wikipedia.org/wiki?curid=2110238", "title": "Palazzo pretorio", "text": ""}
{"id": "2110239", "revid": "339392", "url": "https://it.wikipedia.org/wiki?curid=2110239", "title": "Ufficiale nazista", "text": ""}
{"id": "2110241", "revid": "287204", "url": "https://it.wikipedia.org/wiki?curid=2110241", "title": "Fossa d'isolamento", "text": "Fossa d'isolamento (\"The Children of Light\") \u00e8 un romanzo di fantascienza del 1960 dello scrittore britannico Henry Lionel Lawrence.\nDal romanzo \u00e8 stato tratto il film \"Hallucination\" (\"The Damned\") del 1963 diretto da Joseph Losey.\nTrama.\nSimon Largwell, ricercato ingiustamente per l'omicidio della moglie, durante sua fuga, accompagnato da Joan, giovane sbandata, capita per caso all'interno di un campo militare segretissimo. Scoprir\u00e0 che al suo interno sono ospitati 14 bambini, gli unici esseri umani che pare siano immuni alla malattia, tenuta ancora segreta, che sta colpendo l'umanit\u00e0: a causa degli esperimenti nucleari non avvengono pi\u00f9 nascite.\nPer mantenere il segreto, il governo britannico arriva ad uccidere anche il giornalista che indaga sul caso e che ha scoperto questo segreto, mentre Simon e Joan rimarranno forzati ospiti dell'ospedale militare che li ha in cura.\nEdizioni.\nIl romanzo \u00e8 stato pubblicato nel settembre 1962 nel numero 290 e nell'ottobre 1972, nel numero 603, della collana Urania. Il romanzo \u00e8 stato inoltre pubblicato nel novembre 1979 nel numero 32 della collana Classici Fantascienza della Arnoldo Mondadori Editore. Le copertine delle tre edizioni sono state realizzate tutte da Karel Thole."}
{"id": "2110242", "revid": "287204", "url": "https://it.wikipedia.org/wiki?curid=2110242", "title": "Theog", "text": " \nTheog \u00e8 una citt\u00e0 dell'India di 3.754 abitanti, situata nel distretto di Shimla, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 31\u00b0 7' 0 N e 77\u00b0 20' 60 E e ha un'altitudine di 1.964 .\nSociet\u00e0.\nEvoluzione demografica.\nAl censimento del 2001 la popolazione di Theog assommava a 3.754 persone, delle quali 2.130 maschi e 1.624 femmine. I bambini di et\u00e0 inferiore o uguale ai sei anni assommavano a 441, dei quali 245 maschi e 196 femmine. Infine, coloro che erano in grado di saper almeno leggere e scrivere erano 3.008, dei quali 1.760 maschi e 1.248 femmine."}
{"id": "2110247", "revid": "287204", "url": "https://it.wikipedia.org/wiki?curid=2110247", "title": "Rohru", "text": " \nRohru \u00e8 una suddivisione dell'India, classificata come \"nagar panchayat\", di 6.606 abitanti, situata nel distretto di Shimla, nello stato federato dell'Himachal Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 31\u00b0 13' 0 N e 77\u00b0 45' 0 E e ha un'altitudine di 1.693 .\nSociet\u00e0.\nEvoluzione demografica.\nAl censimento del 2001 la popolazione di Rohru assommava a 6.606 persone, delle quali 3.868 maschi e 2.738 femmine. I bambini di et\u00e0 inferiore o uguale ai sei anni assommavano a 838, dei quali 470 maschi e 368 femmine. Infine, coloro che erano in grado di saper almeno leggere e scrivere erano 5.026, dei quali 3.082 maschi e 1.944 femmine."}
{"id": "2110254", "revid": "74801", "url": "https://it.wikipedia.org/wiki?curid=2110254", "title": "Henry Lionel Lawrence", "text": "Dal suo romanzo \"Fossa d'isolamento\" (\"The Children of light\") \u00e8 stato tratto nel 1963 il film \"Hallucination\" (\"The Damned\", conosciuto anche con il titolo \"These Are the Damned\"), diretto da Joseph Losey."}
{"id": "2110255", "revid": "121399174", "url": "https://it.wikipedia.org/wiki?curid=2110255", "title": "Lorenzo Scupoli", "text": "Biografia.\nNato a Otranto verso il 1530, lo Scupoli ricevette come nome di battesimo Francesco. Entr\u00f2 nell'ordine dei teatini quasi quarantenne, nel 1569, per ricevere gli ordini sacri in soli otto anni. Fu discepolo di sant'Andrea Avellino, appartenente al suo stesso ordine.\nAl 1585 risale l'accusa di violazione della regola, per cui fu arrestato per un anno e sospeso \"a divinis\". Per la sua assoluzione dovette attendere quasi la morte; intanto, sopport\u00f2 l'ingiusta accusa e la pena conseguente con umilt\u00e0 e umanit\u00e0.\n\"Il combattimento spirituale\".\nIl combattimento spirituale, come afferma V. Gambi nell'introduzione all'opera delle ed. Paoline del 1960, \u00e8 \"un trattato di strategia spirituale\" che come altre opere e vicino alla spiritualit\u00e0 ignaziana \"conduce l'anima a una perfezione tutta interiore\". \nL'opera indica cinque mezzi per raggiungere la perfezione spirituale:\n\"1. Sfiducia in s\u00e9 2. pienissima confidenza in Dio 3. combattimento e uso metodico delle facolt\u00e0 per correggere i propri difetti, quindi per trionfare del demonio e per conquistare le virt\u00f9 4. preghiera e meditazione 5. comunione.\""}
{"id": "2110256", "revid": "245306", "url": "https://it.wikipedia.org/wiki?curid=2110256", "title": "H.L.Lawrence", "text": ""}
{"id": "2110260", "revid": "248115", "url": "https://it.wikipedia.org/wiki?curid=2110260", "title": "Padre Lorenzo Scupoli", "text": ""}
{"id": "2110264", "revid": "77594", "url": "https://it.wikipedia.org/wiki?curid=2110264", "title": "Biblioteca Montagu Christie Butler", "text": "La Biblioteca Montagu Christie Butler \u00e8 una biblioteca contenente unicamente opere in lingua esperanto. Per l'entit\u00e0 del patrimonio librario che ospita, \u00e8 una delle principali biblioteche di esperanto oggi esistenti, e certamente la principale del Regno Unito. Si stima che ospiti circa testi in lingua esperanto; il processo di catalogazione delle opere \u00e8 ancora incompleto, e il catalogo dettagliato comprende in tutto voci bibliografiche.\nLa biblioteca deve il suo nome alla figura di Montagu Christie Butler, esperantista britannico, autore di una serie di opere fra cui \"Step by Step in Esperanto\" e un dizionario bilingue esperanto-inglese.\nLa collezione libraria \u00e8 ospitata in un'apposita sezione della sede centrale della Esperanto-Asocio de Britio, all'interno del Wedgwood Memorial College di Barlaston, nei pressi di Stoke-on-Trent, nello Staffordshire."}
{"id": "2110265", "revid": "121104608", "url": "https://it.wikipedia.org/wiki?curid=2110265", "title": "I ratti nei muri", "text": "I ratti nei muri (\"The Rats in the Walls\") \u00e8 un racconto horror dello scrittore statunitense Howard Phillips Lovecraft. Scritto tra l'agosto e il settembre 1923, fu pubblicato per la prima volta nel marzo 1924 sulla rivista \"Weird Tales\".\nTrama.\n\"I ratti nei muri\" \u00e8 raccontato dal rampollo della famiglia Delapore, trasferitosi dal Massachusetts ad Exham Priory, l'ancestrale tenuta della sua famiglia in Inghilterra appena fatta ristrutturare. Qualche giorno dopo il trasloco il protagonista e il suo gatto preferito, \"Nigger-man\", sentono degli strani suoni, come di topi che zampettano dietro ai muri. Si ripetono nelle notti seguenti, e nessuno sa spiegarsene la ragione. Dopo svariate indagini il narratore e alcuni scienziati (da lui chiamati sul posto per risolvere il mistero) rinvengono sotto un altare nei sotterranei una scala antichissima che sprofonda nel buio: discendendola giungono ad una terrificante citt\u00e0 sotterranea. Da vari indizi scoprono che la sua famiglia si nutriva di carne umana, arrivando al punto di allevare uomini come bestiame, cosa che provoc\u00f2 poi una loro involuzione a causa delle mostruose condizioni di vita, trasformandoli in creature ibride che si muovevano a quattro zampe. Alla fine, il protagonista impazzisce per le rivelazioni sul passato della sua famiglia e - guidato dall'istinto derivatogli dalla propria cannibale eredit\u00e0 - uccide uno dei suoi compagni nel buio e inizia a divorarlo. Verr\u00e0 poi rinchiuso in un istituto mentale. Il narratore proclama la sua innocenza, afferma che sono stati i ratti a mangiare l'uomo; continua infatti a sentirli zampettare dietro ai muri della sua cella. Si intuisce dal racconto come il cannibalismo e la follia finale del protagonista siano causati dalla presenza, nelle pi\u00f9 oscure profondit\u00e0 della cripta, del dio Nyarlathotep, il cui piacere \u00e8 condurre le persone alla pazzia. Nyarlathotep, adorato dai romani col nome di Atthis (o Ati), sposo della dea Cibele."}
{"id": "2110270", "revid": "287204", "url": "https://it.wikipedia.org/wiki?curid=2110270", "title": "Badminton agli Island Games", "text": "Il badminton fu ospitato negli Island Games sin dal 1985. Non furono organizzati invece nell'edizione 2007.\nMigliori giocatori.\nSotto \u00e8 riportata la lista dei migliori giocatori di sempre del torneo di badminton degli Island Games:"}
{"id": "2110271", "revid": "27723", "url": "https://it.wikipedia.org/wiki?curid=2110271", "title": "Biblioteca Montagu Butler", "text": ""}
{"id": "2110272", "revid": "27723", "url": "https://it.wikipedia.org/wiki?curid=2110272", "title": "Biblioteca Butler", "text": ""}
{"id": "2110283", "revid": "287204", "url": "https://it.wikipedia.org/wiki?curid=2110283", "title": "Rampur (Himachal Pradesh)", "text": " \nRampur (o Rampur Bushahr) \u00e8 una citt\u00e0 dell'India di 5.653 abitanti, situata nel distretto di Shimla, nello stato federato dell'Himachal Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 31\u00b0 26' 60 N e 77\u00b0 37' 60 E e ha un'altitudine di 1.349 .\nSociet\u00e0.\nEvoluzione demografica.\nAl censimento del 2001 la popolazione di Rampur assommava a 5.653 persone, delle quali 3.308 maschi e 2.345 femmine. I bambini di et\u00e0 inferiore o uguale ai sei anni assommavano a 537, dei quali 293 maschi e 244 femmine. Infine, coloro che erano in grado di saper almeno leggere e scrivere erano 4.773, dei quali 2.884 maschi e 1.889 femmine."}
{"id": "2110287", "revid": "1573940", "url": "https://it.wikipedia.org/wiki?curid=2110287", "title": "Chiesa di San Salvador de Valdedi\u00f3s", "text": "La chiesa di San Salvador de Valdedi\u00f3s, detta anche \u00ab El Convent\u00edn \u00bb, si trova nella valle di Valdedios, a 7\u00a0km a sud ovest di Villaviciosa e a 40\u00a0km da Oviedo nelle Asturie. Nella vallata sono riunite la piccola e vetusta chiesa e un monastero. Anticamente era conosciuta con i nomi di Boides, Boiges o Boigies.\n\u00c8 un monumento rappresentativo dell'architettura asturiana post Ramiro I annunciante gi\u00e0 lo stile romanico.\nStoria.\nNelle cronache dell\"'Albelda\", scritte attorno all'anno 881, si menziona una intensa attivit\u00e0 edilizia sostenuta dal re Alfonso III nelle Asturie: \u00ab ... questo principe restaura tutte le chiese del Signore, come le citt\u00e0 e i palazzi reali in Oviedo. \u00bb\nNon vi sono dati certi su quanto si sia iniziato a costruirla. L'edificazione e attribuita alla volont\u00e0 del monarca delle Asturie Alfonso III (866-910), quello che \u00e8 sicuro \u00e8 che sotto questo re si edificarono la galleria addossata tardivamente alla chiesa e alcuni dettagli ornamentali. Non vi sono dubbi sulla data della consacrazione, che \u00e8 scolpita in una lastra di marmo indicante \u00ab SUB ERA DCCCXXX \u00bb, anno 930 dell'era ispanica di Idazio in vigore nella Spagna del tempo, corrispondente all'893 della nostra era. Vi vengono menzionati i principali partecipanti: il vescovo Rosendo di Mondo\u00f1edo, Nausto di Co\u00efmbre, Sisenando d'Iria-Flavia, Ranulfo d'Astorga, Argimiro di Lamego, Recaredo di Lugo e Eleca di Saragozza e la data 16 settembre\nArchitettura.\nLa pianta di schema basilicale a tre navate, la centrale ne \u00e8 la pi\u00f9 larga, costituita da quattro volte a croce e completata da cappelle absidali rettangolari. Non possiede transetto, solo due d\u00e9pendance annesse da ogni pare, che possono dare una erronea impressione. Sulla facciata della navata centrale un vestibolo, addossati due spazi che corrispondono alle due navate laterali. Su questo insieme una tribuna a cui si accede da una scala interna. Pi\u00f9 tardi venne aggiunta sulla parete sud una tasca che anticipa le gallerie che in periodo romanico hanno proliferato nelle chiese castigliane. Da questa galleria si accede alla chiese dalla porta meridionale.\nLa chiesa.\nLe tre navate sono coperte da volte a botte che riposano sui contrafforti delle pareti esterno e sui due archi che separano longitudinalmente le navate. Esse sono formata da archi che riposano su colonne di sezione quadrata. Le laterali hanno anche una volta a botte, ma in questo caso rafforzate da archi. I capitelli sono decorati con fregi vegetali con influenze califfali. Gli affreschi si ritrovano influenze mozarabiche. Sulle pareti laterali gli affreschi rappresentano degli ottagoni e losanghe come quelle di San Juli\u00e1n de los Prados, con figure umane. Vi sono anche affreschi con motivi paleocristiani. Le absidi sono a volta ma a una altezza inferiore a quelle delle navate. L'abside centrale \u00e8 consacrata al Salvatore \"Salvador\", e le absidi laterali a San Giacomo e a San Giovanni Battista.\nL'esterno.\nAll'esterno l'ordine compositivo della costruzione si riflette con la navata centrale pi\u00f9 elevata che le navate laterali. I contrafforti sono ben marcati nella parete nord e nella facciata occidentale separanti le navate. Il prolungamento dell'abside della navata principale sulle absidi laterali.\nUn gran numero di finestre fornisce una luce adeguata agli spazzi interni: con semplici a un sol arco, con finestre a archi visigoti inquadrati da alfiz, e una finestra con triplo arco nell'abside centrale.\nVedi : Vista aerea Vista di lato Facciata Finestra"}
{"id": "2110294", "revid": "1573940", "url": "https://it.wikipedia.org/wiki?curid=2110294", "title": "Telecle di Samo", "text": "Le fonti letterarie ne hanno tramandato la parentela con Teodoro di Samo, Erodoto in particolare lo dichiara padre di Teodoro e samio di origine. Fonti pi\u00f9 recenti, e per questo probabilmente meno affidabili, come Diodoro Siculo, lo dicono fratello di Teodoro e come quest'ultimo figlio di Rhoikos. Diodoro (I, 98) \u00e8 anche la fonte che tramanda l'aneddoto riguardante la collaborazione con Teodoro per la creazione dell'Apollo Pizio per Samo, unica opera di Telecle di cui ci sia giunta notizia. Secondo la tradizione Telecle avrebbe fatto met\u00e0 dell'opera a Samo mentre Teodoro avrebbe fatto l'altra met\u00e0 a Efeso, seguendo una tecnica che si dice essere stata in uso presso gli egiziani e che era probabilmente solo un metodo di apprendimento seguito dagli allievi nei laboratori."}
{"id": "2110297", "revid": "287204", "url": "https://it.wikipedia.org/wiki?curid=2110297", "title": "Paonta Sahib", "text": " \nPaonta Sahib \u00e8 una citt\u00e0 dell'India di 19.087 abitanti, situata nel distretto di Sirmaur, nello stato federato dell'Himachal Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 26' 60 N e 77\u00b0 37' 0 E e ha un'altitudine di 388 .\nSociet\u00e0.\nEvoluzione demografica.\nAl censimento del 2001 la popolazione di Paonta Sahib assommava a 19.087 persone, delle quali 10.237 maschi e 8.850 femmine. I bambini di et\u00e0 inferiore o uguale ai sei anni assommavano a 2.459, dei quali 1.329 maschi e 1.130 femmine. Infine, coloro che erano in grado di saper almeno leggere e scrivere erano 14.418, dei quali 8.083 maschi e 6.335 femmine."}
{"id": "2110299", "revid": "57342", "url": "https://it.wikipedia.org/wiki?curid=2110299", "title": "Frost/Nixon", "text": "Frost/Nixon \u00e8 un dramma teatrale scritto dal drammaturgo e sceneggiatore Peter Morgan, incentrato su una serie di interviste televisive che l'ex presidente degli Stati Uniti Richard Nixon concesse al giornalista David Frost nel 1977 e che si conclusero con una tacita ammissione di colpa per quanto riguarda il suo ruolo nello scandalo Watergate.\nL'anteprima del dramma and\u00f2 in scena nell'agosto del 2006 per la regia di Michael Grandage nel teatro londinese Donmar Warehouse. Frost era interpretato da Michael Sheen mentre il ruolo dell'ex presidente Nixon era interpretato da Frank Langella. L'opera ricevette critiche entusiastiche da parte della stampa britannica.\nIl dramma and\u00f2 in scena a Broadway il 31 marzo 2007, ufficialmente aperto al Bernard B. Jacobs Theatre il 22 aprile 2007 e chiuso il 19 agosto 2007, con 137 rappresentazioni. Nella rappresentazione a Broadway i ruoli di Frost e Nixon era sempre affidati a Michael Sheen e Frank Langella, quest'ultimo si \u00e8 aggiudicato un Tony Award.\nAdattamento cinematografico.\nRon Howard ha diretto nel 2008 un adattamento cinematografico del dramma di Peter Morgan. Il film \u00e8 prodotto dalla Imagine Entertainment e Working Title Films per la Universal Pictures, Peter Morgan ha curato la sceneggiatura e Michael Sheen e Frank Langella hanno mantenuto i loro ruoli anche per il film.\nL'anteprima mondiale del film \u00e8 avvenuta il 15 ottobre 2008, come film d'apertura della 52\u00aa edizione del London Film Festival. In Italia \u00e8 stato distribuito a partire dal 6 febbraio 2009."}
{"id": "2110300", "revid": "287204", "url": "https://it.wikipedia.org/wiki?curid=2110300", "title": "Palampur", "text": " \nPalampur \u00e8 una citt\u00e0 dell'India di 4.006 abitanti, situata nel distretto di Kangra, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 32\u00b0 7' 0 N e 76\u00b0 31' 60 E e ha un'altitudine di 1.472 .\nSociet\u00e0.\nEvoluzione demografica.\nAl censimento del 2001 la popolazione di Palampur assommava a 4.006 persone, delle quali 2.147 maschi e 1.859 femmine. I bambini di et\u00e0 inferiore o uguale ai sei anni assommavano a 333, dei quali 180 maschi e 153 femmine. Infine, coloro che erano in grado di saper almeno leggere e scrivere erano 2.846, dei quali 1.558 maschi e 1.288 femmine."}
{"id": "2110303", "revid": "767487", "url": "https://it.wikipedia.org/wiki?curid=2110303", "title": "Frost/Nixon - Il duello", "text": "Frost/Nixon - Il duello (\"Frost/Nixon\") \u00e8 un film del 2008 diretto da Ron Howard, adattamento cinematografico delle vere interviste a Nixon registrate nel 1977 dal giornalista britannico David Frost e dell'omonimo dramma teatrale scritto da Peter Morgan, che cura anche la sceneggiatura del film.\nIl film ha ottenuto cinque candidature agli Oscar 2009, tra cui miglior film, miglior regista e miglior attore protagonista.\nTrama.\nStati Uniti, 1974: il Presidente degli Stati Uniti, il Repubblicano Richard Nixon, si dimette dalla carica in seguito all'inchiesta relativa al cosiddetto scandalo Watergate. Interessato alla questione, David Frost, un giornalista britannico, decide di offrire un lauto compenso all'ex presidente per un'intervista.\nSolo nel 1977 Nixon accetta di farsi intervistare da Frost, per riottenere la fama e la gloria perduta. Per l'uomo politico e per il suo \"staff\" l'occasione \u00e8 quindi straordinaria. Frost ha fama di abile intervistatore ma \u00e8 considerato pi\u00f9 affine al mondo dell\"entertainment\", che non a quello di cui Nixon ha fatto parte.\nIl 23 marzo 1977, Frost parte per la California, dove l'ex-presidente si \u00e8 ritirato a vita privata, sborsando 200.000 dollari e giocandosi l'intera carriera. Per l'intervista sceglie tre stimati colleghi: John Birt, Bob Zelnick e Jim Reston (elemento chiave per inchiodarlo sulla questione Watergate).\nIl lungo faccia a faccia fra i due avversari diventa perci\u00f2 l'occasione per \"dare a Nixon il processo che non ha mai avuto\"; il tribunale, in questo caso, \u00e8 costituito da un salotto adibito a studio televisivo, in cui l'occhio freddo e implacabile della telecamera \u00e8 al tempo stesso giudice e giuria.\nAll'analisi di un periodo che, con i suoi disastri (il Vietnam, la Cambogia), ha segnato la fine dell'innocenza di un intero paese, si aggiunge cos\u00ec un'acuta riflessione sul mezzo televisivo, nuovo micidiale strumento di indagine della verit\u00e0. Per Frost, l'avversario \u00e8 un vero osso duro, dimostrando di tenere testa al giornalista britannico che viene criticato dai suoi collaboratori.\nIl 28 marzo il duello prosegue, e ancora Nixon ha la meglio. La stessa notte, incalzato da un'inaspettata telefonata ricevuta dallo stesso Nixon, Frost lavora incessantemente per l'ultima intervista, utilizzando l'ultima possibilit\u00e0 per inchiodare il suo avversario.\nIl 22 aprile \u00e8 aperta la sfida per l'intervista riguardo al ruolo del presidente nello scandalo Watergate. Frost riesce questa volta a mettere in difficolt\u00e0 il presidente, sotto lo sguardo incredulo dei presenti e dei suoi collaboratori. Proprio quando Nixon sembra essere sul punto di ammettere la colpa, l'intervista viene interrotta, sotto ordine di Jack Brennan, collaboratore fidato del presidente.\nJack si consulta con Nixon, ma questi decide di proseguire l'intervista, ammettendo davanti alla telecamera i suoi errori e il suo tradimento nei confronti del popolo americano. David Frost ha vinto la sua battaglia.\nProduzione.\nTrasposizione cinematografica dell'omonimo dramma teatrale scritto da Peter Morgan (gi\u00e0 sceneggiatore di \"The Queen - La regina\") \"Frost/Nixon\" racconta evoluzione e concepimento dell'intervista che il presentatore britannico David Frost ha fatto a Richard Nixon nel 1977.\nDopo il successo de \"Il codice da Vinci\", che era valso a Howard 758.239.851 dollari in tutto il mondo, l'acquisizione dei diritti del dramma di Morgan venne fatta dopo che il regista ebbe modo di assistere allo spettacolo in un teatro londinese. Oltre alla regia, Howard firma anche la produzione: il film \u00e8 stato girato tra Los Angeles e San Clemente, in California, con la Imagine Entertainment, fondata da lui stesso con Brian Grazer, in accordo con la Working Title e la Universal. \nI protagonisti Michael Sheen e Frank Langella avevano gi\u00e0 rappresentato il dramma sui palcoscenici di Londra e New York; accanto a loro Kevin Bacon, Sam Rockwell, Toby Jones e Matthew Macfadyen.\nDistribuzione.\nLa \"premi\u00e8re\" del film si svolse il 15 ottobre 2008, all'apertura del cinquantaduesimo London Film Festival. Usc\u00ec in tre sale cinematografiche negli Stati Uniti il 5 dicembre 2008 e nel Regno Unito il 23 gennaio 2009.\nIl film \u00e8 stato distribuito nelle sale italiane il 6 febbraio 2009.\nAccoglienza.\nIncassi.\n\"Frost/Nixon - Il duello\" ha realizzato al box office circa 27.015.079 dollari negli Stati Uniti, realizzando un weekend d'esordio da record: uscito in tre sale, ossia a New York, Los Angeles e Toronto, \"Frost/Nixon\" ha totalizzato 180.708 dollari, con la stratosferica media per copia di 60.236 dollari, la pi\u00f9 alta per un film uscito nel 2008.\nIl film ha incassato 593.000 euro in Italia.\nCritica.\nIl film di Ron Howard ha ottenuto ottime critiche, soprattutto in Italia, per la regia, il \"cast\" ed il montaggio. A livello di recitazione, gli attori sono stati molto apprezzati dal pubblico, soprattutto per l'interpretazione di Frank Langella che delinea con parole, espressioni e movenze un Nixon altezzoso, caparbio e sicuro di s\u00e9, ed \u00e8 capace di dare al film quella tensione, che in molte occasioni manca alle pellicole che raccontano fatti gi\u00e0 noti.\nHoward ottiene per questo film un'altra candidatura all'Oscar, tra cui altre 5 per il \"cast\" e tecnico, e un'ottima percentuale di critiche che considerano questo film il migliore della sua carriera. Persino David Frost si \u00e8 in seguito complimentato con il regista, apprezzando il lavoro e la tenacia degli attori, che hanno reso il duello tra i due protagonisti una vera e propria questione personale: la lotta di Frost per ottenere successo e salvarsi dalla perdita dei suoi beni e il desiderio di Nixon di ricostruire la propria immagine."}
{"id": "2110306", "revid": "287204", "url": "https://it.wikipedia.org/wiki?curid=2110306", "title": "Nurpur", "text": " \nNurpur \u00e8 una citt\u00e0 dell'India di 9.045 abitanti, situata nel distretto di Kangra, nello stato federato dell'Himachal Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 32\u00b0 17' 60 N e 75\u00b0 54' 0 E e ha un'altitudine di 642 .\nSociet\u00e0.\nEvoluzione demografica.\nAl censimento del 2001 la popolazione di Nurpur assommava a 9.045 persone, delle quali 4.702 maschi e 4.343 femmine. I bambini di et\u00e0 inferiore o uguale ai sei anni assommavano a 980, dei quali 538 maschi e 442 femmine. Infine, coloro che erano in grado di saper almeno leggere e scrivere erano 7.038, dei quali 3.791 maschi e 3.247 femmine."}
{"id": "2110315", "revid": "287204", "url": "https://it.wikipedia.org/wiki?curid=2110315", "title": "Kangra", "text": " \nKangra \u00e8 una citt\u00e0 dell'India di 9.155 abitanti, situata nel distretto di Kangra, nello stato federato dell'Himachal Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 32\u00b0 6' 0 N e 76\u00b0 16' 0 E e ha un'altitudine di 732 .\nSociet\u00e0.\nEvoluzione demografica.\nAl censimento del 2001 la popolazione di Kangra assommava a 9.155 persone, delle quali 4.575 maschi e 4.580 femmine. I bambini di et\u00e0 inferiore o uguale ai sei anni assommavano a 890, dei quali 497 maschi e 393 femmine. Infine, coloro che erano in grado di saper almeno leggere e scrivere erano 7.591, dei quali 3.868 maschi e 3.723 femmine."}
{"id": "2110316", "revid": "13648", "url": "https://it.wikipedia.org/wiki?curid=2110316", "title": "Dir Yassin", "text": ""}
{"id": "2110318", "revid": "188323", "url": "https://it.wikipedia.org/wiki?curid=2110318", "title": "Flip flop", "text": ""}
{"id": "2110319", "revid": "767487", "url": "https://it.wikipedia.org/wiki?curid=2110319", "title": "Mia (Mia Martini 1990)", "text": "Mia \u00e8 un album raccolta di Mia Martini, pubblicato nel 1990 dalla Ricordi."}
{"id": "2110321", "revid": "42179", "url": "https://it.wikipedia.org/wiki?curid=2110321", "title": "Trustee", "text": ""}
{"id": "2110323", "revid": "159980", "url": "https://it.wikipedia.org/wiki?curid=2110323", "title": "Larus leucophthalmus", "text": ""}
{"id": "2110325", "revid": "729019", "url": "https://it.wikipedia.org/wiki?curid=2110325", "title": "Ritratti (Mia Martini)", "text": "Ritratti \u00e8 un album raccolta di Mia Martini, pubblicata nel 1991 dalla Ricordi."}
{"id": "2110329", "revid": "125008025", "url": "https://it.wikipedia.org/wiki?curid=2110329", "title": "Lanista", "text": "Il lanista era il proprietario della palestra (\"ludus\") dove i gladiatori romani imparavano l'arte della \u201cGladiatura\u201d, nata come forma di onoranza funebre per nobili romani e praticata attraverso i combattimenti dei \" bustuarii\", divenuta in seguito una forma di spettacolo e uno sport nobile e di alto livello; secondo Isidoro di Siviglia il termine deriverebbe dalla lingua etrusca.\nLa professione.\nIl lanista era, sostanzialmente, un imprenditore che faceva commercio di gladiatori e li affittava all'organizzatore (\"editor\" o \"munerarius\") degli spettacoli gladiatorii, i \"munera\", traendone il proprio profitto che non veniva meno neppure se il gladiatore fosse morto durante il combattimento; in questo caso infatti l'\"editor\", oltre a pagare il prezzo d'ingaggio, risarciva al lanista anche il valore del gladiatore, una sorta di indennizzo per i suoi mancati guadagni futuri. Questa era una delle ragioni per cui l'attivit\u00e0 del lanista era disprezzata nel mondo romano e considerata di livello infimo, persino pi\u00f9 basso di quello dei lenoni. \nIl lanista era, in genere, un ex-gladiatore coadiuvato nella sua attivit\u00e0 dai \"Doctores\" (o \"Magistri\"), abili veterani affrancati dallo status di gladiatore che, conclusa l'attivit\u00e0 agonistica, erano stati insigniti del \"rudis\" (la spada di legno) ed elevati, pertanto, al rango di \"rudiarii\"; portava spesso una bacchetta (\"virga\") considerata segno di comando ed aveva cura di riporre in luoghi diversi all'interno della palestra l'equipaggiamento dei suoi gladiatori a seconda della loro maestria.\nIl reclutamento e l'addestramento.\nI gladiatori erano per lo pi\u00f9 dei condannati a morte, prigionieri di guerra o schiavi ma anche, in epoca imperiale, uomini liberi (\"auctorati\") attratti dalla possibilit\u00e0 di ingenti guadagni, che coglievano l'opportunit\u00e0 di intraprendere la professione di gladiatore sottomettendosi, tramite giuramento, al lanista, che aveva su di loro potere di vita e di morte.\nDopo l'iniziale periodo di ambientamento il lanista decideva insieme al \"magister\", che giudicava le caratteristiche fisiche, la mobilit\u00e0 e la perizia sul campo, e ad un \" medicus\", che ne valutava invece lo stato complessivo di salute, l'assegnazione del novizio (\"tiro\") alla classe gladiatoria pi\u00f9 idonea curandone, con la dieta e la ginnastica, lo sviluppo fisico e la tonicit\u00e0 muscolare.\nCostretti ad un durissimo allenamento quotidiano e all'osservanza di una disciplina ferrea, i gladiatori venivano introdotti gradualmente all'arte del duello, prima contro sagome umane (\"palum\") e poi contro veri avversari ma usando armi fittizie, fino ad ottenerne dei validi combattenti e dei professionisti dello spettacolo, addestrati ai segreti e all'etica della professione. \nI gladiatori appartenenti ad una stessa palestra facevano parte di uno stesso gruppo, la \"familia gladiatoria\".\nLa pi\u00f9 grande ed importante scuola gladiatoria dell'antica Roma era il \"Ludus Magnus\", adiacente al Colosseo, al quale era collegata da una galleria sotterranea, intorno alla quale sorgevano il \"Ludus Matutinus\", ove alla mattina si svolgeva la caccia alle belve feroci (\"venationes\"), il \"Ludus Gallicus\" e il \"Ludus Dacicus\", altre due scuole che prendevano il nome dai gladiatori in esse ospitati.\nOltre a quella di Roma, le scuole pi\u00f9 prestigiose erano quelle di Ravenna, di Pompei e di Capua. Fu proprio la rivolta scoppiata nel \"ludus gladiatorius\" di Capua, diretto dal lanista Lentulo Batiato e capeggiata dal gladiatore Spartaco, che segn\u00f2 l'inizio del decadimento della professione del lanista. Fu quell'evento infatti che indusse il Senato romano ad assumere dei provvedimenti di maggior controllo sui gladiatori, sugli spettacoli e quindi, di fatto, su tutto il circuito gladiatorio, svuotando progressivamente di importanza la figura del lanista, la cui autorit\u00e0 rimase tale solo nelle lontane province dell'impero."}
{"id": "2110331", "revid": "1573940", "url": "https://it.wikipedia.org/wiki?curid=2110331", "title": "Nekomajin", "text": " \u00e8 un manga one-shot giapponese comico scritto e disegnato dal mangaka Akira Toriyama. \u00c8 stato serializzato a partire dall'aprile 1999 su \"Weekly Sh\u014dnen Jump\" e si \u00e8 concluso nel febbraio 2005. Gli otto capitoli che compongono la storia sono stati raccolti da Sh\u016beisha in un volume formato kanzenban, pubblicato il 4 aprile 2005. In Italia l'opera \u00e8 stata edita da Star Comics in un unico volume, uscito il 20 febbraio 2007 sulla collana \"Storie di Kappa\" n. 146.\n\"Nekomajin\" si caratterizza come una parodia dell'opera ben pi\u00f9 nota di Toriyama, \"Dragon Ball\".\nTrama.\nLa storia narra le avventure di alcuni Neko Majin, gatti dai poteri eccezionali. Uno di loro, un Neko Majin Z, vive nel deserto insieme ad un ragazzo e il loro scopo principale \u00e8 quello di accogliere i turisti giunti da ogni parte del mondo truffandoli con uno stratagemma particolare.\nUn giorno giunge Onio, un Saiyan obeso, insieme ad una sua alleata. Inizia la battaglia e Onio si trasforma in Super Saiyan e Nekomajin raggiunge un nuovo e potentissimo livello da lui chiamato \"Super Neko Majin\". Neko Majin vince Onio dopo una breve battaglia, ma in suo aiuto giunge Creeza, il figlio di Freezer. Lo scontro si disputa sotto forma di partita di calcio fino all'arrivo di Vegeta, che purtroppo \u00e8 costretto a raggiungere lo spazio per un'altra missione. Poco dopo la scena si sposta lontano dal campo di battaglia, dove Neko si scontra con Majin Bu e infine con Son Goku che teletrasporta il super gatto a casa sua.\nPersonaggi.\nDall'universo di \"Dragon Ball\".\nSono parecchi i personaggi dell'universo di \"Dragon Ball\" che compaiono nel manga di \"Nekomajin\". Si possono infatti vedere Goku, Vegeta, Majin Bu (grasso), Goten, Pan, Videl, Stregone del Toro, e Ub. A parte Vegeta, tutti gli altri personaggi, grazie ad il loro aspetto e dagli indumenti di Goku si pu\u00f2 intuire che derivano dalla linea temporale della fine di \"Dragon Ball Z\" e quindi da quella del manga di \"Dragon Ball\". Oltre ai personaggi si possono vedere anche alcune tecniche tipo il Teletrasporto, la Kamehameha parodiata con la Nekohameha di Nekomajin, l'uso delle onde energetiche, e i vari metodi di combattimento e le trasformazioni tipo il Super Saiyan che hanno reso famoso Dragon Ball."}
{"id": "2110334", "revid": "892776", "url": "https://it.wikipedia.org/wiki?curid=2110334", "title": "Tom McEvoy", "text": "McEvoy era un revisore contabile ma, dopo aver perso il suo lavoro, divenne un giocatore di poker a tempo pieno. Impar\u00f2 il gioco all'et\u00e0 di cinque anni.\nRiusc\u00ec a vincere il Main Event delle World Series of Poker del 1983, e continua tutt'oggi a giocare. Fu il primo giocatore a vincere il Main Event qualificandosi da un satellite. Il testa a testa finale contro Rod Peate fu il pi\u00f9 lungo nella storia delle WSOP sino al 2006, quando Chip Reese e Andy Bloch batterono il primato nel $50.000 H.O.R.S.E..\nNel marzo 2006 McEvoy vinse il terzo torneo del Professional Poker Tour al casin\u00f2 Bay 101 (torneo esclusivo per soli giocatori professionisti).\nMcEvoy si \u00e8 sempre battuto contro il tabagismo. Nel 1998 aiut\u00f2 ad organizzare il primo torneo in cui era vietato fumare. Il torneo ebbe un certo successo e nel 2002 riusc\u00ec a convincere Benny Binion a vietare il fumo nelle WSOP.\nInoltre \u00e8 autore o coautore di pi\u00f9 di una dozzina di libri sul poker con altri giocatori del calibro di T. J. Cloutier, Brad Daugherty, Don Vines e Max Stern. Scrive anche per CardPlayer Magazine.\nHa guadagnato sino al 2011 pi\u00f9 di 2.900.000$. Nel 2013 \u00e8 stato inserito nel Poker Hall of Fame."}
{"id": "2110336", "revid": "13648", "url": "https://it.wikipedia.org/wiki?curid=2110336", "title": "Campi profughi palestinesi", "text": ""}
{"id": "2110337", "revid": "110157", "url": "https://it.wikipedia.org/wiki?curid=2110337", "title": "Lili Chookasian", "text": "Nata in una famiglia armena, Chookasian inizi\u00f2 la carriera cantando oratori e debutt\u00f2 nell'opera solo dopo i 30 anni, dopo aver studiato con Rosa Ponselle. Chookasian divenne ben presto uno dei contralti pi\u00f9 apprezzati dell'epoca, e venne diretta da maestri come Bruno Walter, Georg Solti, Leonard Bernstein, Herbert von Karajan, Lorin Maazel.\nFece il suo debutto alla Metropolitan Opera di New York nel 1962 nel ruolo della Cieca ne \"La Gioconda\". Fra i ruoli nel suo repertorio Genevi\u00e8ve, Mistress Quickly (\"Falstaff\"), Ulrica (\"Un ballo in maschera\"), Maddalena, Azucena (\"Il trovatore\"), Adalgisa (\"Norma\"), Erda (\"L'oro del Reno\"), Amneris (\"Aida\"), Auntie (\"Peter Grimes\") e la Frugola, la zia principessa e Zita (\"Il trittico\"). Cant\u00f2 con Birgit Nilsson, Carlo Bergonzi, Renata Tebaldi e Zinka Milanov, fra i tanti. Diretta da Eugene Ormandy registr\u00f2 \"Das Lied von der Erde\" di Mahler per la Columbia Masterworks; con Leonard Bernstein, fu una dei molti solisti nella registrazione da lui diretta dell'Ottava sinfonia dello stesso Mahler.\nDopo il ritiro dalle scene nel 1986 si \u00e8 dedicata all'insegnamento presso la School of Music dell'Universit\u00e0 di Yale.\nNel 2002 \u00e8 stata insignita della prestigiosa Yale's Sanford Medal.\n\u00c8 scomparsa nel 2012 all'et\u00e0 di 90 anni."}
{"id": "2110340", "revid": "188359", "url": "https://it.wikipedia.org/wiki?curid=2110340", "title": "Colle di Cristo Re", "text": "Il Colle di Cristo Re, o complesso di Santa Maria Maddalena, sorge in Val Camonica, nel comune di Bienno.\nLe due cappelle presenti, denominate di Santa Marta (inferiore) e della Maddalena (superiore), con annessa abitazione degli eremiti, sarebbero sorte alla fine del XIII-XIV secolo. \nNel 1516 furono realizzati gli affreschi che decorano la volta a crociera della cappella inferiore, attribuiti a Paolo da Caylina il Vecchio, mentre di autore ignoto sono i dipinti (1575) sulla parete frontale della cappella della Maddalena.\nProbabilmente successive alla visita di San Carlo Borromeo (1580) sono la sagrestia e la grotta del Sepolcro, dove \u00e8 collocato un gruppo di statue lignee scolpite nel 1612 da Beniamino Simoni.\nNel 1930, in occasione della posa della statua di Cristo Re (opera di Timo Bortolotti), si decise di prolungare la cappella della Maddalena e di costruire l'attuale facciata in pietra ornata da un rosone centrale e da sei colonne con capitelli corinzi provenienti dai ruderi del convento di San Pietro in Barberino (sec. XIII), oggi Eremo di Bienno.\nSi segnala ancora nel 1931 l'erezione del maestoso Cristo Re presso la collina della Maddalena a Bienno, che dorato domina la bassa valle."}
{"id": "2110345", "revid": "287204", "url": "https://it.wikipedia.org/wiki?curid=2110345", "title": "Chaupal", "text": "Chaupal \u00e8 una suddivisione dell'India, classificata come \"nagar panchayat\", di 6.786 abitanti, situata nel distretto di Shimla, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 30\u00b0 56' 60 N e 77\u00b0 34' 60 E e ha un'altitudine di 2.185 .\nSociet\u00e0.\nEvoluzione demografica.\nAl censimento del 2005 la popolazione di Chaupal assommava a 6.507 persone, delle quali 3778 maschi e 3008 femmine. I bambini di et\u00e0 inferiore o uguale ai sei anni assommavano a 190, dei quali 99 maschi e 91 femmine. Infine, coloro che erano in grado di saper almeno leggere e scrivere erano 1.160, dei quali 702 maschi e 458 femmine."}
{"id": "2110346", "revid": "235834", "url": "https://it.wikipedia.org/wiki?curid=2110346", "title": "Triangolo delle Bermuda", "text": ""}
{"id": "2110362", "revid": "1702319", "url": "https://it.wikipedia.org/wiki?curid=2110362", "title": "Chiesa di San Martino (Castello Valsolda)", "text": "La chiesa di San Martino \u00e8 la parrocchiale di Castello, frazione del comune sparso di Valsolda, in provincia di Como ed arcidiocesi di Milano; fa parte del decanato di Porlezza.\nLa struttura fu costruita nella seconda met\u00e0 del Cinquecento sui resti di un pi\u00f9 antico edificio di culto. Al suo interno, tra le decorazioni artistiche, spiccano gli affreschi della volta realizzati dal pittore valsoldese Paolo Pagani.\nLa chiesa.\nFonti documentali attestano che nel 1578 erano in corso i lavori di rifacimento delle chiesa, quando gi\u00e0 era stato predisposto il piazzale antistante che ne facilita l'accesso. Una chiesa pi\u00f9 antica, di ridotte dimensioni, gi\u00e0 esisteva nello stesso sito, con un orientamento ruotato di 180\u00b0 gradi rispetto all'attuale.\nLa struttura della chiesa presenta al suo interno una navata unica con sei ampie cappelle laterali; attraverso l'arco trionfale si accede al presbiterio di forma rettangolare. La illuminazione avviene attraverso una sola finestra, posta a nord, decorata a mosaico: vi \u00e8 raffigurata la scena di \"San Martino che dona la met\u00e0 del suo mantello ad un povero\", in omaggio al santo al quale la chiesa \u00e8 dedicata.\nLa semplicit\u00e0 delle linee architettoniche e dell'aspetto esterno - con la sobria facciata a capanna, il campanile a torre quadrata (culminante, come solo elemento di contenuta eleganza, in un'aula campanaria in stile barocco) - non lascia intuire la ricchezza dell'apparato decorativo interno, con opere d'arte che testimoniano, tra l'altro, la straordinaria capacit\u00e0 che ebbe la Valsolda di fungere da patria di botteghe artistiche.\nGli affreschi della volta e delle pareti del presbiterio sono opera della bottega dei fratelli Pozzi di Puria, realizzati in una data prossima al 1590-1600, con un linguaggio che si dimostra aggiornato sulla lezione milanese di Camillo Procaccini. Sulla volta sono raffigurati, con ampi panneggi dalle pieghe taglienti, i \"Dodici Apostoli\", intenti ad osservare, al centro della volta la figura del \"Cristo trionfante\". Pi\u00f9 sotto, sulle pareti, sono illustrate \"Storie di Cristo e della Vergine\", e, nel registro superiore, scene della \"Vita di San Martino\".\nAltre opere di interesse trovano posto nelle quattro cappelle laterali, con pale d'altare raffiguranti rispettivamente la \"Decollazione di San Giovanni Battista\" (opera del pittore Pietro Vignola), la \"Madonna del Rosario\" (opera del pittore veneto Giovan Battista Maganza, del 1615), la \"Condanna a morte delle Sante Apollonia, Caterina e Lucia\" (opera del pittore Pietro Vignola), e \"Consegna delle insegne vescovili a San Carlo Borromeo \"(attribuita da studi recenti al pittore Salvatore Pozzi, del 1613). Recentemente, sotto la tela della \"Madonna del Rosario\", \u00e8 stato scoperto un altro affresco del 1591 con lo stesso soggetto, attribuibile ancora alla bottega del Pozzi di Puria (segnatamente a Marco Antonio Pozzi).\nLa volta affrescata da Paolo Pagani.\nDopo aver compiuto un'importante carriera internazionale, di ritorno dalla Moravia, negli anni 1696-97 il pittore Paolo Pagani, nativo di Castello Valsolda, volle far dono alla chiesa parrocchiale del suo paese degli affreschi della volta, realizzando quella che \u00e8 considerata la sua opera pi\u00f9 importante. Il piano dell'opera richiese il rifacimento della volta a botte, onde poter disporre degli spazi e della giusta luce per dipingervi le quadrature atte a creare l'illusione di un'alta copertura con due cupole. I lavori preparatori dovevano anche consentirgli di poter valersi del fregio posto a delimitazione della volta che corre lungo le tre campate, e dello spazio che sembra prolungare l'arco trionfale, come sostegni illusivi delle moltitudini di figure che assistono attonite agli eventi che hanno luogo nella volta celeste. \nUn documento dell'epoca ricorda in questi termini l'impegno del pittore:\nLa \"perfezione\" \u00e8 tanto pi\u00f9 sorprendente se si considera \u2013 com'\u00e8 emerso nel corso dei recenti restauri\u00a0\u2013 che Pagani realizz\u00f2 le sue figure direttamente sull'intonaco, senza l'aiuto di disegni preparatori.\nL'effetto d'insieme che si ricava guardando gli affreschi \u00e8 grandioso: le figure dipinte sulla volta sfidano le leggi della gravit\u00e0 in una chiave onirica e visionaria, tributaria di Michelangelo e di Pellegrino Tibaldi pure della Valsolda.\nLibero di dar sfogo alla sua vena creativa, Pagani diede luogo ad una straordinaria moltitudine di figure che popolano la volta ubbidendo ad una complessa ed inconsueta iconografia.\nSi osservano innanzi tutto due moltitudini di personaggi, raffigurate all'altezza di due cappelle laterali, riproporendo l'omaggio ai rispettivi santi dedicatari. Da un lato troviamo la \"Predicazione di San Giovanni Battista\", con la furente figura del santo, che annuncia, attorniato da angeli, sibille e profeti, la venuta del Messia ea invita la torma degli increduli pagani alla conversione. Sul lato opposto \u00e8 raffigurato un sulfureo giudice romano, posto in un fantasioso padiglione intento a decretare la \"Condanna a morte delle Sante Apollonia, Caterina d'Alessandria e Lucia\", e che si mostra indispettito dalla loro serena accettazione del loro destino. Osserva a questo proposito A. Morandotti:\nNella zona centrale della volta, in corrispondenza della cupola illusiva pi\u00f9 prossima all'altar maggiore, \u00e8 raffigurata la scena principale: l\"'Ascensione della Vergine\". Nello spazio sopra l'arco trionfale sono poste le figure degli Apostoli dai quali la Madonna si \u00e8 dipartita, mentre sulla volta si osserva, ormai lontana, la Vergine trascinata in cielo da una straordinaria moltitudine di presenze angeliche; il vortice di immagini che sale verso l'alto trascina con s\u00e9, come in un sogno, anche le figure delle tre sante martiri. Pi\u00f9 in alto ancora nella cupola, si osservano tre figure maschili pronte ad accogliere la Vergine. Qui Pagani recupera, traducendola in una immagine aerea e misteriosa, l'antica raffigurazione \"triandrica\" della Trinit\u00e0.\nL'arte di Pagani, per come si mostra sulla volta della chiesa di San Martino, appare per molti versi erede della grande stagione barocca espressa dai pittori bolognesi quali il Lanfranco. Si pu\u00f2 citare ancora il Morandotti per compendiare l'impressione che si ricava guardando la volta affrescata:\nSan Martino di Castello racchiude il capolavoro dell'artista Paolo Pagani che ha decorato la volta con un affresco dedicato alla funzione salvifica della Vergine.\nCollegamenti esterni.\nSito ufficiale "}
{"id": "2110367", "revid": "239447", "url": "https://it.wikipedia.org/wiki?curid=2110367", "title": "Hoofdklasse 1991", "text": ""}
{"id": "2110368", "revid": "287204", "url": "https://it.wikipedia.org/wiki?curid=2110368", "title": "Dagshai", "text": " \nDagshai \u00e8 una suddivisione dell'India, classificata come \"cantonment board\", di 2.751 abitanti, situata nel distretto di Solan, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 30\u00b0 52' 60 N e 77\u00b0 2' 60 E e ha un'altitudine di 1.733 .\nSociet\u00e0.\nEvoluzione demografica.\nAl censimento del 2001 la popolazione di Dagshai assommava a 2.751 persone, delle quali 1.715 maschi e 1.036 femmine. I bambini di et\u00e0 inferiore o uguale ai sei anni assommavano a 300, dei quali 155 maschi e 145 femmine. Infine, coloro che erano in grado di saper almeno leggere e scrivere erano 2.265, dei quali 1.506 maschi e 759 femmine."}
{"id": "2110370", "revid": "239447", "url": "https://it.wikipedia.org/wiki?curid=2110370", "title": "Hoofdklasse 1992", "text": ""}
{"id": "2110372", "revid": "122702625", "url": "https://it.wikipedia.org/wiki?curid=2110372", "title": "Niccol\u00f2 Spinelli", "text": "Biografia.\nNiccol\u00f2 Spinelli nacque a Napoli nel 1325. Dottore in leggi, fu lettore di diritto alle universit\u00e0 di Napoli, Bologna e Padova. Orientato alla carriera ecclesiastica, fu canonico del duomo di Napoli e poi venne nominato abate di Santa Maria a Pignatelli, ricoprendo la medesima carica anche a Santa Maria di Fabriano, a Sant'Andrea di Mortara, a San Pancrazio di Nocera ed a Sant'Andrea di Marigliano; decise infine di abbandonare la carriera ecclesiastica per sposarsi.\nIntraprese a questo punto con le proprie conoscenze la carriera diplomatica, ponendosi dapprima al servizio della Repubblica di Bologna e successivamente della regina Giovanna I di Napoli, la quale lo nomin\u00f2 suo gran cancelliere nel 1366, siniscalco della contea di Provenza, ambasciatore angioino a Roma, Avignone e Firenze e fu anche ambasciatore del papa presso la capitale toscana. Sempre la regina Giovanna I lo nomin\u00f2 conte di Gioia. Nel 1378 contribu\u00ec alla convocazione del Conclave di Fondi che port\u00f2 all'elezione dell'antipapa Clemente VII ed allo scoppio dello scisma d'occidente.\nAlla caduta di Giovanna I, lo Spinelli divenne prigioniero di Carlo III di Durazzo e nel 1381 venne rinchiuso in Castel dell'Ovo; liberato in seguito, decise di emigrare a Milano e di porsi al servizio del duca Gian Galeazzo Visconti, di cui fu consigliere ed ambasciatore in Francia presso la corte di Carlo VI nel 1394. Venne da questi infeudato del borgo di Boffalora sopra Ticino.\nTorn\u00f2 a Napoli poco prima della sua morte e mor\u00ec in citt\u00e0 nel 1406."}
{"id": "2110379", "revid": "1728", "url": "https://it.wikipedia.org/wiki?curid=2110379", "title": "Arcivescovo di Sevilla", "text": ""}
{"id": "2110381", "revid": "1728", "url": "https://it.wikipedia.org/wiki?curid=2110381", "title": "Arcivescovo di Santiago di Compostela", "text": ""}
{"id": "2110383", "revid": "1714743", "url": "https://it.wikipedia.org/wiki?curid=2110383", "title": "Siegfried Jerusalem", "text": "Incarn\u00f2 il tipo dell'\"Heldentenor\" wagneriano, e nella sua carriera ha interpretato i ruoli di Siegfried, Siegmund, Lohengrin, Parsifal e Tristano con grande successo. A partire dagli anni novanta si \u00e8 concentrato sul repertorio liederistico, specialmente sulla produzione di Strauss, Mahler e Schumann.\nBiografia.\nStudi\u00f2 pianoforte, violino e fagotto alla Folkwangschule di Essen. Inizi\u00f2 la carriera musicale come fagottista all'interno di piccole orchestre sinfoniche in istituzioni teatrali e radiofoniche, in particolare nell'orchestra della radio di Stoccarda. Nel 1975 durante una produzione televisiva di \"Der Zigeunerbaron\", operetta di Johann Strauss (figlio), Jerusalem suonava nell'orchestra che accompagnava lo spettacolo: uno dei protagonisti dell'operetta, il tenore italiano Franco Bonisolli diede \"forfait\" all'ultimo minuto, e Jerusalem prese il suo posto. Da quel momento scelse di dedicarsi definitivamente al canto.\nDebutt\u00f2 al Bayreuther Festspiele nel 1977 nel ruolo di Froh (\"Das Rheingold\") diretto da Pierre Boulez e Junger Seemann in Tristan und Isolde, nel 1979 \u00e8 Lohengrin (opera) e Parsifal (opera), nel 1981 Walther von Stolzing in Die Meistersinger von N\u00fcrnberg con Hermann Prey, nel 1983 Siegmund in Die Walk\u00fcre con Hildegard Behrens diretto da Sir Georg Solti quindi fu Siegfried nel 1988 (\"Siegfried\") diretto da Daniel Barenboim, nel 1989 (\"G\u00f6tterd\u00e4mmerung\"), nel 1993 Tristan in Tristan und Isolde e nel 1994 Loge in Das Rheingold diretto da James Levine.\nAl Wiener Staatsoper debutta nel 1979 come Parsifal con Walter Berry e Leonie Rysanek e nello stesso anno Tamino in Die Zauberfl\u00f6te, nel 1982 Hans ne La sposa venduta con Lucia Popp, nel 1984 Siegmund in Die Walk\u00fcre con Gwyneth Jones e Lohengrin, nel 1986 Max in Der Freisch\u00fctz, nel 1992 Loge in Das Rheingold, nel 1993 Siegfried e Siegfried ne Il crepuscolo degli dei, nel 1994 Idomeneo (opera) con Anne Sofie von Otter diretto da Colin Davis, nel 1995 Gabriel von Eisenstein in Die Fledermaus e nel 1997 Rienzi diretto da Zubin Mehta. Complessivamente Jerusalem prese parte regolarmente fino al 2002 a 134 rappresentazioni viennesi.\nAl Metropolitan Opera House di New York debutta nel 1980 come Lohengrin con Bonaldo Giaiotti, nel 1987 \u00e8 Loge in Das Rheingold con Waltraud Meier diretto da Levine, nel 1989 \u00e8 Idomeneo con Carol Vaness, nel 1990 diretto da Levine \u00e8 Siegfried con la Behrens e Siegfried ne Il crepuscolo degli dei con Christa Ludwig, nel 1991 Eisenstein in Die Fledermaus con Helga Dernesch e Berry, nel 1992 Parsifal, nel 2002 Aegisth in Elettra (Strauss) e nel 2004 Herod in Salom\u00e8 (opera) con Karita Mattila diretto da Valery Gergiev. Fino ad oggi Jerusalem ha cantato in 60 rappresentazioni al Met.\nAl Grand Th\u00e9\u00e2tre di Ginevra nel 1980 \u00e8 Lohengrin, nel 1982 Parsifal e nel 1984 Idomeneo.\nAl Teatro alla Scala di Milano nel 1981 sostiene il ruolo di Lohengrin per improvvisa indisposizione di Ren\u00e9 Kollo con Anna Tomowa-Sintow diretto da Claudio Abbado, nel 1985 canta nel Requiem polacco di Krzysztof Penderecki diretto dal compositore e nel 1997 \u00e8 Sigfrido (opera) diretto da Riccardo Muti.\nAl Royal Opera House di Londra, nel 1986 \u00e8 Erik in Der fliegende Holl\u00e4nder e Tamino in Die Zauberfl\u00f6te con la Mattila, nel 1995 \u00e8 Siegfried diretto da Bernard Haitink e Siegfried ne Il crepuscolo degli dei e nel 2003 Aegisth in Elettra (Strauss).\nNel 1986 canta nella ripresa nel Coliseum Theatre di Londra di \"Parsifal\".\nAl San Diego Opera nel 1987 \u00e8 Erik in Der fliegende Holl\u00e4nder e tiene un recital.\nAl Teatro La Fenice di Venezia nel 1989 \u00e8 Parsifal con la Meier diretto da Giuseppe Sinopoli e nel 1994 Tristan in Tristan und Isolde.\nA Bilbao nel 1991 \u00e8 Siegmund in Die Walk\u00fcre.\nAll'Opera di Chicago nel 1993 debutt\u00f2 come Siegmund in Die Walk\u00fcre con \u00c9va Marton diretto da Mehta e nel 1995 \u00e8 Siegfried.\nIl 9 ottobre 1997 gli fu conferito l'Ordine al Merito di Germania dal presidente tedesco Roman Herzog. La sua ultima esibizione a Bayreuth \u00e8 datata 1999 nel ruolo di Tristano. Attualmente insegna canto a Norimberga."}
{"id": "2110384", "revid": "2221056", "url": "https://it.wikipedia.org/wiki?curid=2110384", "title": "Municipalit\u00e0 locale di Pixley ka Seme", "text": "Pixley ka Seme \u00e8 una municipalit\u00e0 locale (in inglese Pixley ka Seme Local Municipality) appartenente alla municipalit\u00e0 distrettuale di Gert Sibande della provincia di Mpumalanga in Sudafrica. \nIn base al censimento del 2001 la popolazione residente \u00e8 di 83.235 abitanti.\nIl suo territorio si estende su una superficie di ed \u00e8 suddiviso in 11 circoscrizioni elettorali (\"wards\"). Il suo codice di distretto \u00e8 MP304.\nGeografia fisica.\nConfini.\nLa municipalit\u00e0 locale di Pixley ka Seme confina a nord con quelle di Lekwa e Msukaligwa, a est con quella di Mkhondo, a sudest con quella di eDumbe (Zululand/KwaZulu-Natal), a sud con quelle di Emadlangeni e Newcastle (Amajuba/KwaZulu-Natal), a sudovest con quella di Phumelela (Thabo Mofutsanyane/Free State), e a ovest con quella di Lekwa."}
{"id": "2110387", "revid": "399", "url": "https://it.wikipedia.org/wiki?curid=2110387", "title": "Monti dell'Arco Orientale", "text": "I Monti dell'Arco Orientale sono una catena montuosa che si sviluppa a cavallo tra il Kenya e la Tanzania.\nComprende:"}
{"id": "2110389", "revid": "21880", "url": "https://it.wikipedia.org/wiki?curid=2110389", "title": "Pare Mountains", "text": ""}
{"id": "2110391", "revid": "131358", "url": "https://it.wikipedia.org/wiki?curid=2110391", "title": "H\u00e9ctor Casimiro Yazalde", "text": ""}
{"id": "2110398", "revid": "200568", "url": "https://it.wikipedia.org/wiki?curid=2110398", "title": "Argille", "text": ""}
{"id": "2110403", "revid": "1573940", "url": "https://it.wikipedia.org/wiki?curid=2110403", "title": "Campo al-Husayn", "text": "Il campo al-Husayn () \u00e8 uno dei dieci campi profughi palestinesi in Giordania. Situato ad Amman, tra il quartiere di Jabal al-Husayn e quello di Jabal al-Nuzha (), \u00e8 stato costruito nel 1952 ed occupa una superficie di 421.000 m\u00b2 (367 dunum).\nVi abitano circa 30.000 rifugiati palestinesi, delle cui istruzione e assistenza sanitaria \u00e8 in parte responsabile la UNRWA (United Nations Relief and Works Agency).\nIn seguito alla guerra arabo-israeliana del 1948, campi profughi come quello di al-Husayn sono stati allestiti nei paesi vicini (come Giordania, Siria e Libano) per accogliere le famiglie palestinesi."}
{"id": "2110405", "revid": "486946", "url": "https://it.wikipedia.org/wiki?curid=2110405", "title": "Jabal al-Husayn", "text": ""}
{"id": "2110406", "revid": "254059", "url": "https://it.wikipedia.org/wiki?curid=2110406", "title": "Strozzacapponi", "text": "Strozzacapponi \u00e8 una localit\u00e0 condivisa dai comuni di Corciano e Perugia in provincia di Perugia, crocevia tra il quartiere di San Sisto, Castel Del Piano e San Mariano. \u00c8 attraversata da un lato dalla strada Pievaiola e dall'altro dalla via Corcianese.\nLa localit\u00e0 ha assunto importanza rilevante in seguito al ritrovamento di un sito etrusco.\nA Strozzacapponi si svolge la sagra del crostone e dei taglierini al tartufo. Altro avvenimento folkloristico \u00e8 la corsa del gallo nella quale i tre rioni torre, fosso e belvedere si contendono il trofeo del gallo d'oro recentemente restaurato."}
{"id": "2110411", "revid": "124123", "url": "https://it.wikipedia.org/wiki?curid=2110411", "title": "Guglielmo II di Bures", "text": "Era un nobile Crociato del Regno di Gerusalemme, nel 1148 succedette a suo fratello Elinardo come Principe di Galilea. \nGuglielmo \u00e8 una figura poco conosciuta.\nSappiamo che suo zio era Guglielmo I di Bures, Principe di Galilea, e poich\u00e9 di quest'ultimo \u00e8 conosciuto un solo fratello, Goffredo, ucciso nel 1119 durante una razzia in terra musulmana, si presume che questi sia il padre di Guglielmo e dei suoi fratelli e sorelle conosciuti:"}
{"id": "2110417", "revid": "767487", "url": "https://it.wikipedia.org/wiki?curid=2110417", "title": "Gojira \u00d7 Mekagojira", "text": " \u00e8 un film del 2002 diretto da Masaaki Tezuka. Si tratta del 26\u00ba film della serie \"Godzilla\" e quarto della serie \"Millennium\" ed \u00e8 l'unico film della .\nTrama.\nNel 1999 un nuovo Godzilla attacca il Giappone, provocando numerose vittime. Il governo giapponese decide allora di costruire un robot dalle fattezze del dinosauro atomico, Kiryu, partendo da cellule spinali estratte dallo scheletro del Godzilla originale, ucciso nel 1954 dal distruttore d'ossigeno inventato dal professor Serizawa. Il robot viene completato quattro anni dopo, nel 2003, in concomitanza con il ritorno di Godzilla.\nMa Kiryu, che possiede dentro di s\u00e9 le cellule di Godzilla, dopo aver sentito il ruggito del lucertolone attacca a sua volta l'umanit\u00e0. Gli umani sono costretti ad aspettare che finisca le riserve d'energia, per poi aggiornarlo e scagliarlo subito contro il sauro atomico la notte successiva; dopo una dura battaglia Kiryu afferra Godzilla, carica il cannone Zero Assoluto nel petto e porta il suo \"fratello\" nell'oceano per poi sparare il cannone. Questo, sebbene non uccide Godzilla, lo fa battere in ritirata grazie ad un enorme ferita nel petto del sauro atomico creata appunto dall'attacco. Kiryu subisce enormi danni ma ha compiuto la missione, a costo del cannone Zero Assoluto e del braccio destro.\nProduzione.\nIl film \u00e8 stato sceneggiato da Wataru Mimura. I protagonisti sono lo stesso Godzilla, dinosauro radioattivo e il suo clone cyborg, chiamato Kiryu.\nDistribuzione.\nIl film \u00e8 stato distribuito negli Stati Uniti nel 2004 con il titolo \"Godzilla Against Mechagodzilla\"."}
{"id": "2110418", "revid": "767487", "url": "https://it.wikipedia.org/wiki?curid=2110418", "title": "Cultura di Hassuna", "text": "La cultura di Hassuna \u00e8 una cultura neolitica del Vicino Oriente. Il sito guida da cui prende il nome \u00e8 quello di Hassuna, sul corso del Tigri, nell'attuale Iraq (Governatorato di Ninawa), ma importante \u00e8 anche quello di Yarim Tepe. Dur\u00f2 approssimativamente fra il 5600 e il 5000 a.C.\nSecondo la scuola di Lione, questa cultura si situa nel \"periodo 6\" della storia della Mesopotamia, insieme alla cultura di Halaf. Pi\u00f9 precisamente, essa \u00e8 coeva alla prima fase della cultura di Samarra (verso sud) e alla prima fase del periodo Halaf, che in ultimo la assorb\u00ec.\nLa cultura di Hassuna succede a quella di Umm Dabaghiya pi\u00f9 o meno nella stessa zona: Gebel Singiar, la costa del Tigri, lo Wadi Tharthar. \u00c8 verso il 6000 a.C. che le comunit\u00e0 agricole si installarono definitivamente nelle pianure ai piedi delle montagne e particolarmente in questo sito.\nLe abitazioni sono dello stesso tipo di Umm Dabaghiya: rettangolari e sviluppate su pi\u00f9 ambienti. In griglia venivano ordinati dei magazzini monocellulari.\nL'economia si fonda su una agricoltura non irrigua, sull'allevamento e sulla caccia. L'industria litica appare povera.\nAvanzato \u00e8 lo stato della sua ceramica, generalmente dipinta su fondo opaco, marrone rossastro o nero. I temi sono figurativi. I motivi decorativi (alcuni triangoli inscritti in un rombo, croci uncinate etc) riappaiono a Ninive, Baghuz, nel medio Eufrate, nella pianura di Anatolia, incluse le pendici del Tauro."}
{"id": "2110420", "revid": "228587", "url": "https://it.wikipedia.org/wiki?curid=2110420", "title": "Bandiera della Repubblica Federale del Centro America", "text": "La bandiera della Repubblica Federale del Centro America (gi\u00e0 Province Unite dell'America Centrale) fu il vessillo ufficiale della confederazione centroamericana nata nel 1823 e sciolta \"de facto\" nel 1840 e che comprendeva gli odierni Stati di Costa Rica, Guatemala, Honduras, Nicaragua e Salvador.\nBicolore a tre bande orizzontali biancocelesti, nacque ufficialmente il 21 agosto 1823. Si ispirava alla bandiera delle Province Unite del R\u00edo de la Plata, destinata a diventare in seguito la bandiera dell'Argentina. Recava per\u00f2 al centro uno stemma circolare con il nome ufficiale dello stato e una serie di ulteriori elementi simbolici, fra i quali spicca il cappello frigio della Rivoluzione francese. Lo stemma divenne ellittico il 22 novembre 1824, quando anche la denominazione mut\u00f2 in \"Repubblica Federale del Centroamerica\".\nLe caratteristiche della bandiera si perpetuarono, anche dopo lo scioglimento della federazione, nei vessilli negli stati che se ne separarono, dando vita ai tradizionali colori centroamericani. \u00c8 quindi possibile individuare una vera e propria famiglia di bandiere, con l'unica variante delle diverse tonalit\u00e0 di azzurro. Il Guatemala ha per\u00f2 posto le bande in verticale. La sola Costa Rica si \u00e8 apertamente distaccata dal modello adottando i colori francesi, ma ha mantenuto nella bandiera di stato uno stemma con alcuni degli elementi simbolici originari (la catena di vulcani e i due oceani)\nUn'unione fra Honduras, Nicaragua e Salvador rivisse in seguito negli anni 1896-1898, nella breve esperienza della Grande Repubblica dell'America Centrale."}
{"id": "2110425", "revid": "287204", "url": "https://it.wikipedia.org/wiki?curid=2110425", "title": "Cultura di Halaf", "text": "La cultura di Halaf \u00e8 una cultura neolitica che si diffuse in tutta l'Alta Mesopotamia tra il VI e il V millennio a.C.. Il sito guida da cui prende il nome \u00e8 quello di Tell Halaf (sul fiume Khabur). Secondo la Scuola di Lione, questa cultura si situa nel \"periodo 6\" della storia della Mesopotamia.\nCronologia.\nSi apre con una fase antica, caratteristica del sito di Arpachiya, in Assiria (5600-5300 a.C.). Successivamente si trasmette in tutta l'Alta Mesopotamia in una fase media (5300-4800 a.C.): a sudest finisce per confinare con la cultura Hassuna tarda, giungendo ad assorbirla nello Halaf tardo (4800-4500 a.C.).\nCaratteristiche.\nLa cultura di Halaf risulta dunque la cultura pi\u00f9 influente sorta fino ad allora: \u00e8 anzi la prima civilt\u00e0 mesopotamica che abbia raggiunto dimensioni ragguardevoli (la zona di influenza misura tre o quattro volte l'ambito originario di questa cultura), rappresentando una fase assai rilevante ai fini della futura omogeneizzazione del Vicino Oriente mesopotamico.\nSi ipotizza che la cultura di Halaf derivi dagli apporti di montanari scesi nella pianura in cerca di ambiti ecologici pi\u00f9 estesi, dove applicare con maggior profitto le tecniche neolitiche sviluppate inizialmente nelle zone pedemontane dei Monti Zagros (dall'Eufrate al Piccolo Zab), in particolare l'agricoltura e il pascolo.\nL'economia tipicamente legata a questa cultura \u00e8 di tipo agro-pastorale, basata sulla coltivazione dell'orzo non irriguo e sul pascolo dei caprovini: questo modello di sussistenza \u00e8 il punto di arrivo dei tanti esperimenti portati avanti nel pedemonte (e qui vi rimarr\u00e0 modello fondamentale).\nGli insediamenti di tipo Halaf hanno dimensioni contenute (uno o due ettari). Nelle abitazioni permangono tratti arcaici, quali appaiono nelle forme a \"th\u00f2los\" (tonde e con cupola). Alla parte interna (circolare) si viene introdotti attraverso una sorta di vasto spazio coperto di forma rettangolare e allungata, un decisivo regresso rispetto alle abitazioni quadrangolari che si sono affermate ormai da diverse centinaia di anni, come a \u00c7atal H\u00fcy\u00fck in Anatolia (6500-5500 a.C.) o a Umm Dabaghiya in Assiria (6000-5500 a.C.).\nNonostante questi tratti arcaici, la cultura di Halaf presenta una grande capacit\u00e0 di diffondersi, soprattutto con la caratteristica ceramica policroma, che rappresenta l'apice tecnologico raggiunto dall'uomo fino a quel punto del neolitico vicino-orientale."}
{"id": "2110427", "revid": "20565426", "url": "https://it.wikipedia.org/wiki?curid=2110427", "title": "Aerosvit Airlines", "text": ""}
{"id": "2110430", "revid": "20565463", "url": "https://it.wikipedia.org/wiki?curid=2110430", "title": "AeroSvit", "text": ""}
{"id": "2110439", "revid": "1869172", "url": "https://it.wikipedia.org/wiki?curid=2110439", "title": "N\u00e9lida Pi\u00f1on", "text": "Biografia.\nFiglia di Lino Pi\u00f1on Mui\u00f1os e Olivia Carmen Cui\u00f1as Pi\u00f1on, spagnoli di origine gallega. Il suo nome \u00e8 l'anagramma del nome del nonno, Daniel.\nLaureata in Giornalismo nella PUCRJ Pontificia universit\u00e0 cattolica di Rio de Janeiro \u00e8 stata editrice e membro del consiglio editoriale di varie riviste brasiliane e straniere. Assunse anche incarichi di consigliera consultiva in diversi enti culturali della sua citt\u00e0 natale.\nIl suo primo scritto letterario fu un romanzo intitolato \"Guia-mapa de Gabriel Arcanjo\", pubblicato nel 1961, che ha come tema il peccato, il perdono e la relazione dei mortali con Dio.\nN\u00e9lida Pi\u00f1on \u00e8 \"immortale\" dell'Accademia Brasiliana delle Lettere (della quale \u00e8 stata anche la prima presidente donna) e \"accademica corrispondente\" dell'Accademia delle Scienze di Lisbona.\nBibliografia e premi.\nLe sue opere sono state tradotte in innumerevoli paesi, nei suoi 35 anni di attivit\u00e0 letteraria ha ricevuto vari premi. Il pi\u00f9 recente \u00e8 stato il Premio Principessa delle Asturie delle Lettere del 2005, ricevuto nella citt\u00e0 spagnola di Oviedo. In questo premio hanno concorso scrittori di fama mondiale, come i nord-americani Paul Auster e Philip Roth, e l'israeliano Amos Oz; in tutto, pi\u00f9 di 16 paesi erano rappresentati nel concorso."}
{"id": "2110442", "revid": "1410376", "url": "https://it.wikipedia.org/wiki?curid=2110442", "title": "Verona Calcio a 5", "text": "Il Verona Calcio a 5 \u00e8 una squadra italiana di calcio a 5 costituita come societ\u00e0 a responsabilit\u00e0 limitata, con sede a Verona.\nStoria.\nFondata nel 1992 come F.C. Virtus Rekord Five, il miglior risultato ottenuto dalla societ\u00e0 \u00e8 stato raggiunto nella Serie A 1999-00, quando l'ottavo posto in classifica signific\u00f2 la partecipazione ai play-off scudetto. La stagione seguente la societ\u00e0 per\u00f2 non present\u00f2 domanda di iscrizione al massimo campionato, ripartendo dalla Serie B.\nNel 2003 la societ\u00e0 cambia denominazione in Verona Calcio a 5. \nNella stagione 2009-10 partecipa al campionato di serie A2 dopo aver vinto i play-off; nella stagione successiva la denominazione della societ\u00e0 diventa B.P.P. Verona ma gi\u00e0 la stagione 2011-12 la societ\u00e0 ritorna a essere semplicemente \"Verona a Calcio a 5\". La formazione \"scaligera\" guidata da Marco Lang\u00e9 vince il campionato con una giornata di anticipo ottenendo cos\u00ec la promozione in serie A da cui mancava da dodici anni. Anche questa seconda esperienza nella massima serie si rivela di breve durata poich\u00e9 la squadra trascorre l'intera stagione nella parte bassa della classifica, contendendosi con il Venezia la dodicesima piazza che significherebbe almeno disputare i play-out. Fallito l'obiettivo e retrocessa in Serie A2, durante l'estate la societ\u00e0 si trova a dover rinunciare ad alcuni sponsor e non riesce ad adempiere agli oneri finanziari richiesti dalla CoViSoD, venendo esclusa dal campionato; la societ\u00e0 mantiene tuttavia il settore giovanile regionale. Dopo una sola stagione la societ\u00e0 ricompone la prima squadra iscrivendola al campionato provinciale di Serie D. Nello stesso campionato la vittoria della Coppa Veneto di categoria, ottenuta in finale contro il Ponte nelle Alpi, vale alla squadra scaligera la promozione in Serie C2."}
{"id": "2110443", "revid": "287204", "url": "https://it.wikipedia.org/wiki?curid=2110443", "title": "Gaetano Crivelli", "text": "Biografia.\nPur non essendo propriamente nato a Bergamo, ma nella vicina Brescia, Crivelli pu\u00f2 essere considerato a buon diritto uno dei primi esponenti di quella sorta di scuola tenoristica che fior\u00ec nel bergamasco a cavallo tra i due secoli e che, partendo da Giacomo David e passando per figure come David \"junior\", Nozzari e Donzelli, sarebbe infine culminata con Giovanni Battista Rubini.\nTenore baritonale nello stile italiano del '700, Crivelli esord\u00ec abbastanza tardi, all'et\u00e0 di ventotto anni, nella sua citt\u00e0 natale e si esib\u00ec quindi in diversi teatri italiani. fino al debutto scaligero del 1805, nella prima rappresentazione dell'opera di Mayr, \"Eraldo ed Emma\". Crivelli pass\u00f2 poi anche all'estero, in particolare a Parigi: presso la corte imperiale partecip\u00f2 tra l'altro, nel 1811, alla prima dell'opera di Paer, \"Didon abandonn\u00e9e\", al fianco di Giuseppina Grassini, e nel 1813 a quella de \"I baccanti\" dello stesso autore. Al Th\u00e9\u00e2tre des Italiens esegu\u00ec invece, ancora nel 1811, l'opera forse a lui pi\u00f9 congeniale, il \"Pirro\" di Paisiello. Fu poi anche, con minor successo, a Londra.\nRientrato in Italia, la sua carriera continu\u00f2 a lungo, soprattutto nei teatri del Settentrione, come di nuovo alla Scala, dove esegu\u00ec, tra l'altro, \"La clemenza di Tito\" di Mozart, o alla Fenice, dove partecip\u00f2, con Giuditta Pasta, alla prima rappresentazione de \"La conquista di Granata\" di Nicolini, e ancora, nel 1821, insieme questa volta alla Maffei Festa, a una \"premi\u00e8re\" dell'astro nascente Saverio Mercadante, l\"'Andronico\", nonch\u00e9 infine nel 1824 alla prima de \"Il crociato in Egitto\" di Meyerbeer, l'ultima grande opera a vedere un castrato, Giovanni Battista Velluti, come protagonista. Nel quadro della sua notevolmente durevole carriera, Crivelli non si mise in mostra tanto per le sue abilit\u00e0 virtuosistiche, quanto per la capacit\u00e0 di valorizzare al meglio le sue qualit\u00e0 di baritenore: l'accento vibrante e appassionato e il vigore espressivo, contribuendo cos\u00ec a quella rinascita tardosettecentesca del belcanto che sarebbe poi sfociata nel periodo d'oro rossiniano, nel quale pure, forse proprio per le sue caratteristiche poco acrobatiche, non gioc\u00f2 poi praticamente alcun ruolo diretto.\nGaetano Crivelli ebbe tre figli che si distinsero anch'essi in ambito musicale: Domenico, maestro di canto poi naturalizzato inglese, Giovanni (1801-1833), cantante morto prematuramente senza raggiungere la notoriet\u00e0 dei suoi familiari, e il molto pi\u00f9 giovane Enrico, baritono di fama europea."}
{"id": "2110447", "revid": "339392", "url": "https://it.wikipedia.org/wiki?curid=2110447", "title": "Azzurra Tv Vco", "text": ""}
{"id": "2110448", "revid": "15756", "url": "https://it.wikipedia.org/wiki?curid=2110448", "title": "Tell Halaf", "text": "Tell Halaf (Accadico: Guzana; , Siria) \u00e8 un sito archeologico sul fiume Khabur, nell'attuale Governatorato di Hassak\u00e9 (Siria nordorientale), sulla frontiera con la Turchia, di fronte a Ceylanp\u0131nar (Provincia di \u015eanl\u0131urfa).\nHalaf rappresenta il sito-guida della cultura neolitica, detta cultura di Halaf, caratterizzata da vasellame dipinto con motivi geometrici e animali. Il sito risale al VI millennio a.C.. Successivamente vi fu localizzata la citt\u00e0 aramea di Guzana o Gozan.\nScoperta e scavi.\nScoperta.\nNel 1899, quando l'area faceva parte dell'Impero Ottomano, il diplomatico tedesco Max von Oppenheim viaggiava attraverso il nord della Mesopotamia per conto della Deutsche Bank, lavorando per stabilire una rotta per la ferrovia di Baghdad. Il 19 Novembre 1899 von Oppenheim scopr\u00ec Tell Halaf, seguendo le indicazioni di storie raccontategli da persone del luogo che narravano di idoli di pietra sotterrati sotto la sabbia. Nell'arco di tre giorni furono scoperte numerose statue importanti, inclusa la cosiddetta \"Dea seduta\". Fu scoperto anche l'ingresso del \"palazzo Occidentale\". Poich\u00e9 non aveva i permessi per gli scavi, von Oppenheim sotterr\u00f2 le statue scoperte e prosegu\u00ec nel suo viaggio.\nScavi di Max von Oppenheim.\nSecondo l'archeologo Ernst Herzfeld, nel 1907 lui e von Oppenheim fecero dei progetti con l'obiettivo di iniziare degli scavi a Tell Halaf. Nell'agosto del 1910, Herzfeld scrisse una lettera chiedendo a Oppenheim di esplorare il sito archeologico e fece circolare la lettera facendola firmare a molti altri importanti archeologi come Theodor Noldeke or Ignaz Goldziher. Armato di questa lettera Max von Oppenheim fu in grado di chiedere un congedo dal servizio di diplomatico e di chiedere un finanziamento a suo padre per gli scavi.\nCon un gruppo di cinque archeologi Oppenheim pianific\u00f2 una campagna di scavi che inizi\u00f2 nell'agosto del 1911. Una parte importante dell'equipaggiamento fu importata dalla Germania, compreso un piccolo treno a vapore. Il costo totale di circa 750000 marchi fu coperto dal padre di Oppenheim. Al loro arrivo gli archeologi scoprirono che dal 1899 gli abitanti del luogo avevano scoperto alcuni dei ritrovamenti e li avevano fortemente danneggiati, in parte per superstizione e in parte per ottenere materiale da costruzione.\nDurante gli scavi, Oppenheim scopr\u00ec le rovine della citt\u00e0 di Guzana. Le scoperte pi\u00f9 significative includevano grandi statue e rilievi del cosiddetto \"Palazzo occidentale\" costruito dal re Kapara, oltre a luoghi di culto e tombe. Si scopr\u00ec che alcune delle statue erano state riutilizzate in edifici del periodo ellenistico. Oltre a questo fu scoperto del vasellame Neolitico di un genere che divenne noto come \"cultura di Halaf\" dopo la scoperta del sito. Al tempo questo era il vasellame pi\u00f9 antico mai scoperto (insieme a quello scoperto a Samarra da Herzfeld).\nNel 1914 Oppenheim decise di tornare temporaneamente in Germania. I ritrovamenti di Tell Halaf furono lasciati negli edifici in cui lui e il suo gruppo avevano abitato durante gli scavi. La maggior parte erano stati impacchettati e immagazzinati. Lo scoppio della prima guerra mondiale imped\u00ec tuttavia a Oppenheim di tornare.\nNel 1926 la Germania si un\u00ec alla Societ\u00e0 delle Nazioni e fu cos\u00ec possibile per i cittadini tedeschi condurre scavi in quello che era diventato il Mandato francese della Siria. Per preparare nuovi scavi Oppenheim torn\u00f2 di nuovo a Tell Halaf nel 1927. Gli scontri a fuoco fra Osman e le truppe francesi negli ultimi giorni della guerra avevano fortemente danneggiato gli edifici e i ritrovamenti archeologici dovettero essere estratti dalle macerie. Ancora una volta gli abitanti del posto avevano danneggiato alcuni dei ritrovamenti. Oppenheim fu tuttavia in grado di riparare la maggior parte delle statue e dei rilievi grazie ai calchi di gesso che aveva fatto durante i primi scavi. Riusc\u00ec a raggiungere una generosa suddivisione dei precedenti ritrovamenti con le autorit\u00e0 francesi. La sua parte (circa due terzi del totale) fu trasportata a Berlino e il testo fu portato ad Aleppo, dove Oppenheim install\u00f2 un museo che divenne il nucleo del Museo Nazionale di Aleppo. Nel 1929 riprese gli scavi e i nuovi ritrovamenti furono divisi.\nIl museo Tell Halaf di Berlino.\nI tentativi di Oppenheim di fare esibire i reperti al Pergamon Museum di Berlino fallirono, poich\u00e9 il museo si rifiut\u00f2 di accettare le sue richieste finanziarie. Oppenheim apr\u00ec quindi il \"Museo di Tell Halaf \" in un complesso industriale a Berlino-Charlottenburg nel luglio del 1930.\nNel 1939 Oppenheim torn\u00f2 di nuovo in Siria per condurre degli scavi a Tell Halaf. Le autorit\u00e0 francesi gli negarono per\u00f2 il permesso di scavare e dovette ripartire dalla Siria. Oppenheim tent\u00f2 senza successo di vendere alcuni dei suoi ritrovamenti a New York e negozi\u00f2 nuovamente con il governo tedesco per l'acquisto dei ritrovamenti di Tell Halaf. Durante queste negoziazioni il museo fu colpito da una bomba al fosforo degli Inglesi, nel novembre 1943, bruciando completamente: tutti i reperti in legno e in calcare furono distrutti, e i reperti in basalto furono esposti a uno shock termico nel tentativo di spegnere il fuoco, finendo per esserne gravemente danneggiati. Molte statue e rilievi esplosero in dozzine di pezzi. Sebbene il Vorderasiatisches Museum di Berlino raccolse i resti, passarono mesi prima che tutti i pezzi venissero raccolti e furono quindi ulteriormente danneggiati dalle gelate e dal calore estivo.\nRicostruzione dei reperti.\nDurante il governo comunista sotto la GDR i resti rimasero depositati nel Pergamon Museum. Dopo la riunificazione, il \"Masterplan Museumsinsel\" del 1999 promosse l'idea di restaurare la facciata del palazzo occidentale di Tell Halaf. Con il supporto finanziario della banca Sal. Oppenheim e dell'organizzazione Deutsche Forschungsgemeinschaft il museo dell'Asia Anteriore di Berlino intraprese il suo pi\u00f9 grande progetto di restaurazione dalla ricostruzione della porta di Ishtar. Dal 2001 al 2010 pi\u00f9 di 30 sculture furono ricostruite a partire da circa 27000 frammenti. Furono esposti al Pergamon Museum a Berlino nel 2011 e al Bundeskunsthalle di Bonn nel 2014. Quando la ricostruzione dell'isola dei musei di Berlino verr\u00e0 completata nel 2015 la facciata del palazzo Occidentale costituir\u00e0 l'ingresso del nuovo muse dell'Asia Anteriore."}
{"id": "2110449", "revid": "161374", "url": "https://it.wikipedia.org/wiki?curid=2110449", "title": "Telecity Piemonte", "text": ""}
{"id": "2110452", "revid": "1543377", "url": "https://it.wikipedia.org/wiki?curid=2110452", "title": "Crab (cifrario)", "text": "In crittografia il Crab \u00e8 un cifrario a blocchi derivato dall'MD5 proposto da Burt Kaliski e Matt Robshaw al primo Fast Software Encryption (FSE) nel 1993. Il Crab fu ideato non tanto per utilizzarlo realmente quanto per dimostrare come le idee alla base delle funzioni di hash potessero essere utilizzate per creare un cifrario molto veloce.\nStruttura.\nIl Crab ha un blocco dati inusualmente lungo ben 8192 bit. La dimensione della chiave \u00e8 stata impostata dai suoi sviluppatori ad 80 bit ma il cifrario pu\u00f2 utilizzare qualsiasi lunghezza voluta. Gli autori non hanno specificato nessuna schedulazione della chiave ma la chiave viene utilizzata per creare 2 grandi insiemi di sottochiavi: una permutazione dei numeri da 0 a 255, ed una matrice di 2048 numeri a 32 bit. Il blocco dati \u00e8 diviso in 256 sotto-blocchi da 32 bit ciascuno, che vengono permutati all'inizio del processo; poi l'algoritmo effettua 4 passaggi sui dati, ed ogni volta applica una delle 4 funzioni di trasformazione adattate dall'MD5.\nSicurezza.\nMarkku-Juhani Saarinen, nel suo lavoro di analisi dei cifrari a blocchi basati sull'SHA-1 e sull'MD5 presentato all'FSE del 2003, ha brevemente crittanalizzato anche il Crab, scoprendo una debolezza nell'algoritmo che permette di distinguerlo da un flusso di dati casuali utilizzando solo una dozzina di testi in chiaro scelti, e speculando anche tale debolezza possa essere convertita in un attacco con recupero completo della chiave utilizzando non pi\u00f9 di 216 testi in chiaro scelti. Questo attacco dipende in larga parte dalla schedulazione della chiave utilizzata."}
{"id": "2110458", "revid": "6923", "url": "https://it.wikipedia.org/wiki?curid=2110458", "title": "Z\u00fcndapp KS-WK", "text": "La KS-WK (WK sta per \"Wasserk\u00fchlung\" raffreddamento a acqua) \u00e8 una motocicletta prodotta dalla Z\u00fcndapp a partire dal 1960 con motore di piccola cilindrata a due tempi, prodotta in due serie e diverse cilindrate.\nIl motore privo di miscelatore veniva alimentato e lubrificato tramite una miscela al 2%.\nQuesta fu l'ultima moto prodotta dalla Z\u00fcndapp prima del fallimento.\n50.\nMoto prodotta dal 1960 al 1974, senza subire grandi cambiamenti nel tempo, rimarr\u00e0 uguale alla versione 100\u00a0cm\u00b3 per tutta la sua produzione, l'unica differenza dalla versione 100 \u00e8 lo scarico a met\u00e0 altezza e obliquo, mentre dal 1975 al 1979 venne adoperato il raffreddamento a liquido e il telaio della versione 125, inoltre questa cilindrata venne da una nuova motorizzazione raffreddata a liquido, che ridenomina la moto \"KS 50 WK\".\n75.\nProdotta dal 1961 al 1965, caratterizzata da una doppia sospensione doublecross e dal telaio monoscocca\n80.\nProdotta dal 1981 al 1984, con il nome \"KS-WK\", identica esteticamente alla versione 125, allestita anche nella versione supersport (monoposto) con carenatura integrale e Sport con carenatura semiintegrale.\n100.\nMoto prodotta dal 1962 al 1970 con un motore 48x54 e rapporto di compressione da 10,5:1, con pneumatici da 2.50-17 all'anteriore e 2.75-17 al posteriore.\n125.\nInizialmente prodotta dal 1971 al 1974 con il nome di \"KS Sport\", deriva dalla versione 100\u00a0cm\u00b3, dove l'incremento di cilindrata \u00e8 stato dato da un aumento dell'alesaggio, vennero rivisti gli pneumatici e aumentato di un litro la capacit\u00e0 del serbatoio, dal 1975 al 1976 venne aggiornato il serbatoio che diventa pi\u00f9 squadrato e capiente passando dai 12 ai 14,2 litri, il telaio venne leggermente rivisto, cos\u00ec come la strumentazione e i comandi, questo nome verr\u00e0 aggiornata nel 1977 in \"KS-WK\" dove viene introdotto il sistema frenante anteriore, il raffreddamento a liquido e il cupolino anteriore.\n175.\nProdotta dal 1977 al 1984, \u00e8 sostanzialmente identica al 125, distinguendosi per il solo motore, che ha un alesaggio maggiorato a 62\u00a0mm (cilindrata effettiva 163).\n350.\nProdotta dal 1976 al 1977."}
{"id": "2110459", "revid": "188323", "url": "https://it.wikipedia.org/wiki?curid=2110459", "title": "Z\u00fcndapp KS 50", "text": ""}
{"id": "2110461", "revid": "188323", "url": "https://it.wikipedia.org/wiki?curid=2110461", "title": "Z\u00fcndapp KS 50 WK", "text": ""}
{"id": "2110462", "revid": "188323", "url": "https://it.wikipedia.org/wiki?curid=2110462", "title": "Z\u00fcndapp KS 75", "text": ""}
{"id": "2110463", "revid": "188323", "url": "https://it.wikipedia.org/wiki?curid=2110463", "title": "Z\u00fcndapp KS 80", "text": ""}
{"id": "2110464", "revid": "188323", "url": "https://it.wikipedia.org/wiki?curid=2110464", "title": "Z\u00fcndapp KS 80 WK", "text": ""}
{"id": "2110465", "revid": "188323", "url": "https://it.wikipedia.org/wiki?curid=2110465", "title": "Z\u00fcndapp KS 100", "text": ""}
{"id": "2110466", "revid": "188323", "url": "https://it.wikipedia.org/wiki?curid=2110466", "title": "Z\u00fcndapp KS 125", "text": ""}
{"id": "2110467", "revid": "188323", "url": "https://it.wikipedia.org/wiki?curid=2110467", "title": "Z\u00fcndapp KS 125 WK", "text": ""}
{"id": "2110468", "revid": "188323", "url": "https://it.wikipedia.org/wiki?curid=2110468", "title": "Z\u00fcndapp KS 175 WK", "text": ""}
{"id": "2110470", "revid": "188323", "url": "https://it.wikipedia.org/wiki?curid=2110470", "title": "Z\u00fcndapp KS 350 WK", "text": ""}
{"id": "2110480", "revid": "767487", "url": "https://it.wikipedia.org/wiki?curid=2110480", "title": "Ciao (film)", "text": "Ciao \u00e8 un film indipendente del 2008 diretto Yen Tan e scritto assieme all'italiano Alessandro Calza, tra i protagonisti del film.\nPresentato al Festival di Venezia, in competizione per il Queer Lion, e in molti altri festival in giro per il mondo.\nTrama.\nAndrea, un ragazzo italiano, da tempo ha una assidua corrispondenza on-line con Mark, un ragazzo statunitense. Poco prima di andare negli Stati Uniti per incontrare di persona Mark, Andrea viene avvisato della sua tragica morte, avvenuta in un incidente automobilistico. Ci\u00f2 nonostante, Andrea sbarca a Dallas, dove ad attenderlo c'\u00e8 Jeff, il migliore amico di Mark. I due inizieranno un profondo e delicato rapporto fatto d'amore, di conversazioni e d'intimit\u00e0, elaborando assieme il lutto e il senso della perdita.\nProduzione.\nLa collaborazione tra il regista asiatico Yen Tan e il web designer genovese Alessandro Calza nasce nel 2003, quando Calza invi\u00f2 un'e-mail a Tan, dopo aver visionato il suo film del 2002 \"Happy Birthday\".Tra i due nasce una assidua corrispondenza, che a detta del regista gli ricordava quella tra Anne Bancroft ed Anthony Hopkins in \"84 Charing Cross Road\".\nI due scrivono assieme la sceneggiatura, basandosi sull'idea del rapporto epistolare a distanza. Le riprese del film hanno avuto luogo a Dallas."}
{"id": "2110483", "revid": "767487", "url": "https://it.wikipedia.org/wiki?curid=2110483", "title": "SWM Silver Vase", "text": "La Silver Vase era una motocicletta prodotta dalla SWM, spinta da motori da 50 a 255\u00a0cm\u00b3 a due tempi. Il nome deriva dalla vittoria del \"Vaso d'Argento\" (Silver Vase in inglese) alla Sei Giorni 1975, disputatasi sull'Isola di Man.\nI motori, di costruzione Sachs, erano privi di miscelatore e venivano alimentati e lubrificati tramite una miscela al 2,5%. Le cilindrate disponibili erano: 50, 100, 125, 175, 250 e 255. 50 e 100 erano disponibili con cambio a 6 marce; 125 e 175 erano disponibili con cambio a 6 o 7 rapporti; 250 e 255 solo con il 7 marce.\nQuesta moto non fu molto apprezzata, anche per via dei nuovi motori Sachs a sette marce, che si dimostrarono fonte di diversi problemi, tanto da spingere la Casa di Rivolta d'Adda a rompere i rapporti con la Sachs e a passare ai motori austriaci Rotax."}
{"id": "2110484", "revid": "37401", "url": "https://it.wikipedia.org/wiki?curid=2110484", "title": "Pr\u00eamio Machado de Assis", "text": "Pr\u00eamio Machado de Assis dal 1941 \u00e8 il principale premio letterario brasiliano, promosso dall'Accademia Brasiliana delle Lettere, che premia gli scrittori brasiliani per le loro opere pi\u00f9 importanti e significative. \nI vincitori ricevono un valore in denaro, un diploma e, dal 1998, un trofeo creato dallo scultore M\u00e1rio Agostinelli \u2013 un piccolo busto di Machado de Assis, scrittore e fondatore dell'Accademia Brasiliana di Lettere."}
{"id": "2110485", "revid": "1924342", "url": "https://it.wikipedia.org/wiki?curid=2110485", "title": "Zimmer 483 - Live in Europe", "text": "Zimmer 483 - Live In Europe \u00e8 un DVD contenente le riprese di un concerto dal vivo dei Tokio Hotel a Oberhausen girato il 2 maggio 2007 e pubblicato il 30 novembre dello stesso anno.\nL'edizione include anche il documentario della tourn\u00e9e in Europa dell'album in un secondo DVD, e nell'edizione per collezionisti, \u00e8 presente un terzo disco, il CD \"Live\".\nRiconoscimenti.\nIl 2 dicembre 2008 \u00e8 stato vincitore di un Russian Award per il pi\u00f9 alto numero di vendite, oltre ad ottenere il Disco di Platino in Portogallo e di Diamante in Francia."}
{"id": "2110487", "revid": "7", "url": "https://it.wikipedia.org/wiki?curid=2110487", "title": "Trasmissioni in diretta", "text": ""}
{"id": "2110490", "revid": "31886", "url": "https://it.wikipedia.org/wiki?curid=2110490", "title": "Hippotragus", "text": "Hippotragus \u00e8 un genere di antilopi che comprende tre specie, di cui una estinta: l'antilope azzurra. Essi vivono in branchi di 8-40 componenti fra cui vi \u00e8 la presenza di un unico esemplare maschio nero.\nLe specie sono:\nRiproduzione.\nI primi mesi dell'anno si registrano il maggior numero di nascite, hanno un periodo lungo di gestazione (circa 270 giorni).\nConservazione.\nLa specie pi\u00f9 comune fra quelle rimaste \u00e8 l'ippotrago gigante dell'Angola, ne sono rimasti circa 500-700 individui. Gli ippotraghi vivono nel Transvaal, in Angola e in Kenya."}
{"id": "2110493", "revid": "20566104", "url": "https://it.wikipedia.org/wiki?curid=2110493", "title": "Sesta Rete", "text": ""}
{"id": "2110494", "revid": "20566112", "url": "https://it.wikipedia.org/wiki?curid=2110494", "title": "Tele Padova", "text": ""}
{"id": "2110495", "revid": "159980", "url": "https://it.wikipedia.org/wiki?curid=2110495", "title": "Larus ridibundus", "text": ""}
{"id": "2110496", "revid": "138642", "url": "https://it.wikipedia.org/wiki?curid=2110496", "title": "Corridoio di trasporto trans-europeo 8", "text": ""}
{"id": "2110497", "revid": "729019", "url": "https://it.wikipedia.org/wiki?curid=2110497", "title": "Rai Corporation Canada", "text": "Rai Corporation Canada - Italian Radio TV System era una societ\u00e0 della RAI che produceva, distribuiva e commercializzava programmi radiofonici e televisivi del proprio gruppo in Canada. La societ\u00e0 era posseduta completamente da Rai Corporation, che a sua volta era totalmente di propriet\u00e0 della RAI.\nFondata il 18 febbraio del 1987, aveva la sua sede principale a Toronto, ha chiuso contestualmente alla sua capogruppo Rai Corporation - Italian Radio TV System"}
{"id": "2110499", "revid": "159980", "url": "https://it.wikipedia.org/wiki?curid=2110499", "title": "Larus genei", "text": ""}
{"id": "2110503", "revid": "458786", "url": "https://it.wikipedia.org/wiki?curid=2110503", "title": "Casa portuguesa", "text": "Il termine casa portuguesa \u00e8 utilizzato per la prima volta da Adolfo Coelho per definire un particolare e oggettivabile tipo di abitazione popolare presente in tutto il Portogallo, anche se con sostanziali differenze.\nElementi costitutivi.\nHenrique das Neves procede alla definizione ampia degli elementi costitutivi di base: \nTutti questi elementi si ritrovano nella \"casa portuguesa\", seppure con diverse sfumature.\nTale concetto ha avuto un'evoluzione, in cui si possono osservare quattro periodi.\nPrimo periodo 1893-1909.\nIn un primo periodo, tra il 1893 e il 1909, si assiste alla pubblicazione delle ricerche di Henriques das Neves su \"un tipo portoghese di abitazione che apre ampie discussioni e dibattiti, soprattutto improntati a definire se realmente esistesse un solo modello di casa portuguesa. Henrique das Neves stesso ammise che il modello da lui considerato era per lo pi\u00f9 presente nel nord del paese.\nTra gli oppositori all'idea si affermarono Gabriel Pereira e D. Jos\u00e9 Pessanl che sollevarono la questione di compatibilit\u00e0 tra la casa portuguesa e l'eterogeneit\u00e0 delle abitazioni popolari in Portogallo. \nIn particolare, nel 1904 Rocha Peixoto pone un'aspra critica basata su rendiconti etnografici sulle abitazioni popolari esistenti nel paese; nonostante ci\u00f2 l'impatto non fu tale da smorzare le voci dei favorevoli.\nSecondo periodo 1909-1920.\nTra il 1909 e il 1920 Jo\u00e3o Barreira riprende in modo differente le proposte di Henrique das Neves, dicendo che sarebbe possibile definire un'unit\u00e0 abitativa dotata degli elementi costitutivi elencati prima.\nIn questo periodo cresce l'attenzione delle riviste si architettura e cominciano a manifestarsi sempre pi\u00f9 intensamente progetti architettonici identificabili con la casa portuguesa.\nNel 1918 l'architetto Raul Lino da Silva, noto come Ra\u00fal Lino, pubblica \"A Nossa Casa\", che diviene una specie di guida pratica di stile popolare: vengono definite alcune regole relative all'organizzazione della pianta della casa, le adattazioni attorno alla casa.\nTerzo periodo 1919-1940.\nNegli anni venti cominciano ad emergere tendenze internazionali come l'Art d\u00e9co e l'architettura moderna, che si contendono i dibattiti principali. Nel 1929 Ra\u00fal Lino pubblica \"A' casa Portuguesa\" e nel 1933 il libro \"Casas Portuguesas\". Lino cerca di rispondere in forma pi\u00f9 dettagliata al problema della determinazione degli elementi base dell'architettura portoghese.\nIntroduce altri due nuovi elementi caratterizzanti: l'utilizzo della pietra nella decorazione degli spazi esterni e il beira.\nIl dibattito si estende anche all'integrazione dell'unit\u00e0 abitativa nel paesaggio e il materiale utilizzato per la realizzazione proviene dalla regione di appartenenza, quindi suscettibile di cambiamento ma intrinseco concettualmente nella casa portuguesa.\nNegli anni trenta Raul Lino e Rogerio de Azevedo furono chiamati dal Ministero delle opere pubbliche dell'Estado Novo a realizzare un \"prototipo di scuole primarie\". Sorgeranno alla fine 32 edifici \"Ra\u00fal\", 12 \"Estremadura\" e 56 \"Rogerio\".\nCulmina con il \"Centro Regional da Exposi\u00e7\u00e3o do Mundo Portugu\u00eas\" nel 1940.\nAlla \"casa portuguesa\" \u00e8 dedicato un fado di Am\u00e1lia Rodrigues, famoso negli anni cinquanta (testi di Vascos Matos Sequieira, Rinaldo Ferreira e Artur Vaz Fonseca)."}
{"id": "2110504", "revid": "125311364", "url": "https://it.wikipedia.org/wiki?curid=2110504", "title": "Moto Morini 125 H", "text": "La 125 H \u00e8 una motocicletta prodotta dalla Moto Morini a partire dal 1975 con motore a quattro tempi.\nDescrizione.\nL'eredit\u00e0 da raccogliere era gravosa: quella del Corsaro, in catalogo dal 1959.\nIl motore, secondo il criterio di standardizzazione adottato dalla casa, era imparentato con quello della \"3 1/2\". Proprio come la progenitrice aveva il motore con camera di combustione ricavata nel cielo del pistone (testata Heron) e la distribuzione ad aste e bilancieri comandata da cinghia dentata. Con la 350 bolognese condivideva anche le bielle, il cambio (a 6 marce), la pompa dell'olio, il freno a disco anteriore e l'accensione elettronica.\nA differenza della 350 adottava per\u00f2 una frizione in bagno d'olio. Il gruppo termico della 125 H era del tutto unificato con quello della successiva 250 J bicilindrica, o meglio 250 2C, fatta eccezione per il valore di corsa del pistone che anzich\u00e9 corrispondere ai 45 mm della monocilindrica era ridotto a 43.8\u00a0mm (stessa misura dei primi esemplari di 125 H). La lubrificazione era a carter umido con pompa trocoidale.\nPresentata a inizio 1975, la nuova ottavo di litro Morini si presentava come la pi\u00f9 moderna tra le \"quattro tempi\" della categoria, con uno stile ripreso da quello della 3 1/2; tra i punti deboli vi erano il prezzo (762.000 lire, pi\u00f9 alto di quello delle concorrenti) e le prestazioni, simili a quelle del Corsaro.\nCol passare degli anni la 125 fu aggiornata solo a livello estetico: nel 1977 i cerchi a raggi furono sostituiti con ruote a razze in lega, mentre due anni dopo fu cambiata la sella e la gamma delle colorazioni. A fine 1981 fu oggetto di un nuovo restyling (cambiarono serbatoio, fianchetti, codino e la forcella, ora dotata di soffietti parapolvere). Ultima evoluzione della moto fu la \"125 T\" del 1984 disegnata da Alberto Strazzari (fondatore nel 1979 della Engines Engineering) e ispirata alla contemporanea Honda FT 500.\nLa produzione termin\u00f2 nel 1985, dopo circa 16.000 esemplari costruiti (di cui circa 500 125 T).\nSulla base della 125 H la Moto Morini, tra il 1982 e il 1983, costru\u00ec un prototipo sovralimentato da un piccolo compressore volumetrico, dotato inoltre di un overboost in accelerazione. La macchina forniva ottime prestazioni (si parlava di una ventina di cavalli a 9200 giri), tanto da essere pi\u00f9 veloce della 250 T monocilindrica, ma il progetto fu abbandonato in ragione degli elevati costi di produzione."}
{"id": "2110505", "revid": "6923", "url": "https://it.wikipedia.org/wiki?curid=2110505", "title": "Moto Morini 125H", "text": ""}
{"id": "2110511", "revid": "159980", "url": "https://it.wikipedia.org/wiki?curid=2110511", "title": "Larus cirrocephalus", "text": ""}
{"id": "2110512", "revid": "159980", "url": "https://it.wikipedia.org/wiki?curid=2110512", "title": "Larus maculipennis", "text": ""}
{"id": "2110514", "revid": "159980", "url": "https://it.wikipedia.org/wiki?curid=2110514", "title": "Larus brunnicephalus", "text": ""}
{"id": "2110515", "revid": "547034", "url": "https://it.wikipedia.org/wiki?curid=2110515", "title": "Fran\u00e7ois de Montholon", "text": "Primo del suo casato a portare il nome Fran\u00e7ois, signore di Vivier, d'Aubervilliers e di Gaillonnet presso Seraincourt, fu presidente del Parlamento di Parigi e guardasigilli sotto Francesco I dal 9 agosto 1542 al 15 giugno 1543. Suo figlio, Fran\u00e7ois II de Montholon, fu guardasigilli e cancelliere sotto Enrico III. \nLa famiglia.\nFran\u00e7ois de Montholon \u00e8 figlio di Nicolas II de Montholon, signore di Pleuveron, luogotenente generale del baliato di Autun, morto il 19 ottobre 1496, e di Jeanne Chappet, figlia del signore di La Bouillie. \u00c8 fratello di Jean de Montholon, eletto cardinale ma deceduto prematuramente nel 1528. La nonna, Marie de Ganay, era zia di Jean de Ganay, anch'egli cancelliere di Francia.\nIl blasone dei Montholon porta: \"Un montone d'oro su fondo azzurro, al capo d'oro con tre cinquefoglie d'argento.\"\nBiografia.\nDe Montholon \u00e8 avvocato del re presso il Parlamento di Digione, prima di trasferirsi al foro di Parigi, su consiglio del suo prozio Germain de Ganay, vescovo di Orl\u00e9ans.\nNel 1521 a Parigi si distingue per la partecipazione a uno dei pi\u00f9 grandi processi dell'epoca: quello che vedeva contrapposti la duchessa di Angoul\u00eame, Luisa di Savoia, madre di re Francesco I, al Connestabile di Francia Carlo III, duca di Borbone. De Montholon difese con passione Carlo di Borbone dalle prepotenti pretese di Luisa di Savoia, assistita da Guillaume Poyet, che voleva riunificare alla corona il potente ducato di Borbone. Carlo di Borbone perse la causa, ma Francesco I not\u00f2 la correttezza di de Montholon per come difese il suo assistito pur scontrandosi con la regina madre.\nDopo la morte della madre, nel 1531, il re pu\u00f2 finalmente premiare i meriti di de Montholon: gli confida prima una carica da avvocato generale al parlamento di Parigi per nominarlo poi, il 28 settembre 1532, presidente dello stesso parlamento. \nEpitaffio di Fran\u00e7ois de Montholon composto da Gilles d'Aurigny.\nFran\u00e7ois de Montholon mor\u00ec il 12 giugno 1543 a Villers-Cotter\u00eats. Il suo corpo venne portato a Parigi dove venne inumato nella chiesa di Saint-Andr\u00e9-des-Arcs.\nLa discendenza.\nFran\u00e7ois de Montholon si spos\u00f2 il 29 maggio 1514 con Jeanne Berthoul, ma rimasto vedovo si risposa il 18 luglio 1524 con Marie Boudet da cui ebbe Fran\u00e7ois II de Montholon (1528-1590), futuro procuratore generale della regina, guardasigilli e cancelliere di Francia.\nOpere.\n\"La Remonstrance faite par Monsieur le Garde des Sceaux de France, en l'Assembl\u00e9e des Estats\"."}
{"id": "2110518", "revid": "159980", "url": "https://it.wikipedia.org/wiki?curid=2110518", "title": "Larus bulleri", "text": ""}
{"id": "2110521", "revid": "159980", "url": "https://it.wikipedia.org/wiki?curid=2110521", "title": "Larus hartlaubii", "text": ""}
{"id": "2110523", "revid": "159980", "url": "https://it.wikipedia.org/wiki?curid=2110523", "title": "Larus novaehollandiae", "text": ""}
{"id": "2110524", "revid": "159980", "url": "https://it.wikipedia.org/wiki?curid=2110524", "title": "Larus philadelphia", "text": ""}
{"id": "2110526", "revid": "21880", "url": "https://it.wikipedia.org/wiki?curid=2110526", "title": "Larus scopulinus", "text": ""}
{"id": "2110534", "revid": "159980", "url": "https://it.wikipedia.org/wiki?curid=2110534", "title": "Larus serranus", "text": ""}
{"id": "2110536", "revid": "116944", "url": "https://it.wikipedia.org/wiki?curid=2110536", "title": "Unione delle Isole Ionie", "text": ""}
{"id": "2110537", "revid": "116944", "url": "https://it.wikipedia.org/wiki?curid=2110537", "title": "Unione delle Isole Jonie", "text": ""}
{"id": "2110538", "revid": "767487", "url": "https://it.wikipedia.org/wiki?curid=2110538", "title": "Antoni K\u0119pi\u0144ski", "text": "Biografia.\nDopo i suoi studi a Cracovia, dove frequent\u00f2 uno dei migliori licei, nel 1936 Bart\u0142omiej Nowodworskisi s'iscrisse alla facolt\u00e0 di medicina dell'Universit\u00e0 Jagellonica, ma l'inizio della Seconda guerra mondiale nel 1939 interruppe i suoi studi prima della laurea. K\u0119pi\u0144ski si arruol\u00f2 nell'esercito polacco per difendere la patria dall'invasione tedesca. Fu internato in Ungheria, dove era fuggito con alcune truppe polacche dopo che la Polonia fu invasa dalla Wehrmacht tedesca. Nel 1940 riusc\u00ec a scappare e si diresse in Francia e poi in Spagna dove fu imprigionato nel campo di Miranda del Ebro.\nPi\u00f9 tardi fu liberato e si trasfer\u00ec nel Regno Unito per poco tempo insieme alla divisione aeronautica, ma tra il 1944 e il 1945 continu\u00f2 i suoi studi di medicina a Edimburgo, laureandosi nel 1946. Poco dopo ritorn\u00f2 in Polonia e fu assunto nella Clinica psichiatrica della facolt\u00e0 di medicina di Cracovia.\nCome ex-detenuto di un campo di concentramento prese parte ad un programma di riabilitazione per sopravvissuti al campo di concentramento di Auschwitz. La sua carriera medica fu notevole e inoltre divent\u00f2 uno dei migliori ricercatori polacchi nel campo della psichiatria. Le sue teorie sul metabolismo dell'informazione e sulla psichiatria assiologica sono abbastanza conosciute e il suo lavoro scientifico comprende pi\u00f9 di 140 pubblicazioni e numerosi libri."}
{"id": "2110539", "revid": "180202", "url": "https://it.wikipedia.org/wiki?curid=2110539", "title": "Henry Molaison", "text": ""}
{"id": "2110540", "revid": "159980", "url": "https://it.wikipedia.org/wiki?curid=2110540", "title": "Larus minutus", "text": ""}
{"id": "2110543", "revid": "55935", "url": "https://it.wikipedia.org/wiki?curid=2110543", "title": "Ohlau", "text": ""}
{"id": "2110547", "revid": "46291", "url": "https://it.wikipedia.org/wiki?curid=2110547", "title": "Hydrocoloeus", "text": ""}
{"id": "2110548", "revid": "228587", "url": "https://it.wikipedia.org/wiki?curid=2110548", "title": "Au\u0161ra Augustinavi\u010di\u016bt\u0117", "text": "Nacque in Lituania non lontano dalla citt\u00e0 di Kaunas. Nel 1956 si laure\u00f2 alla facolt\u00e0 di economia dell'universit\u00e0 di Vilnius in Economia finanziaria. \nLavor\u00f2 nel Ministero delle finanze della Repubblica Sovietica Lituana e come insegnante di politica economica in differenti istituzioni educative di Vilnius. Ebbe un largo numero di seguaci in molti stati dell'allora Unione Sovietica. I suoi studi inizialmente di natura strettamente economica, riguardarono lo scambio delle informazioni tra gli individui. Successivamente tali studi vennero integrati dapprima nella sociologia e successivamente nella psicologia\nLe sue opere scientifiche, con pochissime eccezioni, non vennero pubblicate durante il periodo sovietico, ma diventarono sempre pi\u00f9 popolari durante gli anni 1990. Augustinavi\u010di\u016bt\u0117 era, per la classificazione della socionica, un tipo psicologico ILE."}
{"id": "2110549", "revid": "159980", "url": "https://it.wikipedia.org/wiki?curid=2110549", "title": "Larus atricilla", "text": ""}
{"id": "2110550", "revid": "116944", "url": "https://it.wikipedia.org/wiki?curid=2110550", "title": "Stati Uniti delle Isole Jonie", "text": ""}
{"id": "2110552", "revid": "159980", "url": "https://it.wikipedia.org/wiki?curid=2110552", "title": "Larus fuliginosus", "text": ""}
{"id": "2110553", "revid": "287204", "url": "https://it.wikipedia.org/wiki?curid=2110553", "title": "Ausra Augustinaviciute", "text": ""}
{"id": "2110554", "revid": "229244", "url": "https://it.wikipedia.org/wiki?curid=2110554", "title": "Aushra Augustinavichute", "text": ""}
{"id": "2110555", "revid": "229244", "url": "https://it.wikipedia.org/wiki?curid=2110555", "title": "Aushra Augustinavichiute", "text": ""}
{"id": "2110556", "revid": "159980", "url": "https://it.wikipedia.org/wiki?curid=2110556", "title": "Larus modestus", "text": ""}
{"id": "2110558", "revid": "287204", "url": "https://it.wikipedia.org/wiki?curid=2110558", "title": "Antoni Kepinski", "text": ""}
{"id": "2110559", "revid": "159980", "url": "https://it.wikipedia.org/wiki?curid=2110559", "title": "Larus pipixcan", "text": ""}
{"id": "2110560", "revid": "159980", "url": "https://it.wikipedia.org/wiki?curid=2110560", "title": "Larus scoresbii", "text": ""}
{"id": "2110563", "revid": "83531", "url": "https://it.wikipedia.org/wiki?curid=2110563", "title": "Ixtaczoquitl\u00e1n", "text": "Ixtaczoquitl\u00e1n \u00e8 una municipalit\u00e0 dello stato di Veracruz, nel Messico centrale, il cui capoluogo \u00e8 la localit\u00e0 omonima. Si trova a due km dalla vicina citt\u00e0 di Orizaba e nei pressi della linea ferroviaria Fort\u00edn\u2013Orizaba.\nIxtaczoquitl\u00e1n \u00e8 situata nella zona centrale e montuosa dello stato di Veracruz, la superficie complessiva del comune \u00e8 di 137.35\u00a0km\u00b2 e l'altitudine \u00e8 pari a 1.140 m s.l.m.\nConfina a nord con i comuni di Atzacan e Fort\u00edn, a sud con quelli di Tequila e Coetzala, a est con i comuni di Naranjal e Fort\u00edn, e a ovest con quelli di Orizaba, Rafael Delgado, San Andr\u00e9s Tenejapan e Magdalena."}
{"id": "2110566", "revid": "1543377", "url": "https://it.wikipedia.org/wiki?curid=2110566", "title": "Dolyna", "text": "Dolyna (, ) \u00e8 una citt\u00e0 situata nell'oblast' di Ivano-Frankivs'k, nel sudovest dell'Ucraina. \u00c8 il centro amministrativo del distretto di Dolyna.\nLa popolazione attualmente stimata \u00e8 intorno ai 20\u00a0696 abitanti (2001).\nStoria.\nLa cronistoria della citt\u00e0 risale al X secolo, rendendola una delle pi\u00f9 antiche della regione. Dal XIV secolo il centro divenne rinomato per la sua miniera di sale; nel 1349 venne annesso alla Polonia. Nel 1525, con il Diritto di Magdeburgo, Dolyna raggiunse lo statuto di citt\u00e0 e un diritto di commerciare sale simile a quello del vicino abitato di Kolomyja. Nel 1772 pass\u00f2 in mano agli Austriaci.\nDurante la seconda met\u00e0 del XIX secolo, sempre sotto la dominazione asburgica, venne fatta passare per la citt\u00e0 una linea ferroviaria collegante Stryj con Stanislavyv.\nDopo il collasso dell'Impero austro-ungarico gli stati polacchi e ucraini ora riformati lottarono per il controllo su Dolyna in una guerra fratricida, vinta dai Polacchi. Nel periodo infrabellico, la cittadina, con una popolazione di quasi 10\u00a0000 abitanti, apparteneva al Voivodato di Stanis\u0142aw\u00f3w ed era capitale della contea di Dolyna. I villaggi vicini erano abitati da immigrati tedeschi giunti al tempo di Giuseppe II.\nDurante la seconda guerra mondiale, la citt\u00e0 venne occupata dai sovietici e dai tedeschi, e incorporata nella Repubblica socialista sovietica ucraina. Durante gli anni cinquanta, nella regione vennero trovati dei giacimenti petroliferi, che dal 1958 produssero il 65% del petrolio estratto nella RSS Ucraina. Dal 1991 Dolyna \u00e8 situata nell'Ucraina indipendente.\nSport.\nLa citt\u00e0 ha una squadra di calcio, il Naftovyk."}
{"id": "2110567", "revid": "46291", "url": "https://it.wikipedia.org/wiki?curid=2110567", "title": "Saundersilarus", "text": ""}
{"id": "2110568", "revid": "767487", "url": "https://it.wikipedia.org/wiki?curid=2110568", "title": "Basilio Amati", "text": "Biografia.\nDopo i primi anni di studio si trasfer\u00ec a Roma da suo fratello Girolamo dove divent\u00f2 medico chirurgo. Momentaneamente si trasfer\u00ec per qualche tempo in Francia, tornato si dedic\u00f2 allo studio diventando notaio, e al lavoro come custode dell'archivio Savignanese. Prima della morte collabor\u00f2 alla compilazione del \"Dizionario della lingua italiana\", stampato a Bologna dal 1818 al 1826, e scrisse alcune opere note al suo tempo."}
{"id": "2110569", "revid": "1610933", "url": "https://it.wikipedia.org/wiki?curid=2110569", "title": "Gabbiano di Saunders", "text": ""}
{"id": "2110572", "revid": "111060872", "url": "https://it.wikipedia.org/wiki?curid=2110572", "title": "Statuto d'Autonomia della Comunit\u00e0 Valenciana", "text": "Lo Statuto d'Autonomia della Comunit\u00e0 Valenciana (Estatut d'Autonomia del Pa\u00eds Valenci\u00e0 in valenciano, Estatuto de Autonom\u00eda de la Comunidad Valenciana in castigliano) \u00e8 la norma fondante della Comunit\u00e0 Valenciana (Spagna), che regola il funzionamento dei suoi organi di governo, cio\u00e8 la Generalitat Valenciana.\nLo Statuto fu creato nel 1982 e rest\u00f2 in vigore fino al 2006, anno della sua riforma. Lo Statuto attuale \u00e8 quello dell'11 aprile 2006.\nLo Statuto.\nLo Statuto fu approvato per la prima volta con la legge organica 5/1982 del 1\u00ba luglio, chiamata \"Legge dello Statuto d'Autonomia della Comunit\u00e0 Valenciana\".\nNel maggio del 2005, si dibatt\u00e9 nelle Corti Valenciane un nuovo statuto.\nLa Comunit\u00e0 Valenciana fu la prima a presentare una riforma del suo statuto d'autonomia davanti al Congresso dei Deputati. Questa riforma fu approvata dalle Corti Valenciane con 83 voti a favore (PPCV e PSPV-PSOE) e 6 voti contrari (Entesa) il 1\u00ba luglio del 2005. La riforma fu precedentemente concordata dai partiti PPCV e PSPV-PSOE.\nNonostante ci\u00f2, durante la lavorazione dello statuto nelle Cortes Generales, il PSPV-PSOE manifest\u00f2 inizialmente la sua disposizione a modificare lo statuto che aveva precedentemente concordato nelle Corti Valenciane. Queste modifiche erano relative alla lingua valenciana e alla quota dello sbarramento elettorale (fissata al 5% dei voti totali) per poter accedere al Parlamento Valenciano, modifiche che erano pretese dai partiti nazionalisti, sia valenciano che catalano, dato che la diminuzione della barriera elettorale dal 5% al 3% avrebbe permesso di entrare nel parlamento al partito \"Bloc Nacionalista Valenci\u00e0\".\nNel testo finale dello Statuto approvato dal Parlamento Spagnolo si mantenne la denominazione Lingua Valenciana, non accettata dai difensori dell'unit\u00e0 linguistica del catalano e valenciano, e si \u00e8 messa da parte la questione della barriera elettorale lasciandola al 5%, che potr\u00e0 per\u00f2 essere modificata successivamente attraverso una legge valenciana, con una maggioranza di due terzi per essere approvata. Inoltre, lo Statuto non riconosce come lingua propria il castigliano, anche se numerosi territori nelle province di Castell\u00f3n, Valencia e Alicante hanno come lingua materna il castigliano e non il valenciano.\nIl progetto di riforma dello Statuto della Comunit\u00e0 Valenciana fu approvato nel Congresso dei Deputati con 294 voti a favore (PSOE, PP e CC) e 32 contrari (CiU, ERC, PNV, IU-ICV e Grupo Mixto).\nLa riforma dello Statuto fu successivamente ratificata dal Parlamento Valenciano, per una caratteristica della riforma dello stesso Statuto d'Autonomia per cui una volta dibattuto e approvato nelle Cortes Generales deve tornare alle Corti Valenciane per essere approvato definitivamente, poich\u00e9 potrebbero essere state introdotte alcune modifiche indesiderate alle Corti Valenciane. In cambio, non ci fu nessun referendum per la sua approvazione, come accadde nel caso degli statuti di quelle comunit\u00e0 autonome che optarono per un procedimento pi\u00f9 rapido.\nSuccessivamente lo Statuto venne firmato dal re Juan Carlos I il 10 aprile 2006, ed entr\u00f2 in vigore l'11 aprile dello stesso anno con la pubblicazione nel Bolet\u00edn Oficial del Estado (BOE) e nel \"Diario Oficial de la Generalitat Valenciana\" (DOGV).\nPrecedenti.\nNegli anni Trenta, durante la Seconda repubblica spagnola, si proposero e realizzarono diversi progetti di statuto autonomico a carico di varie formazioni politiche e sociali:\nNessuna di queste riusc\u00ec tuttavia a conseguire il risultato sperato e tutti gli sforzi autonomistici vennero troncati nel 1939, dopo la presa della regione da parte dell'esercito che si era sollevato contro la Repubblica, fino alla restaurazione democratica alla fine degli anni Settanta.\nCon lo Statuto d'Autonomia del 1982 fu la prima volta che la Comunit\u00e0 Valenciana, dall'abolizione dei Fueros de Valencia da parte dei Decreti di Nueva Planta (1707), ha avuto una certa capacit\u00e0 di autogoverno."}
{"id": "2110574", "revid": "1543377", "url": "https://it.wikipedia.org/wiki?curid=2110574", "title": "Luigi Angeli", "text": "Biografia.\nDopo anni di studio dall'universit\u00e0 di medicina di Bologna, dove ebbe docenti come il Baldi e il Molinelli divent\u00f2 medico nel 1761, dove si specializz\u00f2 in ginecologia e ostetricia. Stimato dall'arcivescovo di Ravenna Codronchi e dal vescovo Chiaramonti (il futuro Pio VII) di cui divent\u00f2 medico personale. Riconosciuto come cavaliere lateranense ebbe la croce dello speron d'oro, riconoscimento clericale. I suoi primi lavori furono un'analisi delle acque minerali e la cura di una pubblicazione di un altro testo a cui aggiunse delle note. Nella sua opera pi\u00f9 importante \"Il medico giovane instruito ne' suoi doveri, e condotto al letto dell'ammalato\", che venne tradotta in diverse lingue, parla del rapporto fra i medici e i pazienti, esponendo i vari obblighi dei primi verso i secondi e verso se stessi. Fu anche membro di numerose accademie scientifiche, mediche e culturali quali l'Accademia delle Scienze di Torino (dal 12 dicembre 1784), l'Accademia dei Georgofili di Firenze, l'Accademia Agraria di Vicenza, l'Accademia di Ostetricia di Gottinga."}
{"id": "2110577", "revid": "1573940", "url": "https://it.wikipedia.org/wiki?curid=2110577", "title": "Chroicocephalus saundersi", "text": "Il gabbiano di Saunders (Chroicocephalus saundersi ) \u00e8 un uccello marino della famiglia dei Laridi originario delle regioni costiere della Cina orientale. Talvolta classificato in un genere a s\u00e9, \"Saundersilarus\", il suo nome comune commemora l'ornitologo britannico Howard Saunders.\nDescrizione.\nDimensioni.\nMisura 29-33 cm di lunghezza, per un peso di 170-220 g; l'apertura alare \u00e8 di 85-91 cm.\nAspetto.\nNegli uccelli adulti, la testa e la nuca sono neri, ad eccezione di una piccola mezzaluna bianca che contorna la parte superiore e inferiore della parte posteriore dell'occhio. Il dorso e le copritrici superiori sono di colore blu-grigio e le primarie esterne sono bianche con le estremit\u00e0 nere. Le primarie interne sono prevalentemente nere e formano una macchia molto caratteristica sul lato inferiore dell'ala, appena sotto il polso. Le secondarie sono quasi interamente bianche. Il becco \u00e8 nero. Le zampe e i piedi sono rossastri. L'iride \u00e8 di colore marrone scuro.\nQuando non indossano il piumaggio nuziale, gli adulti hanno una testa bianca con dei segni grigi sul collo, nonch\u00e9 una macchia nera davanti e dietro l'occhio. Il gabbiano di Saunders \u00e8 pi\u00f9 o meno simile al gabbianello (\"Hydrocoloeus minutus\"), nonostante presenti dimensioni maggiori e disegni differenti sulla parte superiore e inferiore delle ali. Il disegno delle ali \u00e8 identico a quello del gabbiano comune (\"Chroicocephalus ridibundus\"). Tuttavia, ha il becco pi\u00f9 corto, pi\u00f9 tozzo e pi\u00f9 nero. \u00c8 quasi identico al gabbiano di Bonaparte (\"C. philadelphia\"), ma il gabbiano di Saunders presenta un becco nettamente pi\u00f9 robusto.\nBiologia.\nNon possediamo informazioni precise sugli spostamenti dei gabbiani di Saunders. In inverno, questi uccelli vengono avvistati in Corea del Sud e nel sud del Giappone, nella Cina orientale, a Taiwan, Hong Kong, Hainan e nel Tonchino, vale a dire a est e a sud del loro areale di nidificazione. I principali quartieri invernali sono situati in Giappone, a Hong Kong e nel nord del Vietnam. Pi\u00f9 di 200 coppie sono state avvistate nel delta del Fiume Rosso, non lontano da Hanoi. 30 coppie svernano sull'isola di Taiwan.\nAlimentazione.\nGeneralmente i gabbiani di Saunders vanno in cerca di cibo nelle distese di fango costiere, nutrendosi dei piccoli organismi che si spostano a seconda dell'andamento delle maree. \"Handbook of the Birds of the World\" non descrive in dettaglio il menu di questa specie, ma probabilmente questo \u00e8 costituito da gamberetti. Secondo ARKive, questi palmipedi di medie dimensioni pescano e afferrano le loro prede volando a bassa altezza sul mare, generalmente a circa 10 metri, per poi tuffarsi rapidamente. Secondo la stessa fonte, catturano ghiozzi, granchi, pesci e vermi. Praticano anche il cleptoparassitismo, costringendo altri uccelli predatori a rigurgitare le loro vittime per rubarle. I gabbiani di Saunders sono deboli nuotatori, quindi trascorrono gran parte del tempo sulla spiaggia, aspettando che il cibo arrivi loro con la marea.\nRiproduzione.\nLa nidificazione di questo uccello non \u00e8 stata praticamente mai studiata; ciononostante, abbiamo a disposizione alcune informazioni al riguardo.\nI gabbiani di Saunders si riproducono in colonie, situate sempre in paludi salmastre nei pressi della costa. Ciascuna covata contiene in media 3 uova (da 1 a 6). Quando si trovano covate composte da 5 o 6 uova ci troviamo probabilmente di fronte a due femmine associate che dividono tra loro le responsabilit\u00e0 parentali all'interno di uno stesso nido. La formazione di coppie unisessuali \u00e8 senza dubbio una conseguenza della contaminazione dei siti da parte degli agenti chimici.\n\"Handbook of the Birds of the World\" non afferma altro riguardo alle abitudini riproduttive. La durata di incubazione, quella del soggiorno nel nido e la data dell'involo sono sconosciute.\nIn circostanze normali, questi gabbiani depongono 2 o 3 uova che, secondo ARKive, vengono covate per 22 giorni.\nDistribuzione e habitat.\nI gabbiani di Saunders vivono quasi esclusivamente lungo le coste e nei cordoni litoranei. Occasionalmente, si possono osservare anche in specchi d'acqua dolce, non lontani dall'oceano. Questi uccelli nidificano nelle zone umide vicino alla costa, preferendo questo tipo di terreno di nidificazione agli \"habitat\" situati nell'entroterra. Tuttavia, si ritiene che in passato i gabbiani di Saunders nidificassero lungo i laghi o gli stagni dell'entroterra.\nI gabbiani di Saunders nidificano lungo la costa orientale della Cina, dal Liaoning al Jiangsu, passando per l'Hebei e lo Shandong, vale a dire lungo le rive del mar Giallo. Sporadicamente, si riproducono anche lungo la costa occidentale della Corea. Svernano in Corea del Sud e nel sud del Giappone (Kyushu e sud dell'isola principale di Honshu). Dalla Corea migrano fino all'isola di Hainan e al nord del Vietnam.\nQuesta specie \u00e8 monotipica, cio\u00e8 non \u00e8 divisa in sottospecie.\nConservazione.\nAttualmente, il gabbiano di Saunders viene classificato come \u00abvulnerabile\u00bb, ma fino al 2000 veniva considerato \u00abin pericolo\u00bb. La popolazione totale viene stimata sulle 21.000-22.000 unit\u00e0. Durante il periodo di nidificazione, i gabbiani di Saunders si distribuiscono in sette colonie situate unicamente nelle province cinesi di Liaoning, Hebei, Shandong (2 colonie) e Jiangsu (2 colonie).\nLe attivit\u00e0 industriali, come l'estrazione del petrolio, ne stanno distruggendo l'\"habitat\". I contadini raccolgono le uova e distruggono le covate. Le covate sostitutive rendono i nidiacei vulnerabili ai tifoni della tarda primavera. Le colonie situate in prossimit\u00e0 dei villaggi sono minacciate da disturbi antropici che portano talvolta all'abbandono dei siti.\nSe non verranno prese misure di protezione nel giro di pochi anni, la specie rischia di scomparire entro la fine del secolo."}
{"id": "2110578", "revid": "24281", "url": "https://it.wikipedia.org/wiki?curid=2110578", "title": "Burning Heart Record", "text": ""}
{"id": "2110579", "revid": "1543377", "url": "https://it.wikipedia.org/wiki?curid=2110579", "title": "Francesco Angiolini", "text": "Biografia.\nFiglio di una numerosa famiglia (5 fratelli e due sorelle) tutti indirizzati ad una vita religiosa e spirituale all'et\u00e0 di 15 anni entr\u00f2 nella compagnia di Ges\u00f9. Appena diciottenne conosceva 11 lingue e fu inviato a terminare gli studi di filosofia e di lettere prima a Bologna e poi a Modena . Completati seppe dello scioglimento del suo ordine e decise con uno dei fratelli di viaggiare alla volta di Verona dove si dedic\u00f2 alla traduzione dal greco.\nFra le tante opere che tradusse vi furono l'\"Elettra\" e l'\"Antigone\" di Sofocle a cui si aggiunse anche il \"Ciclope\" di Euripide. Per le sue capacit\u00e0 divenne noto alle orecchie del papa Pio VI, il Re di Napoli e il Granduca di Toscana. La sua fama lo port\u00f2 in Russia dove part\u00ec nel 1783 dove, in compagnia di due fratelli, incontr\u00f2 i gesuiti del luogo e il generale Stanislao Chernievidski. Qui eresse un tempio cattolico e comprese le lingue del russo e del polacco arrivando a scrivere testi in quelle lingue. Mor\u00ec poco dopo per la febbre molto alta, i suoi fratelli pi\u00f9 cari erano Giuseppe Angiolini e Gaetano Angiolini."}
{"id": "2110580", "revid": "1573940", "url": "https://it.wikipedia.org/wiki?curid=2110580", "title": "Ichthyaetus ichthyaetus", "text": "Il gabbiano del Pallas (Ichthyaetus ichthyaetus, ) \u00e8 un uccello della famiglia dei Laridi.\nSistematica.\n\"Ichthyaetus ichthyaetus\" non ha sottospecie, \u00e8 monotipico.\nDistribuzione e habitat.\nQuesto gabbiano vive in quasi tutta l'Asia continentale (ad eccezione di Vietnam, Corea e Turkmenistan), in Sri Lanka e nell'Africa orientale tra Egitto e Kenya. \u00c8 di passo in gran parte dell'Europa, Italia compresa, in Tunisia, Uganda, Somalia, Siria, Libano, sulle Maldive, in Giappone e nel Laos."}
{"id": "2110581", "revid": "1610933", "url": "https://it.wikipedia.org/wiki?curid=2110581", "title": "Gabbiano del Pallas", "text": ""}
{"id": "2110583", "revid": "123717018", "url": "https://it.wikipedia.org/wiki?curid=2110583", "title": "Ichthyaetus relictus", "text": "Il gabbiano relitto (Ichthyaetus relictus, L\u00f6nnberg 1931) \u00e8 un uccello della famiglia dei Laridi.\nSistematica.\n\"Ichthyaetus relictus\" non ha sottospecie, \u00e8 monotipico.\nDistribuzione e habitat.\nQuesto gabbiano nidifica in Mongolia, nel Kazakistan orientale, in Russia e nella Mongolia Interna. D'inverno alcune popolazioni si spostano nella Corea del Sud, altre sulle coste orientali della Cina e altre ancora sugli altipiani tibetani o dello Xinjiang. \u00c8 di passo in Giappone, Kirghizistan e Vietnam, e anche in Bulgaria."}
{"id": "2110584", "revid": "1610933", "url": "https://it.wikipedia.org/wiki?curid=2110584", "title": "Gabbiano relitto", "text": ""}
{"id": "2110585", "revid": "827882", "url": "https://it.wikipedia.org/wiki?curid=2110585", "title": "Maschera per ossigeno", "text": "La maschera per ossigeno (o dell'ossigeno) \u00e8 uno strumento per la somministrazione di ossigeno attraverso un'immissione diretta all'apparato respiratorio tramite il viso (naso e bocca).\nComposta generalmente di plastica sagomata o silicone o gomma, in modo che possa ben aderire alla parte del viso umano comprendente naso e bocca, si mantiene applicata al volto con una cinghia o a mano. L'area potenzialmente coinvolta nel flusso della respirazione \u00e8 stata calcolata essere di 0.4 metri dalla maschera.\nFacilita la respirazione in quanto possiede due valvole, dedicate alla espirazione e alla inspirazione, che permettono che l'ossigeno sia erogato ed inspirato mentre l'anidride carbonica viene eliminata.\nUtilizzo.\nRisulta molto pratica in ambito sanitario quando occorre velocemente ristabilire un normale apporto di ossigeno caircolante nel sangue, come nel caso di broncopneumopatia cronica ostruttiva o di deficit della ventilazione.\nI piloti di aerei la utilizzano regolarmente durante i voli; inoltre negli aerei, in caso di emergenza, vengono utilizzate speciali maschere ad ossigeno per i passeggeri che cadono automaticamente in caso di depressurizzazione.\nAnche nell'alpinismo si usano maschere ad ossigeno per sopperire alla carenza d'ossigeno in alta quota."}
{"id": "2110586", "revid": "486946", "url": "https://it.wikipedia.org/wiki?curid=2110586", "title": "Maschera per l'ossigeno", "text": ""}
{"id": "2110588", "revid": "135491", "url": "https://it.wikipedia.org/wiki?curid=2110588", "title": "Milieu Galattico", "text": ""}
{"id": "2110591", "revid": "767487", "url": "https://it.wikipedia.org/wiki?curid=2110591", "title": "Brother (film 1997)", "text": "Brother () \u00e8 un film del 1997, scritto e diretto da Aleksej Balabanov.\nNel 2000 lo stesso Balabanov ne ha diretto un sequel, \"Il fratello grande\".\nTrama.\nDaniil Bagrov \u00e8 reduce dal servizio militare come scrivano in ufficio. Ha un'indole protettiva verso le persone pi\u00f9 deboli.\nDopo essere stato coinvolto in una rissa, un vecchio amico di suo padre, il capo della polizia, gli propone di arruolarsi come poliziotto. Ma Daniil rifiuta e accetta il consiglio di sua madre, ovvero di raggiungere suo fratello Viktor a San Pietroburgo. Sebbene la madre creda che Viktor sia un rinomato uomo d'affari, in realt\u00e0 egli \u00e8 un killer che presta servizio dal boss mafioso Krugly.\nDaniil, non sospettando del vero lavoro del fratello, accetta senza sospettare di intraprenderne la sua ultima missione, ovvero l'assassinio di un mafioso ceceno, credendo cos\u00ec di difendere suo fratello dai soprusi di quest'ultimo. Il lavoro viene compiuto con efficienza, ma Daniil rimane ferito da un colpo di pistola, esploso da uno degli uomini del Krugly, che volevano sbarazzarsi del sicario a lavoro compiuto.\nDurante la fuga, Daniil si rifugia su un tram, guidato da Sveta, una donna maltrattata dal marito che lo conduce in periferia, salvandogli di fatto la vita. Daniil trova poi soccorso da un suo amico Gofman il tedesco, che lo medica e lo rimette in sesto. Qualche giorno dopo, ristabilitosi completamente, Daniil incontra Sveta, con cui inizia una relazione, ma una nuova missione lo attende: recarsi, insieme a due uomini di Krugly, in un appartamento per recuperare del denaro che gli era stato sottratto. Il lavoro era stato affidato a Viktor che invece decide di farla portare a termine nuovamente da suo fratello; il colpevole viene liquidato insieme al suo coinquilino.\nMentre si accingono ad eliminare l'uomo innocente che avevano preso come ostaggio che casualmente aveva sbagliato l'appartamento finendo nelle grinfie dei malviventi, Daniil li fa fuori di conseguenza. Venuto a conoscenza della scomparsa dei suoi gregari, Krugly decide di vendicarsi contro Daniil; scoperto l'indirizzo di Sveta, in compagnia di alcuni suoi uomini, la violenta e la malmena selvaggiamente, in seguito giunge a casa di Viktor, obbligandolo a contattare Daniil telefonicamente e tendergli una trappola.\nGiunto da Sveta, dopo aver eliminato il killer Krot che gli ha teso un agguato, constata che Sveta ha subito un'aggressione. Daniil riceve la chiamata del fratello e accetta di incontrarsi con lui. Intuendo la macchinazione di Krugly, Danila si reca a casa di Viktor ed elimina Krugly e i suoi uomini, risparmiando invece suo fratello e invitandolo a ricominciare una nuova vita nel villaggio dove abita la loro madre. Prelevati i soldi che Krugly aveva con s\u00e9, Daniil si mette in viaggio verso Mosca, pronto a farsi valere anche l\u00ec.\nDistribuzione.\n\u00c8 stato presentato nella sezione Un Certain Regard al 50\u00ba Festival di Cannes e in concorso al Torino Film Festival, dove ha vinto il Premio speciale della giuria e il Premio FIPRESCI."}
{"id": "2110592", "revid": "1784492", "url": "https://it.wikipedia.org/wiki?curid=2110592", "title": "Nazionale di rugby a 15 della Croazia", "text": "La squadra nazionale di rugby XV della Croazia riunisce i migliori giocatori di Rugby XV della Croazia. La Croazia non ha mai partecipato alla Coppa del mondo, ma partecipa regolarmente al Campionato europeo, dove \u00e8 attualmente inserita nella 2\u00aa divisione poule A.\nAttualmente il capitano della nazionale \u00e8 Nik Juri\u0161i\u0107.\nStoria.\nIl primo club di rugby in Croazia, il Mladost di Zagabria, \u00e8 nato il 17 gennaio 1954, la federazione croata nel 1962, la prima partita ufficiale della rappresentativa nazionale \u00e8 avvenuta il 7 novembre 1992, un anno e pochi mesi dopo l'ottenimento dell'indipendenza dalla Jugoslavia."}
{"id": "2110593", "revid": "2121384", "url": "https://it.wikipedia.org/wiki?curid=2110593", "title": "Brother", "text": ""}
{"id": "2110594", "revid": "1543377", "url": "https://it.wikipedia.org/wiki?curid=2110594", "title": "Nazionale di rugby a 15 della Lettonia", "text": "La squadra nazionale di rugby XV della Lettonia (Latvijas regbija izlase) riunisce i migliori giocatori di Rugby XV della Lettonia. La Lettonia non ha mai partecipato alla coppa del mondo, ma partecipa regolarmente al Campionato europeo per Nazioni di rugby, dove \u00e8 attualmente inserita nella 2\u00aa divisione poule A."}
{"id": "2110600", "revid": "4175", "url": "https://it.wikipedia.org/wiki?curid=2110600", "title": "Nazionale di rugby a 15 della Svezia", "text": "La nazionale di rugby a 15 della Svezia () \u00e8 una selezione nazionale di terzo livello membro della FIRA-AER. Non ha mai disputato la coppa del mondo, ma partecipa regolarmente al Campionato europeo per Nazioni di rugby, dove \u00e8 attualmente inserita nella 2\u00aa divisione poule A. \nLa Svezia, assieme alla e alla ha giocato il primo torneo Viking Tri Nations tra Aprile ed Ottobre 2011, aggiudicandosi il torneo."}
{"id": "2110603", "revid": "1784425", "url": "https://it.wikipedia.org/wiki?curid=2110603", "title": "T\u00f4n \u0110\u1ee9c Th\u1eafng", "text": "Figlio di operai, organizz\u00f2 con i marinai francesi la \"rivolta del Mar Nero\" nel 1919. Per la sua attivit\u00e0 politica rivoluzionaria fu condannato dai francesi a 20 anni di esilio nell'isola di Pulo Condor, nel 1929.\nPrese parte alle guerre di liberazione del proprio paese e ricopr\u00ec posti di direzione e di responsabilit\u00e0. Nel 1960 fu eletto vicepresidente della Repubblica Democratica del Vietnam e, dopo la morte di Ho Chi Minh, nel 1969, ne fu eletto presidente."}
{"id": "2110605", "revid": "110157", "url": "https://it.wikipedia.org/wiki?curid=2110605", "title": "Campionato mondiale di pallavolo femminile 1978", "text": "Il campionato mondiale di pallavolo femminile 1978 si \u00e8 svolto dal 25 agosto al 7 settembre 1978 a Leningrado, Minsk, Riga e Volgograd, nell'Unione Sovietica: al torneo hanno partecipato ventitr\u00e9 squadre nazionali e la vittoria finale \u00e8 andata per la prima volta a Cuba.\nPodio.\nCampione.\nCuba(Primo titolo)\nSecondo posto.\nGiappone\nTerzo posto.\nURSS"}
{"id": "2110607", "revid": "216538", "url": "https://it.wikipedia.org/wiki?curid=2110607", "title": "McGuffin", "text": ""}
{"id": "2110608", "revid": "767487", "url": "https://it.wikipedia.org/wiki?curid=2110608", "title": "Roberto Ranghino", "text": "Carriera.\nDifensore in grado di giocare indifferentemente stopper o terzino, cresce nell' per poi entrare nelle giovanili del , la squadra che lo lancia nel calcio professionistico.\nDopo un campionato a , approda al dove si ferma per otto stagioni, salvo una breve permanenza di un anno nella , conquistando in giallobl\u00f9 la promozione nella massima serie nel 1967-1968 e dando un contributo alla lunga permanenza in Serie A del club scaligero.\nA seguire, gioca per una stagione nel Castelmassa, in quarta serie, prima di concludere la sua carriera e tornare a Omegna."}
{"id": "2110609", "revid": "86599", "url": "https://it.wikipedia.org/wiki?curid=2110609", "title": "Cratere Bona", "text": "Bona \u00e8 un cratere d'impatto presente sulla superficie di Titania, il maggiore dei satelliti di Urano, a 55,8\u00b0 di latitudine sud e 351,2\u00b0 di longitudine est. Il suo diametro \u00e8 di quasi 50\u00a0km.\nIl cratere \u00e8 stato battezzato dall'Unione Astronomica Internazionale con riferimento ad un personaggio del dramma storico shakespeariano \"Enrico VI, parte III\", \"Bona\", la sorella della Regina di Francia."}
{"id": "2110610", "revid": "787565", "url": "https://it.wikipedia.org/wiki?curid=2110610", "title": "7\u00ba Reggimento alpini", "text": "Il 7\u00ba Reggimento alpini \u00e8 un reparto dell'Esercito Italiano con sede a Belluno; dipende dalla Brigata alpina \"Julia\". L'attuale comandante \u00e8 il colonnello Andrea Carli.\nStemma.\nInquartato in croce di sant'Andrea. Nel primo di rosso al palo di nero caricato in cuore dell'elmo di Skanderbeg d'oro, nel secondo d'argento alla banda d'azzurro attraversata da un leone rosso, nel terzo nove fasce alternate d'azzurro e argento, nel quarto d'azzurro al monte all'italiana di sei cime d'oro.\nSullo scudo corona turrita d'oro, accompagnata sotto da otto nastri annodati nella corona, scendenti in sbarra e in banda al lato dello scudo, cinque azzurro filettati d'argento, due d'azzurro ed uno tricolore, rappresentativi delle ricompense. Nastro dai colori dell'Ordine Militare d'Italia, sotto lo scudo su lista bifida, il motto \"Ad excelsa tendo\".\nStoria.\nLa storia del 7\u00ba Reggimento alpini \u00e8 stata scritta nel 1958 da Manlio Barilli. Il 1\u00ba agosto 1887, viene formato con compagnie dei battaglioni \"Pieve di Cadore\", \"Feltre\" e \"Gemona\", al comando del colonnello Fonio ca. Angelo.\nIl Reggimento viene impegnato in Libia (1911-1912), e successivamente combatte nella prima guerra mondiale, dove si meriter\u00e0 diverse decorazioni, sia alla bandiera sia individuali.\nDopo il primo conflitto mondiale, viene impiegato in Eritrea e successivamente in Grecia.\nNel 1942 rientra in Italia, e successivamente dislocato in Provenza con compiti di presidio. Con l'armistizio di Cassibile il 7\u00ba rientra in Italia e in seguito sciolto il 12 settembre 1943; a Cuneo il reggimento viene accerchiato dai tedeschi e la maggior parte degli uomini viene deportata in Germania, mentre alcuni dei suoi uomini, assieme agli alpini del 2\u00ba Reggimento, aderiscono alla Resistenza o alla Repubblica Sociale Italiana.\nDopoguerra.\nBisogna aspettare il 1\u00ba luglio 1953, per la nuova ricostituzione la quale avviene all'interno della ricostituita Brigata alpina \"Cadore\".\nDopo un periodo di iniziale assestamento, il Reggimento, assume la seguente struttura consolidata, che manterr\u00e0 fino alla ristrutturazione del 1975:\nL'indomani del 9 ottobre 1963 i battaglioni del reggimento soccorrono la popolazione vittima del disastro del Vajont, a Longarone; per l'aiuto dato, il reggimento ricever\u00e0 una medaglia d'oro al valor civile appuntata alla bandiera, e una da parte dell'ANA. Nel novembre 1966 \u00e8 ancora in prima linea in aiuto delle popolazioni del bellunese colpite da un'alluvione.\nTra il 1993 e il 1994, partecipa all'operazione Vespri siciliani, e nel novembre 1994 opera in aiuto delle popolazioni piemontesi colpite dall'alluvione, meritando una medaglia di bronzo della Croce Rossa.\nLa Brigata \"Cadore\" viene sciolta, ed il 1\u00ba febbraio 1997 il Reggimento passa alle dipendenze della brigata alpina \"Julia\"; attualmente viene alimentato solo da militari di leva volontaria.\nPartecipa a diverse missioni di pace all'estero: ex-Jugoslavia, Afghanistan. Nel 2005 il 7\u00ba viene trasferito in quella che era la sua sede storica, nella caserma \"Salsa D'Angelo\" di Belluno.\nLa struttura odierna del Reggimento \u00e8 la seguente:\nOnorificenze.\nNella sua storia il 7\u00ba Reggimento alpini ha meritato le seguenti onorificenze alla bandiera:"}
{"id": "2110614", "revid": "1543377", "url": "https://it.wikipedia.org/wiki?curid=2110614", "title": "Nazionale di rugby a 15 dell'Armenia", "text": "La nazionale di rugby a XV dell'Armenia (\u0540\u0561\u0575\u0561\u057d\u057f\u0561\u0576\u056b \u057c\u0565\u0563\u0562\u056b\u056b \u0561\u0566\u0563\u0561\u0575\u056b\u0576 \u0570\u0561\u057e\u0561\u0584\u0561\u056f\u0561\u0576\u0568) ha iniziato solo di recente a competere nel Campionato europeo per Nazioni di rugby e ha subito raggiunto impressionanti risultati rimanendo imbattuta dal proprio esordio il 2 giugno 2004 al 30 settembre 2006.\nLa forza della Nazionale Armena si basa principalmente sul gran numero di giocatori di origine o di nazionalit\u00e0 armena che militano nel campionato francese di rugby a XV (Top 14), uno dei campionati dal miglior standard al mondo.\nL'Armenia non ha mai partecipato alla coppa del mondo, ma partecipa regolarmente al Campionato europeo per Nazioni di rugby, dove \u00e8 attualmente inserita nella 2\u00aa divisione poule B."}
{"id": "2110618", "revid": "48344", "url": "https://it.wikipedia.org/wiki?curid=2110618", "title": "Avant\u012b", "text": ""}
{"id": "2110619", "revid": "52076", "url": "https://it.wikipedia.org/wiki?curid=2110619", "title": "Casa (antico Egitto)", "text": ""}
{"id": "2110626", "revid": "74801", "url": "https://it.wikipedia.org/wiki?curid=2110626", "title": "Adolf Ulrik Wertm\u00fcller", "text": "Wertm\u00fcller nacque a Stoccolma e vi studi\u00f2 arte prima di trasferirsi a Parigi nel 1772 per studiare sotto la guida di suo cugino Alexander Roslin e del pittore francese Joseph-Marie Vien. Il 30 luglio 1784 Wertm\u00fcller fu eletto all'Accademia reale di pittura e scultura.\nNel 1785 il re Gustavo III di Svezia commission\u00f2 a Wertm\u00fcller un ritratto di Maria Antonietta, regina di Francia, raffigurata nei giardini del Petit Trianon insieme ai figli. Il ritratto \u00e8 ubicato nel Museo nazionale di Stoccolma. Il pittore ebbe modo di dipingere Maria Antonietta anche nel 1788, stavolta in un bezzobusto in cui la regina indossa un elegante abito da caccia alla moda. Questo dipinto si trova al castello di Versailles. Nel 1787 realizz\u00f2 un dipinto mitologico raffigurante Danae, il primo quadro raffigurante un nudo femminile esibito in America.\nWertm\u00fcller emigr\u00f2 negli Stati Uniti nel maggio del 1794 e continu\u00f2 il suo lavoro di ritrattista: realizz\u00f2 anche un ritratto di George Washington. Nel 1796 fu richiamato in Svezia per poi tornare a Filadelfia nel 1800.\nWertm\u00fcller spos\u00f2 Elizabeth Henderson, nipote di uno dei primi pittori americani degni di nota, Gustavus Hesselius, l'8 gennaio 1801 e due anni dopo si ritir\u00f2 in una piantagione a Claymont, nel Delaware, in cui mor\u00ec all'et\u00e0 di sessant'anni."}
{"id": "2110630", "revid": "1861950", "url": "https://it.wikipedia.org/wiki?curid=2110630", "title": "Air Transat", "text": "Air Transat \u00e8 una compagnia aerea canadese con sede a Montreal, Quebec. Fondata nel 1986, \u00e8 la terza compagnia aerea del paese, operando voli di linea e charter verso 60 destinazioni in 25 paesi. Air Transat \u00e8 di propriet\u00e0 e gestita da Transat A.T. Inc.\nStoria.\nPrimi anni (1986-1999).\nFran\u00e7ois Legault fond\u00f2 Air Transat con altri partner come Jean-Marc Eustache, Philippe Sureau, Lina de Cesare, Yvon Lecavalier e Pierre M\u00e9nard nel 1987, tuttavia, nel 1997 lasci\u00f2 l'azienda senza preavviso in quanto era in disaccordo con i suoi soci. Il primo volo venne effettuato il 14 novembre 1987 sulla tratta Montr\u00e9al-Acapulco. Sei anni dopo, Air Transat assunse la base di manutenzione e gli aerei della dismessa Nationair.\nEspansione (2000-2018).\nIl 13 settembre 2013, Air Transat ha stipulato un contratto di locazione stagionale con la compagnia aerea leisure di Air France-KLM, Transavia France, coprendo il noleggio di un massimo di nove Boeing 737-800 entro il 2019. L'accordo, che ha esteso un accordo sulla capacit\u00e0 invernale del 2010, prevedeva che Transavia France noleggiasse quattro 737-800 ad Air Transat durante l'inverno 2014, cinque nel 2016, sei nel 2017, sette nel 2018 e otto nel 2019.\nNel maggio 2017, Air Transat e Flair Airlines sono state accusate da CBC News di aver fuorviato clienti e autorit\u00e0 di regolamentazione sia in Canada che in Messico per aver commercializzato e venduto biglietti diretti tra Edmonton e Cancun. La CBC ha scoperto una lettera in cui le compagnie aeree ammettevano che avrebbero spesso deviato per uno scalo tecnico per fare rifornimento.\nSviluppi recenti (2019-).\nVendita ad Air Canada.\nIl 16 maggio 2019, Transat AT (societ\u00e0 proprietaria di Air Transat), ha annunciato di essere in trattativa esclusiva per essere acquistata da Air Canada. Quest'ultima ha successivamente fatto un'offerta a 13 dollari per azione mentre un'altra societ\u00e0, il gruppo Mach, ha proposto l'acquisto a 14 dollari. Il 27 giugno, la dirigenza di Transat AT ha accettato l'offerta interamente in contanti di Air Canada di 520 milioni di dollari e non ha commentato la proposta da 527,6 milioni del Gruppo Mach perch\u00e9 i colloqui con Air Canada erano ancora esclusivi. L'accordo ha richiesto l'approvazione di due terzi degli azionisti nonostante alcuni importanti investitori e alcuni analisti finanziari avevano dichiarato che l'offerta era inferiore al vero valore dell'azienda. Tuttavia, per la vendita di Transat AT sarebbe stata necessaria l'approvazione normativa e governativa bench\u00e9 la dichiarazione da parte di Air Canada che la compagnia aerea avrebbe mantenuto il proprio marchio.\nA met\u00e0 agosto del 2019, Air Canada ha aumentato l'offerta di quasi il 40% a 18 dollari per azione anzich\u00e9 i 13 dollari precedenti, valutando l'acquisizione a 720 milioni di dollari, per ottenere il sostegno di Letko Brosseau, il maggiore azionista di Transat AT con il 19% del societ\u00e0. Il 23 agosto, una maggioranza del 95% degli azionisti votanti di Air Transat ha approvato la proposta Air Canada a 18 dollari per azione, dopo che il tribunale amministrativo dei mercati finanziari del Qu\u00e9bec aveva respinto l'offerta concorrente del Groupe Mach il 12 agosto. La transazione proposta sarebbe dovuta essere valutata pubblicamente dal Transport Canada entro il 2 maggio 2020, prima della chiusura dell'acquisizione ma \u00e8 stata poi posticipata.\nL'accordo \u00e8 stato rivisto al ribasso nell'ottobre 2020 a 5 dollari per azione, a causa delle difficolt\u00e0 finanziarie derivate dalle restrizioni agli spostamenti, in relazione alla pandemia di COVID-19, per un totale di 180 milioni di dollari.\nTuttavia, Air Canada ha annullato il processo di acquisizione nell'aprile 2021, a seguito del mancato ottenimento dell'approvazione alla fusione da parte della Commissione europea. La societ\u00e0 ha pagato una penale di 12,5 milioni di dollari a favore di Air Transat.\nPandemia di COVID-19.\nIl 23 luglio 2020, Air Transat ha annunciato che avrebbe ripreso i servizi a seguito di un'interruzione di 112 giorni indotta dalla pandemia di COVID-19. Nel gennaio 2021, mentre la pandemia continuava, Air Transat ha annunciato che avrebbe nuovamente sospeso le sue operazioni dal 29 gennaio al 30 aprile 2021.\nIl sito di consumatori britannico MoneySavingExpert ha definito Air Transat una delle societ\u00e0 di viaggi con le peggiori prestazioni per il rimborso dei passeggeri i cui voli sono stati cancellati. La Civil Aviation Authority (CAA) del Regno Unito, in un rapporto che esamina l'impatto del COVID-19 sul trattamento riservato ai passeggeri da e verso il Regno Unito durante la pandemia, ha rilevato che Air Transat era una delle compagnie aeree che non aveva fornito rimborsi in contanti ai passeggeri i cui voli erano stati cancellati, in violazione del Flight Compensation Regulation. Il regolamento richiede alle compagnie aeree di rimborsare i passeggeri i cui voli sono stati cancellati in qualsiasi circostanza, inclusa la pandemia di COVID-19; il rapporto rilevava anche che le indagini della CAA, durante la preparazione del rapporto, avevano portato Air Transat a garantire che tutti i pagamenti in contanti d'ora in poi sarebbero stati gestiti correttamente.\nFlotta.\nFlotta attuale.\nA gennaio 2022 la flotta di Air Transat \u00e8 cos\u00ec composta:\nFlotta storica.\nAir Transat operava in precedenza con i seguenti aeromobili:"}
{"id": "2110632", "revid": "1543377", "url": "https://it.wikipedia.org/wiki?curid=2110632", "title": "Nazionale di rugby a 15 della Lituania", "text": "La nazionale di rugby a XV della Lituania (Lietuvos regbio rinktin\u0117) rappresenta il proprio paese nelle competizioni di rugby internazionali.Nonostante il basket e il calcio siano di gran lunga li sport pi\u00f9 popolari nella repubblica baltica, i recenti successi della nazionale di rugby nel Campionato europeo per Nazioni stanno lentamente attirando l'attenzione di un pi\u00f9 vasto pubblico.\nAttualmente partecipa al Campionato europeo per Nazioni di rugby, dove \u00e8 attualmente inserita nella 2\u00aa divisione poule A."}
{"id": "2110634", "revid": "1926649", "url": "https://it.wikipedia.org/wiki?curid=2110634", "title": "Franco Florio", "text": "Carriera.\nClub.\nInizia la carriera al , squadra della sua citt\u00e0, dove in due stagioni di Serie B totalizza 26 presenze senza segnare.\nNel 1995-1996 milita in Serie A con la maglia della di Carlo Mazzone, senza riuscire ad esordire, \nNella seconda esperienza a Cosenza, in una stagione totalizza 23 presenze, segnando i suoi primi due gol tra i professionisti.\nNella terza esperienza a Cosenza, gioca la parte iniziale del campionato. Dopo aver totalizzato 5 presenze ed un gol, viene ceduto a novembre al dove trova poco spazio e fa 5 presenze.\nNella sua quarta ed ultima esperienza a Cosenza, caratterizzata da molti infortuni, scende in campo solo in due occasioni.\nNel Monza gioca dal 1999 al 2002 con maggiore continuit\u00e0. Con i biancorossi totalizza 73 presenze, mettendo a segno 2 gol in tre campionati, anche se in quest'ultimo torneo a gennaio 2002 viene ceduto in prestito al Treviso.\nNel Treviso gioca 9 partite da titolare, chiudendo la sua carriera da professionista.\nDopo l\u2019addio al calcio professionistico, nel 2006 ha conseguito una Laurea in Scienze della Comunicazione all\u2019Universit\u00e0 IULM di Milano. Parla fluentemente quattro lingue.\nHa terminato la carriera nei campionati dilettantistici militando nel Rende dal 2007 fino al 2011. ed una in Eccellenza. \nAllenatore.\nNel 2013, allena la squadra Juniores del Cosenza. Nella stagione 2013-2014, \u00e8 l\u2019allenatore della Berretti sempre del Cosenza.\nTrasferitosi negli Stati Uniti, nel 2015 e nel 2017 lavora in una scuola calcio a Seattle.\nDal 2018 vive a Miami Beach, da Marzo a Settembre 2018 ha allenato una squadra chiamata Miami Soccer Academy.\nNell\u2019Ottobre del 2018 \u00e8 diventato il nuovo allenatore dell\u2019Under 23 del Miami United FC. Da Aprile 2019, oltre ad allenare l\u2019Under 23, \u00e8 secondo allenatore della prima squadra che partecipa alla NPSL. Nella stagione 2021-2022, diventa il vice allenatore del Crotone in Serie B.\nNazionale.\nHa partecipato all'Europeo Under-18 con la Nazionale italiana.\nPalmar\u00e8s.\nClub.\nCampione d'Italia Berretti:\nCosenza: 1992-1993."}
{"id": "2110638", "revid": "4711", "url": "https://it.wikipedia.org/wiki?curid=2110638", "title": "NBA All-Star Game 2004", "text": ""}
{"id": "2110648", "revid": "1301708", "url": "https://it.wikipedia.org/wiki?curid=2110648", "title": "Giovanni Sforza (storico)", "text": "Biografia.\nGiovanni Sforza discendeva da un ramo secondario della famiglia dei duchi di Milano; apparteneva infatti al ramo dei Conti di Castel San Giovanni, il cui capostipite \u00e8 stato Jacopetto (\"fl.\" 1486), figlio naturale di Sforza Secondo di Val Tidone, a sua volta figlio naturale di Francesco Sforza (1401-1466), primo duca di Milano. \nIl luogo di nascita fu parte, prima dell'unit\u00e0 italiana, del Ducato di Lucca (fino al 1847) e poi del Ducato di Modena (1848 - 1859). Laureatosi in Lettere all'Universit\u00e0 di Pisa, raffin\u00f2 a Firenze la sua preparazione storico-archivistica, alla scuola di Francesco Bonaini, Cesare Guasti e Cesare Paoli.\nLavor\u00f2 in seguito negli archivi di Pisa, Lucca (dove fu collaboratore di Salvatore Bongi), Massa (di cui fu il primo direttore), Torino, Venezia, mettendo in luce una notevole quantit\u00e0 di documenti. \nFu inoltre sopraintendente del R. Archivio di Stato di Torino e Membro del Consiglio Superiore per gli Archivi .\nInizi\u00f2 a pubblicare giovanissimo, e fu autore molto copioso: la sua bibliografia annovera oltre mezzo migliaio di titoli.\nSi occup\u00f2 di storia lunigianese, del Risorgimento, del periodo napoleonico, di Alessandro Manzoni (di cui pubblic\u00f2 brani inediti ed il carteggio), di Francesco Domenico Guerrazzi, di papa Niccol\u00f2 V. \nFece inoltre parte di varie deputazioni di storia patria e di accademie, quali l'Accademia della Crusca, e l'Accademia dei Lincei\nSposatosi con Elisabetta Pierantoni di una famiglia di mercanti di seta lucchesi, ebbe quattro figli: Cesare (Medico), Carlo che fu diplomatico e uomo politico di rilievo internazionale: Ministro degli Esteri del Regno d\u2019Italia dal 1920 al 1921 e della Repubblica Italiana dal 1947 al 1951, ha sottoscritto il Trattato di Rapallo (1920), il Trattato di Pace del 1947, il Patto Atlantico (1949) e il Consiglio d'Europa, Ascanio Michele (ingegnere), Alessandro (Generale)"}
{"id": "2110649", "revid": "287204", "url": "https://it.wikipedia.org/wiki?curid=2110649", "title": "Falco chicquera", "text": "Il falco collorosso (Falco chicquera), noto anche come falco testarossa o turumti, \u00e8 un uccello rapace della famiglia dei falchi.\nQuesto uccello si trova in India e nell'Africa sub-sahariana.\nHa corporatura media, lungo 30\u201336\u00a0cm e con un'apertura alare di circa 85\u00a0cm. I sessi sono simili, tranne che per le dimensioni: come in altre specie di falchi le femmine sono pi\u00f9 grandi dei maschi.\nCaratteristica della specie \u00e8 il colore rosso ruggine della testa e della nuca."}
{"id": "2110656", "revid": "120003904", "url": "https://it.wikipedia.org/wiki?curid=2110656", "title": "Societ\u00e0 segrete russe (1816-1825)", "text": "Un ruolo importante nella formazione politica di una parte dei giovani ufficiali nobili russi ebbero le guerre combattute contro Napoleone, la permanenza all'estero e particolarmente nella Francia occupata: il confronto con la pi\u00f9 avanzata societ\u00e0 europea li convinse della necessit\u00e0 di un'azione rivoluzionaria che trasformasse l'arretrata realt\u00e0 feudale e autocratica della Russia zarista. Sorsero cos\u00ec in Russia le prime societ\u00e0 segrete.\nLa \u00abLega della salvezza\u00bb.\nNel 1816 il principe, colonnello Nicolaj Petrovi\u010d Trubetskoj, i tenenti colonnelli, fratelli Matvej e Sergej Ivanovi\u010d Murav'\u00ebv-Apostol, il colonnello Aleksandr e il generale Nikita Nikolaevi\u010d Murav'\u00ebv, e il capitano Ivan Dmitreevi\u010d Jaku\u0161kin fondarono a San Pietroburgo la \"Lega della salvezza\", il cui compito doveva consistere nell'abolizione della servit\u00f9 della gleba e dell'assolutismo. Della societ\u00e0 avrebbero dovuto far parte ufficiali dell'esercito e funzionari statali in modo che, dopo la morte dello zar, l'esercito prendesse nelle sue mani il controllo dell'ordine pubblico e si desse quanto prima l'avvio alle riforme costituzionali.\nLa societ\u00e0, cui ader\u00ec anche Pavel Ivanovi\u010d Pestel', a causa della cautela con la quale cercava di ottenere nuove affiliazioni, non riusc\u00ec a raccogliere intorno a s\u00e9 un numero sufficiente di aderenti, e decise di riorganizzarsi.\nL'\u00abUnione della prosperit\u00e0\u00bb.\nFu cos\u00ec fondata nel 1818 l\"'Unione della prosperit\u00e0\": ad essa avrebbe potuto aderire chiunque e, proponendosi di conquistare l'opinione pubblica, i fondatori cercarono di svolgere un'attivit\u00e0 cospirativa soprattutto presso i circoli intellettuali: erano stati programmati tempi lunghi per l'attuazione del colpo di Stato che avrebbe dovuto essere effettuato da l\u00ec a circa venti anni.\nL\"'Unione\", con la quale simpatizzarono diversi letterati, come Pu\u0161kin e Griboedov, riusc\u00ec a raggiungere la cifra di alcune centinaia di affiliati, costituendo una decina di \u00abgiunte\u00bb o sezioni in diverse citt\u00e0 della Russia. Nella riunione della \u00abgiunta suprema\u00bb, tenuta a San Pietroburgo nel gennaio del 1820, fu deciso, su iniziativa di Pestel, che la nuova Russia si sarebbe costituita in Repubblica: la proposta di Nikita Murav'\u00ebv di passare subito all'azione, uccidendo lo zar, fu invece respinta.\nGli avvenimenti sembravano favorevoli a un'iniziariva rivoluzionaria: nell'ottobre, a San Pietroburgo, ci fu la rivolta del reggimento della Guardia Sem\u00ebnov e la propaganda rivoluzionaria era penetrata anche nel reggimento Preobra\u017eenskij. D'altra parte, la vigilanza e le repressioni delle autorit\u00e0 si fecero pi\u00f9 pressanti. mettendo a rischio la sopravvivenza della stessa \"Unione\": nel convegno di Mosca del 1821 fu decisa una nuova riorganizzazione della societ\u00e0.\nL'\u00abAssociazione del Nord\u00bb e l'\u00abAssociazione del Sud\u00bb.\nL\"'Unione della prosperit\u00e0\" fu sciolta e furono costituite due nuove organizzazioni: l'\u00abAssociazione del Nord\u00bb, che faceva capo a Nikita Murav'\u00ebv, a San Pietroburgo, e l'\u00abAssociazione del Sud\u00bb, , che aveva il suo centro a Tul\u010din, in Ucraina, e faceva capo a Pestel: entrambe mantennero il comune programma della liquidazione dell'assolutismo zarista e la tattica dell'insurrezione armata. Le due associazioni stabilirono anche contatti con le organizzazioni indipendentiste della Polonia per definire iniziative comuni.\nOccorreva stabilire ancora un dettagliato programma costituzionale per la nuova societ\u00e0 russa: a questo scopo, le due associazioni elaborarono due distinti progetti. Il programma di Pestel, da lui chiamato \"La verit\u00e0 russa\", prevedeva la costituzione di una Repubblica democratica, retta dal potere legislativo riservato a un Parlamento i cui rappresentanti erano eletti dai cittadini maggiorenni, i quali, senza distinzione di censo, avrebbero goduto di tutti i diritti politici. La servit\u00f9 della gleba era pertanto abolita e, confiscate le grandi propriet\u00e0 terriere, lo Stato avrebbe amministrato met\u00e0 delle terre disponibili alla coltivazione, dandole in concessione ai contadini, e vendendo o affittando l'altra met\u00e0. In questo modo, il feudalesimo sarebbe stato distrutto e si apriva la strada alla costituzione della piccola e media propriet\u00e0 terriera.\nIl programma elaborato da Nikita Murav'\u00ebv era invece molto pi\u00f9 moderato; prevedeva una monarchia costituzionale, con un Parlamento eletto dai cittadini che avessero un reddito di almeno 500 rubli. I possessori di un reddito inferiore non avrebbero cos\u00ec goduto di diritti politici e, pur abolendo la servit\u00f9 della gleba, ai contadini non sarebbe stata concessa la terra: la grande propriet\u00e0 fondiaria veniva cos\u00ec conservata e il peso determinante, nella gestione della cosa pubblica, restava appannaggio della nobilt\u00e0.\nIl programma di Murav'\u00ebv, cos\u00ec come il progetto, comune alle due associazioni, di prendere il potere attraverso un putsch militare testimoniava la diffidenza di questi rivoluzionari verso le classi popolari: essi ritenevano che, a differenza della Rivoluzione francese, la loro sarebbe stata una rivoluzione del tipo della contemporanea rivoluzione spagnola che, come sostenne Bestu\u017eev-Rjumin, non sarebbe costata \u00abnemmeno una goccia di sangue, perch\u00e9 portata a termine dal solo esercito, senza partecipazione popolare\u00bb. A causa delle profonde differenze rilevate nella compilazione dei programmi, le due associazioni proseguirono i contatti per stemperare le divergenze: con l'ingresso nel 1824 del poeta Kondratij F\u00ebdorovi\u010d Ryleev nell'\u00abAssociazione del Nord\u00bb, Murav'\u00ebv apport\u00f2 modifiche in senso pi\u00f9 democratico al suo progetto di Costituzione, estendendo il diritto di voto con l'abbassamento del censo e riconoscendo ai contadini, dopo la liberazione, il diritto a ottenere una casa e un appezzamento di terra.\nNel 1825 vi fu un'accelerazione nello sviluppo delle due societ\u00e0: nell'\u00abAssociazione del Sud\u00bb confluirono gli aderenti alla \u00abSociet\u00e0 degli slavi uniti\u00bb, che era stata fondata nel 1823 dai fratelli Borisov, sostenitori della creazione di una Repubblica federativa che comprendesse russi, polacchi e le altre etnie slave, con un programma di democrazia sociale molto avanzata. I maggiori responsabili delle associazioni fissarono l'insurrezione militare per la primavera del 1826 ma un evento improvviso li costrinse a mutare i loro piani: il 19 novembre/1\u00ba dicembre 1825 moriva lo zar Alessandro I.\nLa rivolta decabrista.\nA San Pietroburgo.\nAlessandro I non aveva eredi diretti e pertanto, secondo la legge, sarebbe dovuto succedergli il maggiore dei suoi fratelli, il granduca Costantino, in quel momento a Varsavia, il quale, per altro, aveva da tempo rinunciato al trono. Successore di Alessandro veniva a essere l'altro fratello Nicola, che prima di salire al trono chiese a Costantino una formale rinuncia, proclamandolo intanto nuovo zar di tutte le Russie.\nApprofittando di quel periodo di confuso interregno, l'\u00abAssociazione del Nord\u00bb stabil\u00ec di compiere il colpo di Stato nel giorno e nel momento in cui la guarnigione di San Pietroburgo fosse stata riunita nella piazza Petrovskaja, di fronte al Senato, per prestare il giuramento di rito al nuovo imperatore. Con la minaccia armata, il Senato avrebbe dovuto proclamare la decadenza del regime e la convocazione di un'Assemblea costituente, mentre altre truppe avrebbero arrestato lo zar e la sua famiglia e si sarebbero impadronite dei centri nevralgici della citt\u00e0.\nLa comunicazione della rinuncia al trono di Costantino pervenne da Varsavia a San Pietroburgo soltanto il 13 dicembre/25 dicembre e il giuramento dei militari fu cos\u00ec fissato per il giorno successivo. Intanto per\u00f2, il Consiglio di stato prest\u00f2 giuramento di fronte a Nicola I quella notte stessa, imitato alle prime ore della mattina seguente dai senatori, che lasciarono poi il palazzo del Senato.\nLa mattina del 14 dicembre/26 dicembre gli ufficiali congiurati conducevano l'agitazione nelle caserme dove erano ancora acquartierati i reggimenti, allo scopo di condurli sulla piazza del Senato gi\u00e0 mobilitati per l'insurrezione, mettendoli sotto il comando del principe Trubetskoj, nominato dai rivoltosi dittatore provvisorio, mentre gi\u00e0 volantini annuncianti la sollevazione venivano diffusi nella capitale. Ai soldati si diceva che Costantino non aveva abdicato, che anzi egli intendeva concedere la Costituzione, abolire la servit\u00f9 della gleba e ridurre la durata del servizio militare: per questo motivo, si diceva, Nicola lo aveva allontanato dal trono.\nIl primo a raggiungere la piazza fu il reggimento \u00abMoskva\u00bb, che si dispose a quadrato ma attese invano l'arrivo di Trubetskoj, rimanendo cos\u00ec senza ordini. Era presente Ryleev che per\u00f2, malato, si allontan\u00f2 quasi subito: arriv\u00f2 invece il governatore della capitale, il generale Miloradovi\u010d, che tent\u00f2 di dissuadere i rivoltosi, ma fu ucciso dal tenente Kachovskij.\n\u00abUna folla sterminata invase piazza del Senato e le vie adiacenti. I generali di Nicola furono aggrediti con pietre e palle di neve, si strapparono loro le spalline. Quando lo zar e il suo seguito osarono mostrarsi nella piazza, gli operai della cattedrale di S. Isacco, che era ancora in costruzione, li allontanarono con le assi di legno, come attesta lo stesso Nicola nel suo diario\u00bb. Nuovi reparti ribelli si congiunsero al \u00abMoskva\u00bb, ma anche truppe fedeli allo zar vennero a circondare i rivoltosi, che assommavano a circa 3.000 uomini. Per diverse ore gli opposti reparti si fronteggiarono, senza arrivare al conflitto aperto. Nel pomeriggio, Nicola ordin\u00f2 l'impiego dell'artiglieria: i cannoni, caricati a mitraglia, dispersero i soldati che cercarono scampo nella vicina Neva ghiacciata, dove cercarono di riorganizzarsi, ma le cannonate li raggiunsero anche l\u00ec. La rivolta era stata domata in pochi minuti al prezzo di un centinaio di vittime.\nIn Ucraina.\nGi\u00e0 il 13 dicembre/25 dicembre una delazione aveva provocato l'arresto di Pestel e di altri affiliati all'\u00abAssociazione del Sud\u00bb. I membri di questa seppero soltanto il 25 dicembre/6 gennaio del fallimento della rivolta di San Pietroburgo e decisero di agire a loro volta. il 29 dicembre/10 gennaio il reggimento \u00ab\u010cernigov\u00bb, al comando di Sergej Ivanovi\u010d Murav'\u00ebv-Apostol, si mosse da Vasilkov per unirsi ad altri reggimenti della II armata di stanza a \u017ditomir. Ma il 3 gennaio/15 gennaio 1826, a Kovalevka, villaggio prossimo alla citt\u00e0 di Fastov, si trov\u00f2 di fronte la cavalleria e l'artiglieria del generale Heismar, inviate dal Comando per schiacciare la rivolta, che ebbero facilmente ragione della fanteria di Murav'\u00ebv-Apostol, che fu ferito e catturato.\nL'ex-ministro di Alessandro I, Michail Michajlovi\u010d Speranskij, gi\u00e0 esiliato perch\u00e9 \u00abtroppo liberale\u00bb, che i decabristi avevano inserito, a sua insaputa, nella lista dei ministri dello sperato futuro governo, s'incaric\u00f2 di elaborare i capi di accusa e lo stesso zar Nicola condusse l'inchiesta: illuse i congiurati che avrebbero ricevuto clemenza se avessero reso un'aperta confessione. Ma le cose andarono diversamente: il 13 luglio/25 luglio 1826 si concluse a San Pietroburgo il processo e Sergej Murav'\u00ebv-Apostol, Michail Bestu\u017eev-Rjumin, P\u00ebtr Kachovskij, Pavel Pestel e Kondratij Ryleev furono impiccati, mentre oltre 120 decabristi vennero condannati ai lavori forzati in Siberia. Migliaia di soldati, appartenenti ai reggimenti ribelli, subite le regolamentari punizioni corporali, furono mandati nel Caucaso a fronteggiare la continua guerriglia in corso in quella regione.\nIl significato storico del decabrismo.\nNicola I diede agli ambasciatori stranieri la sua interpretazione dei fatti, considerandoli un'estemporanea iniziativa di \u00abpazzi ribelli\u00bb privi di qualunque sostegno nel Paese. La stampa reazionaria europea condivise questa interpretazione, diversamente dalla stampa liberale, che interpret\u00f2 gli avvenimenti come una significativa prova che l'assolutismo zarista non era cos\u00ec granitico come sembrava e anch'esso era stato investito da quell'ondata che, un tempo dall'Inghilterra, e poi dall'America e dalla Francia, si era espansa in Spagna e in Italia, come un annuncio di tempi nuovi.\nAnche se fallita, una novit\u00e0 importante si era verificata con la rivolta decabrista: dei nobili militari avevano preso le armi per rovesciare lo zar, non per\u00f2 per sostituirlo con un altro pi\u00f9 gradito, ma per porre fine all'autocrazia. Il colonnello Murav'\u00ebv-Apostol aveva diffuso tra i soldati del suo reggimento un particolare \u00abcatechismo\u00bb, nel quale spiegava che l'unico governo che fosse in accordo con le leggi divine era \u00abquello in cui non ci sono zar. Dio ci ha creato tutti eguali e, sceso in terra, ha scelto gli apostoli tra la gente semplice, non tra i nobili e gli zar [...] gli zar sono maledetti da Dio, perch\u00e9 fanno soffrire il popolo\u00bb.\nUn nobile proprietario come Pestel aveva progettato di costituire una repubblica e di distribuire le terre dei proprietari ai contadini: perch\u00e9 allora i decabristi non ricorsero al diretto aiuto popolare? Perch\u00e9 la maggioranza di loro temeva un'insurresione popolare. Il decabrista \u0160tejngel aveva detto a Ryleev che \u00abin Russia la repubblica \u00e8 impossibile. Una rivoluzione di questo tipo sarebbe rovinosa; nella sola Mosca ci sono 90.000 servi pronti a prendere il coltello e le prime vittime sarebbero le nostre nonne, zie e sorelle\u00bb. Pertanto, i decabristi \u00abfurono sconfitti non tanto da Nicola I e dalla sua mitraglia, quanto dal \"fantasma di Pugac\u00ebv\", che leg\u00f2 loro le mani nel momento decisivo e perdette per sempre la rivoluzione borghese in Russia\u00bb."}
{"id": "2110662", "revid": "123662710", "url": "https://it.wikipedia.org/wiki?curid=2110662", "title": "Polemaetus bellicosus", "text": "L'aquila marziale (Polemaetus bellicosus ) \u00e8 un uccello appartenente alla famiglia Accipitridae, diffuso in Africa. Si tratta dell'unico membro del genere Polemaetus ().\nDescrizione.\nQuesta specie possiede notevoli dimensioni: \u00c8 lunga 76\u201390 cm, pesa approssimativamente 5.2\u00a0kg ed ha una apertura alare di 188\u2013227\u00a0cm.\nLa colorazione del piumaggio \u00e8 bruna sulla parte dorsale e sulla testa, mentre \u00e8 bianca sul ventre.\nDistribuzione e habitat.\nL'aquila marziale \u00e8 diffusa nell'Africa centrale\nCaccia.\nDotata di un'egregia forza e di considerevole ferocia, quest'aquila caccia prevalentemente nelle prime ore del mattino ed in quelle serali e si ciba soprattutto di impala, lepri, antilopi di piccole dimensioni e gallinacei.\nRiproduzione.\nLa femmina depone nel nido, costruito sugli alberi pi\u00f9 alti o negli anfratti delle pareti rocciose, due uova bianchissime."}
{"id": "2110666", "revid": "37401", "url": "https://it.wikipedia.org/wiki?curid=2110666", "title": "Stendardo di Ur", "text": "Lo Stendardo di Ur \u00e8 un reperto archeologico sumero, ritrovato in una tomba della necropoli reale di Ur, risalente al 2500 a.C. circa, oggi conservato al British Museum di Londra.\n\u00c8 composto da quattro pannelli lignei decorati: due facciate principali rettangolari e due pi\u00f9 piccole trapezoidali, poste lateralmente. Probabilmente usato come oggetto di devozione che poteva essere portato in processione collocato all'estremo di un bastone di legno, oppure come oggetto votivo collocato in un tempio in cui, su uno strato di catrame, sono incastonati lapislazzuli, conchiglie, pietre di calcare rosso e madreperle bianche. Per i temi descritti, i due pannelli principali sono detti \"della pace\" e \"della guerra\".\nStoria.\nLo stendardo fu scoperto durante gli scavi in Iraq del 1927-1928 nella necropoli reale di Ur; si trovava in un angolo della tomba \"PG 779\", una delle maggiori della necropoli, associata ad \"Ur-Pabilsag\", un re morto verso il 2550 a.C.\nLeonard Woolley, l'archeologo britannico che lo scopr\u00ec, pens\u00f2 che l'oggetto originariamente venisse infilato su un palo e fosse portato in processione come uno stendardo, da qui il nome con cui \u00e8 conosciuto, ma oggi altri studiosi pensano che fosse la cassa di risonanza di uno strumento musicale, perci\u00f2 la sua funzione non \u00e8 ancora chiara.\nDescrizione.\nSi tratta di pannelli lignei ricoperti di bitume e intarsiato su tutte le facce con inserti in lapislazzuli, pietra calcarea bluastra e madreperla proveniente dalle coste indiane. Su entrambe le facce principali la figurazione si sviluppa su tre registri (livelli), separati da fasce orizzontali ornamentali. Il re \u00e8 riconoscibile per le maggiori dimensioni con cui \u00e8 raffigurato. La successione regolare delle figure non esclude un'idea di movimento.\nIl \"Pannello della pace\", diviso in tre registri che si leggono dal basso verso l'alto, rappresenta un banchetto e una processione alla presenza del re. Nel registro superiore il re, raffigurato di dimensioni maggiori e vestito con un kaunakes, siede di fronte a altri sei commensali seduti, attorniato da cortigiani, danzatori, un coppiere e un arpista. Nei registri inferiori \u00e8 raffigurata una processione di cortigiani e contadini, commercianti e artigiani che portano animali, doni e vivande. \nQuesto lato dello stendardo risulta importante per la storia della musica in quanto \u00e8 rappresentato un arpista accompagnato forse da una cantante. \nL'arpa suonata dal musico \u00e8 identica a quelle rinvenute nel Cimitero reale di Ur.\nLa raffigurazione sul lato opposto, detto \"Pannello della guerra\", mostra l'esercito (fanteria, carri e cavalli) e in generale la casta militare e probabilmente degli schiavi dediti ai servizi di supporto. Il re \u00e8 rappresentato nel registro superiore ed \u00e8 visibilmente pi\u00f9 alto dei soldati semplici, proprio a determinarne il ruolo. \n\u00c8 conservato al British Museum di Londra."}
{"id": "2110667", "revid": "1892728", "url": "https://it.wikipedia.org/wiki?curid=2110667", "title": "Dolce e amara Marge", "text": ""}
{"id": "2110668", "revid": "154893", "url": "https://it.wikipedia.org/wiki?curid=2110668", "title": "Disastro marittimo", "text": ""}
