{"id": "2100848", "revid": "729019", "url": "https://it.wikipedia.org/wiki?curid=2100848", "title": "Vickers Vimy", "text": "Il Vickers Vimy era un bombardiere pesante biplano prodotto dall'azienda britannica Vickers Limited nel secondo decennio del XX secolo ed impiegato sia come aereo militare dalla Royal Air Force, sia, nella sua versione civile, come aereo di linea da governi e compagnie aeree in Cina, Francia, Spagna e Regno Unito.\nIl Vimy \u00e8 noto anche per essere stato il primo velivolo che abbia effettuato un volo transatlantico senza scalo, nel giugno 1919, ai comandi dei piloti britannici John Alcock e Artur Whitten-Brown.\nStoria del progetto.\nReginald K. Pierson, capo progettista della Vickers Limited (Aviation Department) di Leighton Buzzard, propose di disegnare il progetto di un bombardiere bimotore con configurazione alare biplana, il Vickers F.B.27, per soddisfare la richiesta per la fornitura di un bombardiere notturno capace di attaccare obbiettivi in territorio tedesco. A seguito dell'approvazione da parte dell'Air Board, la commissione che avrebbe dato origine all'Air Ministry, il 14 agosto 1917 l'azienda britannica consegu\u00ec un contratto per la realizzazione di 3 esemplari da fornire per le valutazioni. La progettazione e realizzazione avvenne in tempi brevissimi, ed il prototipo venne portato in volo per la prima volta gi\u00e0 il 30 novembre dello stesso anno, motorizzato con due Hispano Suiza da 200\u00a0hp. Al velivolo venne assegnato il nome \"Vimy\" per commemorare la Battaglia di Vimy Ridge.\nA causa della scarsa disponibilit\u00e0 di unit\u00e0 motrici i prototipi dei Vimy furono collaudati con una serie di motori differenti tra cui i Sunbeam Maori, i radiali Salmson 9Zm raffreddati a liquido e gli italiani Fiat A.12bis, per poi diversificare gli ordini prevedendo l'installazione dei BHP Puma da 230\u00a0hp, Fiat da 400\u00a0hp, Liberty L-12 da 400\u00a0hp e Rolls-Royce Eagle VIII da 360\u00a0hp, per un totale di 776 esemplari ordinati prima della conclusione della prima guerra mondiale. Di questi solamente i modelli motorizzati Rolls-Royce, denominati Vimy IV, furono forniti alla Royal Air Force.\nImpiego operativo.\nRAF.\nAll'ottobre 1918 sono solo tre gli esemplari consegnati alla Royal Air Force, uno dei quali era stato inviato in Francia per essere utilizzato dalla Independent Air Force, tuttavia la guerra si concluse senza che potesse impiegato in alcuna azione bellica. Il Vimy raggiunse la piena operativit\u00e0 nel luglio 1919 con la consegna al No. 58 Squadron di stanza in Egitto.\nIl Vimy rimase il principale bombardiere pesante in servizio presso la RAF per gran parte degli anni venti, impiegato come bombardiere di prima linea in Medio Oriente e nel Regno Unito dal 1919 fino al 1925, fino alla sua sostituzione con il pi\u00f9 moderno Vickers Virginia, continuando comunque ad equipaggiare lo Special Reserve bomber squadron, No. 502 Squadron ad Aldergrove, nell'Irlanda del Nord, sino al 1929. Successivamente fin\u00ec la sua carriera operativa come aereo da addestramento dopo essere stato rimotorizzato con i radiali Bristol Jupiter o Armstrong Siddeley Jaguar. Gli ultimi esemplari vennero utilizzati fino al 1938 come aerei bersaglio dai reparti antiaerei per le esercitazioni con i proiettori da ricerca.\nAttraverso l'atlantico senza scalo.\nAlla fine della prima guerra mondiale l'aviazione aveva raggiunto un grado di sviluppo piuttosto avanzato, in particolare se paragonato alla situazione della tecnologia aeronautica subito prima del conflitto; nel 1918 il prossimo traguardo da raggiungere era la trasvolata dell'Oceano Atlantico. Gi\u00e0 nel 1913 il quotidiano inglese Daily Mail aveva messo in palio 10\u00a0000 sterline per chiunque riuscisse a completare la traversata senza scalo, ma il conflitto aveva poi spostato l'attenzione generale su altri problemi.\nNel 1919, per\u00f2, l'entusiasmo per il volo transoceanico si era riacceso: in maggio una spedizione di cinque idrovolanti Curtiss NC-4 dell'US Navy era partita da Terranova alla volta di Lisbona (passando per le Azzorre), ma uno solo degli aerei era giunto a destinazione, e comunque con scali intermedi. Il volo aveva richiesto 19 giorni (42 ore di volo) per essere completato. Sempre in maggio si era svolto il tentativo degli australiani H. Hawker e K. Mackenzie-Grieve, che per\u00f2 si era risolto in un ammaraggio di fortuna e nel salvataggio dell'equipaggio da parte di una nave di passaggio.\nIl 14 giugno due aviatori inglesi, il capitano John Alcock e il tenente Arthur Whitten-Brown partirono da Saint John, a Terranova, dirigendosi a est verso l'Irlanda, distante circa 3000\u00a0km. Alcock ricopriva il ruolo di pilota, mentre Brown faceva da navigatore. L'aereo era un Vickers Vimy leggermente modificato per incrementare la sua capacit\u00e0 di carburante e per rendere pi\u00f9 facile l'interazione dei membri dell'equipaggio, anche se comunque l'abitacolo era aperto e i comfort ridottissimi. Il tempo fu cattivo per tutta la durata del volo: l'aereo incontr\u00f2 nebbia, neve e grandine, e a tratti fu costretto a volare senza visibilit\u00e0; a un certo punto Brown dovette salire sull'ala per staccare il ghiaccio dai motori con un temperino. Tuttavia, alle 9 e 40 del mattino del 15 giugno, l'equipaggio avvist\u00f2 la costa irlandese. L'atterraggio su un prato nei pressi di Galway fu brusco, e provoc\u00f2 seri danni al velivolo, ma l'equipaggio ne usc\u00ec illeso. Il volo era durato 16 ore e 27 minuti, e valse ad Alcock e Brown una grande popolarit\u00e0, nonch\u00e9 il titolo di baronetti.\nPrimati.\nIl Vickers Vimy detiene alcuni primati che riguardano l'aviazione britannica e mondiale:\nEsemplari attualmente esistenti.\nPur non essendo giunto alcun esemplare ai giorni nostri, nel 1969 la Vintage Aircraft Flying Association di Brooklands costru\u00ec una replica del Vimy, ora esposta al RAF Museum Hendon. Nel 2004 venne realizzata una seconda replica volante."}
{"id": "2100849", "revid": "834", "url": "https://it.wikipedia.org/wiki?curid=2100849", "title": "Images (film 1972)", "text": ""}
{"id": "2100854", "revid": "1305772", "url": "https://it.wikipedia.org/wiki?curid=2100854", "title": "Il romanzo di Mozart", "text": "Il romanzo di Mozart pu\u00f2 riferirsi a diversi romanzi di Christian Jacq:"}
{"id": "2100858", "revid": "732240", "url": "https://it.wikipedia.org/wiki?curid=2100858", "title": "Troppi affari, cavaliere!", "text": "Troppi affari, cavaliere! \u00e8 una canzone scritta da Virgilio Savona (musica) e Tata Giacobetti (testo) ed interpretata dal Quartetto Cetra (di cui facevano parte) nel corso del programma radiofonico \"Gite di un Quartetto viaggiatore\", rivista andata in onda nel 1954 per il \"Secondo Programma\" della radio italiana. In questa esecuzione, il Quartetto era accompagnato dall'Orchestra Ferrari.\nLa canzone venne incisa nello stesso anno ed inclusa nell'EP \"Gite di un quartetto viaggiatore 2\u00b0\" (Cetra, EP 0515)\nLa canzone tratta di un ipotetico \"cavaliere\", dagli eccessivi interessi economici, che si ammala di stress.\nNel XXI secolo la canzone, pressoch\u00e9 sconosciuta ai pi\u00f9, \u00e8 stata ripresa da diversi interpreti, a partire dagli Avion Travel, che l'hanno eseguita nel 2004 al Premio Tenco, dedicato per quell'edizione alla figura di Savona (la relativa registrazione verr\u00e0 inserita nella compilation ricavata dalla stessa Rassegna). In seguito ne hanno dato una loro versione Paola Cortellesi e Flavio Insinna, per il programma televisivo \"Non perdiamoci di vista\" (2008).\nAi tempi della ripresa del pezzo, peraltro, era presidente del Consiglio Silvio Berlusconi, comunemente conosciuto anche come \"il Cavaliere\" e titolare di interessi economici in diversi campi. Secondo Peppe Servillo, voce degli Avion Travel, la scelta del brano aveva intenti satirici: \"Ogni riferimento al presidente del Consiglio \u00e8 puramente voluto\". Alcuni passi del testo, che pure era di mezzo secolo prima, venivano ad assumere significati singolarmente attuali, per cui la canzone poteva apparire rivolta espressamante a Berlusconi.\nDiventavano anzi richiami non velati al premier in carica versi come \"Troppi affari, cavaliere, ma lasci star le societ\u00e0, le cento altre attivit\u00e0\"; oppure \"Sgobba troppo, cavaliere: un giorno in borsa per giocar, con gli avvocati vuol cenar, un buon bilancio sognar\"; \"non legga pi\u00f9 il Corriere\", inframezzati dal ritornello \"La borsa la cala\". La canzone si conclude peraltro con l'inequivoco invito: \"Getti via la giacca, la cravatta, si dimetta, per favor!\"\nPuntualmente intervistato, Virgilio Savona precis\u00f2 che \"\"All'epoca in cui fu scritto erano altri i commendatori e i cavalieri che stuzzicavano la nostra fantasia\"; \"Non parlavamo certo di Berlusconi, ma il pezzo \u00e8 diventato attualissimo e due anni fa, quando ci dedicarono l'edizione del Premio Tenco, gli Avion Travel hanno deciso di reinciderlo\"\"."}
{"id": "2100859", "revid": "315341", "url": "https://it.wikipedia.org/wiki?curid=2100859", "title": "Troppi affari, cavaliere", "text": ""}
{"id": "2100865", "revid": "1494169", "url": "https://it.wikipedia.org/wiki?curid=2100865", "title": "Gothic", "text": "Gothic (\"Gotico\" in lingua inglese) \u00e8 un termine che pu\u00f2 riferirsi a:"}
{"id": "2100869", "revid": "1522738", "url": "https://it.wikipedia.org/wiki?curid=2100869", "title": "Area della sterlina", "text": "L'area della sterlina venne alla luce allo scoppio della seconda guerra mondiale. Si tratt\u00f2 di una misura d'emergenza bellica che implic\u00f2 la cooperazione nel controllo dei tassi di cambio tra un gruppo di paesi, che a quel tempo erano per la maggior parte dom\u00ecni e colonie dell'impero britannico (pi\u00f9 tardi conosciuto come Commonwealth).\nCiascuno di questi paesi usava come moneta o la sterlina britannica o una propria valuta locale legata alla sterlina da un tasso di cambio fisso. In entrambi i casi, questi paesi conservavano comunque nelle banche di Londra consistenti riserve valutarie in sterline per le operazioni di commercio internazionale. Lo scopo dell'area della sterlina era infatti quello di proteggere il valore e la forza della moneta.\nStoria.\nL'intero impero britannico ader\u00ec all'area della sterlina nel 1939, ad eccezione di Canada, Dominion di Terranova e Hong Kong. In origine Hong Kong prefer\u00ec declinare l'adesione a causa della propria posizione centrale per le attivit\u00e0 di mercato aperto, ma vi ader\u00ec dopo la seconda guerra mondiale. La Rhodesia Meridionale (oggi Zimbabwe) fu espulsa dall'area della sterlina nel 1965.\nLa ragione per la quale Canada e Dominion di Terranova non aderirono all'area della sterlina fu che la loro valuta effettiva era il dollaro statunitense fino a quando, nel 1931, furono costrette a uscire dal sistema aureo insieme alla Gran Bretagna. Alcune nazioni come l'Australia, la Nuova Zelanda e il Sudafrica reagirono alla fine del sistema aureo agganciando la propria valuta alla sterlina, ma il Canada e il Dominion di Terranova preferirono agganciarsi al dollaro statunitense; di conseguenza, non avevano alcun interesse nell'aderire a un sistema monetario concepito essenzialmente per proteggere la forza della sterlina. Allo scoppio della guerra, il Canada introdusse comunque una forma di controllo del tasso di cambio, durato fino al 1953. Il sistema di controllo canadese era \"orientato all'area della sterlina\" nel senso che era concepito in modo da ostacolare di pi\u00f9 la fuga di capitali verso gli USA che non quella verso l'area della sterlina.\nLa vita dell'area della sterlina giunse praticamente al termine nel giugno 1972, quando i governi britannico e irlandese applicarono unilateralmente controlli del tasso di cambio agli altri paesi dell'area della sterlina, con l'eccezione dell'Isola di Man e delle Isole del Canale. Gibilterra venne re-inclusa nella nuova area ridotta della sterlina il 1\u00ba gennaio 1973. A loro volta toccava agli altri paesi dell'area della sterlina rispondere con una propria scelta: alcuni di questi paesi infatti avevano gi\u00e0 adottato misure simili negli anni cinquanta e sessanta\nIn seguito alla posizione presa dal governo britannico, alcuni paesi copiarono subito tale decisione, mentre altri lo fecero nei mesi immediatamente seguenti. I controlli del tasso di cambio dell'area della sterlina continuarono a funzionare a Singapore fino al 1978 e nel Brunei fino al 2001.\n\u00c8 impossibile specificare la data esatta in cui l'area della sterlina ha cessato di esistere. Il giugno 1972 \u00e8 forse la miglior data a tale proposito. Comunque, dal punto di vista inglese, nel 1978 l'Irlanda impose unilateralmente controlli sul tasso di cambio con il Regno Unito e nel 1979 il governo britannico abol\u00ec completamente tutti i suoi controlli sul tasso di cambio che erano stati originalmente introdotti come misura d'emergenza bellica nel 1939. Con questo atto finale, l'anno 1979 si pu\u00f2 quindi considerare come il momento oltre il quale l'area della sterlina ha cessato di avere alcun significato pratico per il Regno Unito.\nLa nascita dell'area.\nIn seguito all'uscita del Regno Unito dal sistema aureo nel 1931, molti paesi che avevano legato le proprie valute all'oro, risposero legandole alla sterlina. Questo poich\u00e9 in quel momento la sterlina britannica era la valuta pi\u00f9 utilizzata al mondo per le riserve valutarie. Questo gruppo di paesi divenne noto come \"blocco della sterlina\". Allo scoppio della seconda guerra mondiale, i paesi del blocco della sterlina che facevano parte dell'impero britannico condividevano il mutuo desiderio di proteggere il valore esterno della sterlina. L'impero decise quindi di adottare provvedimenti legislativi al fine di formalizzare il blocco della sterlina in un'area di controllo dei tassi di cambio.\nLa fine dell'area.\nIl 22 giugno 1972 il Regno Unito impose controlli sui tassi di cambio sul resto dell'area della sterlina, ad eccezione dell'Irlanda, dell'Isola di Man e delle Isole del Canale. Contemporaneamente, il Regno Unito lasci\u00f2 la sterlina libera di fluttuare. La ragione di questa decisione, secondo il Ministro delle Finanze inglese Anthony Barber, era di arrestare un recente incremento della fuga di capitali verso altre zone dell'area della sterlina. Gli oppositori argomentarono che la ragione reale era collegata all'ingresso imminente della Gran Bretagna nella CEE e alle preoccupazioni manifestate dalla Francia per gli stretti legami economici ancora esistenti con il Commonwealth e l'area della sterlina mentre, allo stesso tempo, la Francia continuava ad avere relazioni economiche privilegiate ma meno fruttuose con le sue ex colonie nelle aree del Franco CFA e del Franco CFP.\nQuesta azione unilaterale da parte del Regno Unito e della Repubblica d'Irlanda il 22 giugno 1972 ebbe come risultato l'uscita dall'area della sterlina di molte altre nazioni: in senso lato, si pu\u00f2 dire che l'effetto finale fu che l'area della sterlina cess\u00f2 di fatto di esistere.\nNel 1979, grazie a una fase di crescita economica e con la seconda guerra mondiale ormai nel passato, il Regno Unito decise di eliminare tutti i controlli sul tasso di cambio. A questo punto anche a livello ufficiale l'area della sterlina aveva cessato di esistere.\nValute imperiali.\nL'impero inglese non prevedeva una valuta imperiale comune, sebbene nel 1825 il governo inglese tentasse una prima volta di introdurre la valuta britannica in tutte le colonie. Il metodo seguito tuttavia si rivel\u00f2 decisamente inefficace e nel 1838 vennero adottate misure pi\u00f9 rigorose. In questa seconda fase le colonie inglesi del Nord America vennero escluse da tale intervento, a causa di alcuni recenti focolai di ribellione nel Canada settentrionale e meridionale.\nIl risultato degli interventi del 1838 fu che alcune zone dell'impero britannico adottarono la sterlina come valuta locale: questo fu il caso dell'Australia, delle nazioni nell'Africa occidentale e meridionale, della Giamaica, delle Bahamas e delle Bermude.\nTali interventi non riguardarono l'India, in quanto governata dalla Compagnia Inglese delle Indie Orientali: rimase quindi un'area dell'impero britannico che vedeva la prevalenza della rupia e che comprendeva, oltre alla stessa India, la Birmania, Ceylon, l'Africa orientale, Mauritius, le Seychelles, Aden e gli stati arabi della costa orientale del Golfo Persico.\nAll'interno dell'impero britannico fu operativa anche una \"zona del dollaro\", principalmente in Canada, Terranova, Hong Kong, negli stati malesi, nel Borneo britannico e negli Stabilimenti dello Stretto.\nAd oggi, i soli territori che utilizzano la valuta britannica al di fuori dell'arcipelago britannico sono Gibilterra, le Isole Falkland, il Territorio Antartico Britannico, Sant'Elena, l'Isola di Ascensione, la Georgia del Sud.\nGibilterra, Sant'Elena e le Isole Falkland emettono ciascuna proprie banconote e monete della sterlina. La valuta di Sant'Elena \u00e8 utilizzata anche sull'Isola di Ascensione; mentre quella delle Falkland anche nella Georgia del Sud. Il Territorio Britannico dell'Oceano Indiano utilizza ufficialmente la sterlina, anche se in pratica le truppe statunitensi di base in loco utilizzano il dollaro.\nAll'interno dell'arcipelago britannico, ma al di fuori del Regno Unito, varianti delle banconote e delle monete della sterlina sono emesse dai governi di Jersey, Guernsey e dell'Isola di Man.\nSi segnala che alla fine del XIX secolo, il governo inglese ide\u00f2 un progetto per rendere moneta imperiale la sovrana d'oro. A questo fine, filiali della zecca inglese furono fondate a Sydney e Melbourne in Australia. Comunque, nei paesi dell'impero britannico come l'India, in cui la sterlina non venne usata per le transazioni locali quotidiane, le sovrane d'oro possedute dal Ministro del Tesoro raramente - se non mai - lasciarono i caveau."}
{"id": "2100871", "revid": "834", "url": "https://it.wikipedia.org/wiki?curid=2100871", "title": "Night of the Living Dummy", "text": ""}
{"id": "2100875", "revid": "161374", "url": "https://it.wikipedia.org/wiki?curid=2100875", "title": "Ss 340", "text": ""}
{"id": "2100879", "revid": "986213", "url": "https://it.wikipedia.org/wiki?curid=2100879", "title": "Nikita Aleksandrovi\u010d Romanov", "text": "Biografia.\nInfanzia.\nSua madre era la granduchessa Xenia (1875-1960), figlia dello zar Alessandro III e suo padre era il granduca \"Sandro\", cugino di primo grado del padre della moglie: Nikita pronipote di Nicola I di Russia per parte di padre e pro-pronipote dello stesso per parte di madre, oltre ad avere per nonno Alessandro III e per zio Nicola II, particolarmente legato alla sorella ed al cognato.\nRivoluzione bolscevica.\nPass\u00f2 la prima giovinezza tra il sud della Francia, luogo di vacanza molto amato dalla nobilt\u00e0 internazionale, ed i palazzi imperiali russi. Quando l'imperatore Nicola II abdic\u00f2 in seguito alla Rivoluzione di Febbraio nel 1917, l'Imperatrice vedova si ritir\u00f2 in Crimea con moltissimi parenti, fra cui la figlia Xenia, il genero ed i loro figli: nel 1918 molti di loro furono incarcerati vicino a Jalta, ma un mese dopo vennero liberati dalle truppe tedesche in seguito alla firma del Trattato di Brest-Litovsk. \nL'11 aprile 1919 i Romanov vennero salvati da un quasi sicuro massacro da parte dei bolscevichi poich\u00e9 riuscirono ad imbarcarsi su una nave da guerra britannica, la \"HMS Marlborough\", mandata apposta da re Giorgio V., che li port\u00f2 a Malta dove rimasero per circa nove mesi.\nEsilio e matrimonio.\nTrasferitosi a Parigi come gran parte dei suoi parenti, il 19 febbraio 1922 spos\u00f2 la contessa Maria Vorontsova-Dashkova (Tsarkoye Selo, 13 febbraio 1903 - Cannes, 16 giugno 1997): discendente delle pi\u00f9 nobili famiglie russe come i Dolguruki, i Nary\u0161kin ed i \u0160uvalov, dopo il matrimonio la sposa divenne \"Sua Altezza, Maria, principessa di Russia\", e si distinse all'interno dei circoli monarchi parigini dei Russi bianchi e degli ex appartenenti all'Armata Bianca per la sua eleganza e grazia. La coppia si mantenne abbastanza appartata da vita politica e pretese di restaurazione, condotta da altri cugini, vivendo tra la Francia e l'Inghilterra. \nDiscendenza.\nIl granduca Nikita e la contessa Maria Vorontsova-Dashkova ebbero due figli:"}
{"id": "2100884", "revid": "986213", "url": "https://it.wikipedia.org/wiki?curid=2100884", "title": "Nikita Nikiti\u010d Romanov", "text": "Biografia.\nFiglio del principe Nikita Aleksandrovi\u010d e della contessa Marija Ilarianovna Vorontzova-Daschkova, era nipote dei granduchi Xenia (1875-1960), figlia dello zar Alessandro III e Aleksandr Michajlovi\u010d Romanov, e fratello maggiore del principe Aleksandr Nikiti\u010d. Cresciuto in Inghilterra, dove risiedeva sua nonna ed i suoi genitori, giunt\u00f2 all'et\u00e0 matura si trasfer\u00ec negli Stati Uniti, dove gi\u00e0 vivevano molti suoi parenti, tra cui il prozio paterno Vasilij Aleksandrovi\u010d Romanov.\nIl principe Nikita studi\u00f2 all'Universit\u00e0 di Berkeley, California e si laure\u00f2 in Storia dell'arte ed in seguito insegn\u00f2 Storia alla San Francisco State University e nel 1975 scrisse assieme a Pierre Stephen Robert Payne un testo su Ivan il Terribile.\nIl principe Nikita spos\u00f2 il 14 luglio 1961 a Londra Jane Anna Schoenwald da cui ebbe un figlio: il principe Fedor Nikiti\u010d (1974-2007), un vegano studioso di lingue classiche, egiziano e lingue antiche alla Columbia e Brown University, dove ottenne la laurea con il massimo dei voti, e che si suicid\u00f2 a Pompano Beach in Florida, il 25 agosto 2007.\nIl 3 maggio 2007 Nikita Romanov mor\u00ec di ictus."}
{"id": "2100886", "revid": "125733795", "url": "https://it.wikipedia.org/wiki?curid=2100886", "title": "Aleksandr Nikiti\u010d Romanov", "text": "Biografia.\nFiglio del principe Nikita Aleksandrovi\u010d e della contessa Marija Ilarianovna Vorontzova-Daschkova, era nipote dei granduchi Xenia (1875-1960), figlia dello zar Alessandro III e Aleksandr Michajlovi\u010d Romanov, e fratello minore del principe Nikita Nikiti\u010d. Crebbe in Inghilterra, dove risiedeva sua nonna Ksenija Aleksandrovna Romanova ed i suoi genitori e nel 1938 divent\u00f2 suddito britannico.\nAllo scoppio della Seconda guerra mondiale il principe Aleksandr e la sua famiglia erano in Francia ed impossibilitati a tornare nel Regno Unito andarono prima a Roma e poi in Cecoslovacchia, rischiando di venire rimpatriati in Russia, dove molti membri di ex famiglie regnanti tedesche sarebbero stati deportati ed uccisi. A seguito della fine torn\u00f2 in Gran-Bretagna prima di andare negli Stati Uniti, dove gi\u00e0 c'era suo fratello maggiore ed altri parenti, a studiare all'Universit\u00e0 di Columbia. Torn\u00f2 in Gran-Bretagna nel 1953 e visse con sua nonna la granduchessa Xenia ad Hampton Court fino alla sua morte nel 1960.\nIl 27 maggio 1961 divenne il primo membro della famiglia imperiale a tornare in Russia dopo la Rivoluzione d'Ottobre ed il massacro di gran parte della famiglia imperiale, quando riusc\u00ec ad ottenere un visto come turista, visitando cos\u00ec Mosca e San Pietroburgo. Il principe Aleksandr spos\u00f2 Maria Immacolata (detta Mimi') Valguarnera di Niscemi il 23 febbraio 1971 a New York con rito civile e religiosa il 18 luglio 1971 a Cannes.\nIl principe Alexander Nikitich Romanov \u00e8 morto dopo una breve malattia, il 21 settembre 2002 a Londra. Il suo corpo fu cremato al Mortlake Crematorium e sepolto nella tomba ancestrale della famiglia di sua moglie a Palermo."}
{"id": "2100887", "revid": "834", "url": "https://it.wikipedia.org/wiki?curid=2100887", "title": "Stay Out of the Basement", "text": ""}
{"id": "2100890", "revid": "595001", "url": "https://it.wikipedia.org/wiki?curid=2100890", "title": "Carlo D'Amore", "text": "Biografia.\nApprende il gioco giovanissimo ed inizia a frequentare l'Accademia Scacchistica Romana nel 1972 all'et\u00e0 di nove anni. L'anno successivo fa gi\u00e0 parte della squadra \"juniores\" dell'Accademia al campionato italiano giovanile di Tivoli. Nel 1978 vince il torneo di Pedara in Sicilia e nel 1979, a soli quindici anni d'et\u00e0, ottiene il titolo di Maestro, il pi\u00f9 giovane fino ad allora in Italia.\nNella lista FIDE di gennaio 2010 \u00e8 all'8\u00ba posto nella graduatoria Elo italiana, con 2.484 punti.\nVive a Roma, dove svolge l'attivit\u00e0 di psichiatra. Ha utilizzato gli scacchi nella riabilitazione psichiatrica in un'esperienza svolta presso l'universit\u00e0 \"La Sapienza\" di Roma.\nTra i suoi hobby lo studio del pianoforte e la passione per la musica in genere.\nPrincipali risultati.\n1980 \u2013 7\u00ba su 30 partecipanti al Campionato europeo dei giovani di Groninga nei Paesi Bassi.\n1981 \u2013 Con 4,5 /6 contribuisce in modo determinante all'ottimo 2\u00ba posto dell'Italia (dietro alla Jugoslavia) nella \"Mitropa Cup\" giocata in Lussemburgo.\n1982 \u2013 Vince, alla pari con Ernesto Iannacone e Giacomo Vallifuoco, il torneo di Palermo. Vince il premio \"Gioacchino Greco\" dell'AMIS per la sezione giovani giocatori.\n1983 \u2013 22\u00ba su 62 partecipanti al Campionato del mondo juniores di Belfort.\n1984 \u2013 pari 2\u00ba-5\u00ba con Nigel Short, Maxim Dlugy, Igor Stohl e Hjorth nel torneo giovanile \"Oakham School\" in Inghilterra (vinse Niaz Murshed).\n1985 \u2013 Vince il torneo di Civitavecchia davanti a Ljubislajevic e Ivkov.\n1986 \u2013 Vince il festival internazionale di Ostia; vince l'open internazionale del Lido di Roma.\n1987 \u2013 2\u00ba al torneo semilampo di Nocera Inferiore, dietro a Ernesto Iannacone.\n1988 \u2013 3\u00ba-5\u00ba al torneo di Karlovac in Jugoslavia, dietro a Renzo Mantovani e Marangunic. Ottiene il titolo di Maestro Internazionale.Vince il torneo San Giorgio su Legnano scacchi. Vincer\u00e0 questo torneo anche nel 1989, 1991 e 1996.\nPartecipa alle Olimpiadi Salonicco 1988 in 4\u00aa scacchiera, realizzando + 3 \u2013 2 = 4. D'Amore ha partecipato con la squadra italiana a nove Olimpiadi fino al 2006, realizzando il 59,5 % dei punti, terza migliore percentuale dopo Alvise Zichichi e Sergio Mariotti.\n1990 \u2013 Vince con la \"Associazione Romana Scacchi\" la VII Coppa Italia a squadre.\n1993 \u2013 2\u00ba posto nel 25\u00ba Campionato italiano a squadre con la \"Mc Microcomputer\" di Roma, dietro alla vincitrice \"Marostica\".\n1994 \u2013 Vince con la \"Mc Microcomputers\" di Roma il campionato italiano a squadre. 2\u00ba dietro al GM Gyula Sax nel 5\u00ba Festival \"Citt\u00e0 di Catania\", davanti a sette GM e 12 IM.\n1995 \u2013 Vince il campionato italiano a squadre con la \"Mc Microcomputers\" di Roma per il secondo anno consecutivo.\n1997 \u2013 Vince l'open di Nizza con 6 \u00bd su 7, davanti a 5 GM e 10 IM, con una performance Elo di 2840 punti.\n2006 \u2013 Vince con la squadra di Padova il campionato italiano a squadre.\n2008 \u2013 Vince ad Arvier il campionato italiano a squadre con la squadra \"C.S. Fischer\" di Chieti, che schiera Judit Polg\u00e1r in 1\u00aa scacchiera.\n2009 \u2013 3\u00ba posto nel 69\u00ba Campionato Italiano Assoluto a Sarre (AO)."}
{"id": "2100892", "revid": "183581", "url": "https://it.wikipedia.org/wiki?curid=2100892", "title": "Redazione inchieste di Rai News", "text": ""}
{"id": "2100894", "revid": "287204", "url": "https://it.wikipedia.org/wiki?curid=2100894", "title": "Hall Beach", "text": "Hall Beach (Inuktitut: Sanirajak (\"costiera\"); \u14f4\u14c2\u154b\u152d\u1483), \u00e8 un piccolo insediamento Inuit, nella Regione di Qikiqtaaluk del Nunavut, in Canada\nIl paese nacque nel 1957 durante la costruzione di una base milita Distant Early Warning Line (DEW). Attualmente l'insediamento ospita il sistema radar del North Warning System () e l'Hall Beach Airport.\nHall Beach \u00e8 relativamente vicina a un altro insediamento, quello di Igloolik, a soli 69 km di distanza in linea d'aria, considerata la vastit\u00e0 del territorio.\nSecondo il censimento del 2006 la popolazione era di 654 persone, con una crescita del 7,4% rispetto al 2001.\nNel 1971 da Hall Beach vennero lanciati sette razzi di un Tomahawk del tipo Sandia, con alcuni di questi che hanno raggiunto i 270\u00a0km d'elevazione."}
{"id": "2100902", "revid": "834", "url": "https://it.wikipedia.org/wiki?curid=2100902", "title": "The Lost Diary of Don Juan", "text": ""}
{"id": "2100903", "revid": "547034", "url": "https://it.wikipedia.org/wiki?curid=2100903", "title": "Panonychus citri", "text": "Il nuovo ragno rosso (Panonychus citri ), meglio conosciuto come ragno rosso degli agrumi \u00e8 un acaro tetranichide, molto simile nell'aspetto al comune ragnetto rosso che vive prevalentemente a spese degli agrumi, di cui attacca sia le foglie che i giovani frutti."}
{"id": "2100905", "revid": "834", "url": "https://it.wikipedia.org/wiki?curid=2100905", "title": "Bahnw\u00e4rter Thiel", "text": ""}
{"id": "2100907", "revid": "834", "url": "https://it.wikipedia.org/wiki?curid=2100907", "title": "Welcome to Camp Nightmare", "text": ""}
{"id": "2100908", "revid": "21880", "url": "https://it.wikipedia.org/wiki?curid=2100908", "title": "Philosamia cynthia", "text": ""}
{"id": "2100910", "revid": "19580", "url": "https://it.wikipedia.org/wiki?curid=2100910", "title": "Organizzazione delle Nazioni e dei Popoli non rappresentati", "text": ""}
{"id": "2100913", "revid": "1452073", "url": "https://it.wikipedia.org/wiki?curid=2100913", "title": "Girolamo di Pace", "text": "Biografia.\nAmico di Pierfrancesco Riccio, precettore e segretario di Cosimo I de' Medici, fu ingegnere d'acque del Magistrato degli Ufficiali dei Fiumi. Si occup\u00f2 dei problemi idraulici causati dai corsi d'acqua della piana tra Pistoia e Firenze, comprendendo, forse tra i primi, le cause dei sempre pi\u00f9 frequenti fenomeni alluvionali che gi\u00e0 nel XVI secolo si manifestavano in quest'area e che lui identific\u00f2 nella cattiva manutenzione degli alvei (che si andavano riempiendo) e delle sponde, nel degrado della montagna e nell'incremento ciclico della piovosit\u00e0.\nTra gli interventi che suggerisce, oltre ad opere tese a rallentare il corso dell'acqua fin dai pendii appenninici (le cosiddette \"serre\" ed i rimboschimenti), troviamo l'ipotesi di un canale da Pistoia a Prato ed un altro dal Bisenzio all'Arno allo scopo principalmente di alleggerire l'Ombrone Pistoiese.\nNel 1558, redasse un memoriale intitolato \u201cDiscorso di fiumi, fossi, laghi ecc.\u201d in cui espose queste teorie, per l'epoca anticipatrici.\nNei decenni successivi si occuparono degli stessi problemi, su incarico grenducale, Galileo Galilei e successivamente Vincenzo Viviani.\nLa sua opera fu riscoperta da Giovanni Targioni Tozzetti nel XVIII secolo."}
{"id": "2100914", "revid": "986213", "url": "https://it.wikipedia.org/wiki?curid=2100914", "title": "Vasilij Aleksandrovi\u010d Romanov", "text": "Biografia.\nInfanzia.\nSua madre era la granduchessa Xenia (1875-1960), figlia dello zar Alessandro III e suo padre era il granduca \"Sandro\", cugino di primo grado del padre della moglie: Vassilij era quindi pronipote di Nicola I di Russia per parte di padre e pro-pronipote dello stesso per parte di madre, oltre ad avere per nonno Alessandro III e per zio Nicola II, particolarmente legato alla sorella ed al cognato.\nRivoluzione bolscevica.\nPass\u00f2 la prima giovinezza tra il sud della Francia, luogo di vacanza molto amato dalla nobilt\u00e0 internazionale, ed i palazzi imperiali russi. Quando l'imperatore Nicola II abdic\u00f2 in seguito alla Rivoluzione di Febbraio nel 1917, l'Imperatrice vedova si ritir\u00f2 in Crimea con moltissimi parenti, fra cui la figlia Xenia, il genero ed i loro figli: nel 1918 molti di loro furono incarcerati vicino a Jalta, ma un mese dopo vennero liberati dalle truppe tedesche in seguito alla firma del Trattato di Brest-Litovsk. \nL'11 aprile 1919 i Romanov vennero salvati da un quasi sicuro massacro da parte dei bolscevichi poich\u00e9 riuscirono ad imbarcarsi su una nave da guerra britannica, la \"HMS Marlborough\", mandata apposta dal re Giorgio V, che li port\u00f2 a Malta dove rimasero per circa nove mesi.\nEsilio.\nDopo aver vissuto a Parigi con i genitori, in seguito al loro divorzio segu\u00ec la madre in Inghilterra e, alla fine degli anni venti, si trasfer\u00ec negli Stati Uniti, dove si guadagn\u00f2 da vivere prima come cameriere, poi come operaio di cantiere navale, agente di cambio, viticultore ed infine allevatore di pollame.\nMatrimonio.\nIl 31 luglio 1931 spos\u00f2 a New York la principessa Natalia Galitzine (Mosca, 26 ottobre 1907 - Woodside, 28 marzo 1990), con la quale visse per anni in California e con cui ebbe una figlia.\nUltimi anni.\nNel 1980, alla morte di suo fratello Dmitrij Aleksandrovi\u010d, il principe Vasilij divenne il presidente della Associazione della Famiglia Romanov.\nDiscendenza.\nIl principe Vasilij e la principessa Natalia Galitzine ebbero:"}
{"id": "2100919", "revid": "125444934", "url": "https://it.wikipedia.org/wiki?curid=2100919", "title": "Battaglia della Gabiene", "text": "La battaglia della Gabiene \u00e8 stata una grande battaglia combattuta nell'inverno del 316 a.C. nell'ambito delle guerre dei diadochi tra due successori di Alessandro il Grande: Antigono Monoftalmo ed Eumene di Cardia.\nPremesse.\nSubito dopo la morte di Alessandro Magno (323 a.C.), i suoi generali cominciarono a litigare per la spartizione dell'impero. Presto la situazione degener\u00f2 in guerra aperta, con ogni generale che reclamava per s\u00e9 qualche porzione dell'enorme impero di Alessandro. Uno dei pi\u00f9 brillanti generali fra i diadochi era Antigono Monoftalmo, soprannominato cos\u00ec per aver perso un occhio nel corso di un assedio. Durante i primi anni di guerra tra i successori di Alessandro, Antigono affront\u00f2 Eumene di Cardia, un valente generale che in precedenza (321 a.C.) aveva sconfitto nell'Ellesponto Cratero. I due diadochi si scontrarono in una serie di azioni attraverso l'Anatolia e Persia e nella grande battaglia della Paretacene (autunno del 316 a.C.), prima di affrontarsi nella Gabiene in quello che doveva essere il loro ultimo combattimento.\nI comandanti.\nAntigono era stato un generale di Filippo II di Macedonia e pi\u00f9 tardi del figlio Alessandro comandante abile ed esperto, aveva partecipato a molte battaglie. Eumene di Cardia non era di origine macedone, a differenza degli altri diadochi. Era stato segretario di Alessandro; quest'ultimo ne aveva conosciuto le capacit\u00e0 militari e gli aveva concesso numerose volte il comando durante la spedizione in India. Dopo la morte di Alessandro, Eumene aveva dimostrato la sua abilit\u00e0 combattendo vittoriosamente in Anatolia come alleato del reggente Perdicca.\nStrategia di Antigono e di Eumene.\nDopo la battaglia di battaglia della Paretacene (in cui Eumene aveva avuto la meglio sul campo di battaglia, ma era stato costretto dai suoi soldati a ritirarsi nei quartieri invernali nella Gabiene, rinunciando al possesso di guadagni territoriali) Antigono, anch'egli ritiratosi nei quartieri invernali di Gadamarta in Media, approfitt\u00f2 della situazione per dichiararsi vincitore e tentare di chiudere la partita anzitempo. Poich\u00e9 Eumene aveva disperso le truppe pi\u00f9 acquartieramenti, Antigono pens\u00f2 di sorprenderle con un attacco a sorpresa: a tappe forzate attravers\u00f2 in soli nove giorni il territorio desertico che separavano Gadamarta dalla Gabiene; la sorpresa tuttavia non riusc\u00ec perch\u00e9 Eumene venne avvertito dell'arrivo. I due eserciti si erano quindi accampati in una zona pianeggiante e sabbiosa della Gabiene a una distanza di circa quattro miglia e mezzo l'uno dall'altro. Eumene, sebbene avesse un numero di cavalieri inferiore a quello di Antigono (6000 contro 9000), aveva una netta superiorit\u00e0 numerica nella fanteria, colse pertanto l'occasione per ingaggiare battaglia. Gli esperti argiraspidi di Eumene sfondarono al centro; ma la cavalleria avversaria, guidata da Antigono e dal figlio Demetrio, riusc\u00ec a mettere in rotta la cavalleria di Eumene guidata da Peucesta e da Eudamo.\nConclusione.\nEumene tuttavia fu sconfitto, perch\u00e9 furono i suoi argiraspidi a tradirlo: nel corso della battaglia il campo di Eumene fu espugnato da un contingente di Medi e Tarantini i quali, favoriti dalla polvere che impediva la visibilit\u00e0, riuscirono a portar via i bagagli e i familiari degli argiraspidi; per riavere i propri beni costoro pertanto disertarono, seguiti da Peucesta e da altri alleati. Eumene ed Eudamo, consegnati ad Antigono, vennero giustiziati. Stessa sorte sub\u00ec Antigene, il comandante degli argiraspidi, che venne addirittura messo sul rogo. Gli argiraspidi, accolti nel nuovo esercito, non vennero pi\u00f9 utilizzati in battaglia da Antigono: vennero utilizzati alla spicciolata in missioni pericolose tanto che poco tempo dopo nessuno di loro era sopravvissuto.\nFonti.\nLe nostre fonti su questa battaglia sono rappresentate in ultima analisi dal resoconto che ne fece Ieronimo di Cardia. Ieronimo fu testimone oculare della battaglia, alla quale prese parte in qualit\u00e0 di aiutante personale di Eumene; dopo la morte di quest'ultimo, Ieronimo pass\u00f2 dalla parte del rivale Antigono. I resoconti di Ieronimo offrivano pertanto il punto di vista di entrambe le parti in lotta. Purtroppo dell'opera di Ieronimo restano solo dei frammenti; ma la sua testimonianza ci \u00e8 stata tramandata dallo storico Diodoro Siculo."}
{"id": "2100924", "revid": "1305772", "url": "https://it.wikipedia.org/wiki?curid=2100924", "title": "The Dead", "text": ""}
{"id": "2100929", "revid": "986213", "url": "https://it.wikipedia.org/wiki?curid=2100929", "title": "F\u00ebdor Aleksandrovi\u010d Romanov", "text": "Biografia.\nInfanzia.\nSua madre era la granduchessa Xenia (1875-1960), figlia dello zar Alessandro III e suo padre era il granduca \"Sandro\", cugino di primo grado del padre della moglie: Dmitrij era quindi pronipote di Nicola I di Russia per parte di padre e pro-pronipote dello stesso per parte di madre, oltre ad avere per nonno Alessandro III e per zio Nicola II, particolarmente legato alla sorella ed al cognato.\nRivoluzione bolscevica.\nPass\u00f2 la prima giovinezza tra il sud della Francia, luogo di vacanza molto amato dalla nobilt\u00e0 internazionale, ed i palazzi imperiali russi. Quando l'imperatore Nicola II abdic\u00f2 in seguito alla Rivoluzione di Febbraio nel 1917, l'Imperatrice vedova si ritir\u00f2 in Crimea con moltissimi parenti, fra cui la figlia Xenia, il genero ed i loro figli: nel 1918 molti di loro furono incarcerati vicino a Jalta, ma un mese dopo vennero liberati dalle truppe tedesche in seguito alla firma del Trattato di Brest-Litovsk. \nL'11 aprile 1919 i Romanov vennero salvati da un quasi sicuro massacro da parte dei bolscevichi poich\u00e9 riuscirono ad imbarcarsi su una nave da guerra britannica, la HMS Marlborough, mandata apposta da re Giorgio V., che li port\u00f2 a Malta dove rimasero per circa nove mesi.\nEsilio e morte.\nDurante i suoi primi anni d'esilio visse a Parigi, dove s'era trasferita tutta la sua famiglia e molti parenti: prese domicilio nella casa della sorella principessa Irina Yusupova. Il 21 maggio 1923 Fedor spos\u00f2 la lontana cugina la principessa Irina Pavlovna Paley, figlia delle nozze morganatiche tra il granduca Pavel Aleksandrovi\u010d (fratello di Alessandro III di Russia) e la principessa Olga Paley. Bench\u00e9 essi divorziassero gi\u00e0 nel 1936, sia l'ex moglie che la propria sorella Irina si presero cura di lui, pagandogli le medicine ed i farmaci per la tubercolosi, di cui soffriva e di cui alla fine mor\u00ec.\nDiscendenza.\nIl granduca Andreij e la principessa Irina Pavlovna Paley ebbero due figli:"}
{"id": "2100933", "revid": "834", "url": "https://it.wikipedia.org/wiki?curid=2100933", "title": "Shopaholic Takes Manhattan", "text": ""}
{"id": "2100934", "revid": "834", "url": "https://it.wikipedia.org/wiki?curid=2100934", "title": "Shopaholic Abroad", "text": ""}
{"id": "2100936", "revid": "4175", "url": "https://it.wikipedia.org/wiki?curid=2100936", "title": "Eden Park", "text": "Eden Park \u00e8 lo stadio nazionale della Nuova Zelanda.\nSi trova ad Auckland e fu inaugurato nel 1903 come campo di cricket; nel 1914 estese il suo utilizzo al rugby a 15, tra le due guerre all'hockey su prato e nel secondo dopoguerra al calcio.\nNel 1950 fu lo stadio sede dei IV Giochi dell'Impero Britannico (oggi Giochi del Commonwealth), e nel 1988 della finale della 9\u00aa edizione della Coppa del Mondo di rugby a 13.\nInoltre, insieme al londinese Twickenham, \u00e8 l'unico impianto ad avere ospitato (1987 e 2011) due finali della Coppa del Mondo di rugby a 15.\nLo stadio \u00e8 passato attraverso diverse ristrutturazioni, la pi\u00f9 recente delle quali in occasione dell'adeguamento per la .\nDal 1926 l'intero complesso \u00e8 gestito da un \"trust\" senza scopo di lucro, e ivi hanno sede le federazioni provinciali di cricket e di rugby a 15, che in tale impianto disputano anche i loro incontri interni.\nStoria.\nEden Park fu costruito tra il 1902 e il 1903, anno in cui fu inaugurato come stadio per il cricket.\nProprietario originario dello stadio fu il Kingsland Cricket Club, affittuario del terreno edificato; il terreno, con tutto lo stadio, fu rilevato dall'Eden Cricket Club (da cui il nome dello stadio), con il quale il Kingsland CC si era nel frattempo fuso.\nA seguire, la federazione provinciale di cricket di Auckland acquist\u00f2 terreno e stadio e fiss\u00f2 in tale luogo la propria sede legale.\nEden Park serv\u00ec esclusivamente il cricket fino al 1914, anno del primo incontro internazionale di tale disciplina (tra Auckland e una selezione australiana) e dell'arrivo del rugby a 15 che ivi disput\u00f2 il suo primo incontro (Ponsonby \u2013 Auckland City); da tale anno anche la formazione provinciale rugbistica di trov\u00f2 in tale impianto la sua casa, e nel 1931 si tenne all'Eden Park il primo incontro internazionale di rugby a 15, tra gli \"All Blacks\" e il .\nNel 1926 le due federazioni diedero vita a un \"trust\" cui affidare lo stadio, e da allora la propriet\u00e0 e la gestione dell'impianto, senza alcuno scopo di lucro, sono conferite a tale organismo, l'Eden Park Trust.\nNell'immediato dopoguerra Eden Park ospit\u00f2 anche il suo primo, e al 2019 unico, incontro internazionale di rappresentative maggiori di calcio, tra e : gli ospiti vinsero 4-1 e, a seguire, fu sede dei primi giochi dell'Impero Britannico postbellici: pi\u00f9 di spettatori, il 4 febbraio 1950, assistettero alla cerimonia d'apertura della manifestazione dentro uno stadio fondamentalmente uguale a quello delle origini, con solo una piccola porzione della tribuna principale sovrastata da una copertura.\nPochi mesi pi\u00f9 tardi ospit\u00f2 per la prima volta i nel loro \"tour\" in Nuova Zelanda; nove anni pi\u00f9 tardi gli stessi Lions, pur perdendo la serie contro gli \"All Blacks\", riportarono a Eden Park la loro unica vittoria, che \u00e8 anche, al 2019, l'unico incontro vinto dalla formazione interbritannica ad Auckland.\nNel 1981 Eden Park fu teatro di feroci contestazioni degli attivisti neozelandesi contro la presenza dei rugbisti sudafricani in \"tour\": il Paese degli \"Springbok\" era sotto accusa per la politica di \"apartheid\" (segregazione razziale) che conduceva incurante degli ammonimenti internazionali, e la loro visita in Nuova Zelanda fu costellata da manifestazioni contro la loro presenza unite a proteste contro la federazione interna per avere autorizzato la serie di incontri con gli \"All Blacks\"; il 12 settembre un giovane pilota, Marx Jones, insieme al suo amico Grant Cole noleggiarono un Cessna con cui sorvolarono Eden Park durante l'incontro, l'ultimo della serie, e iniziarono un bombardamento con palle di farina (passato alla storia come \"Flour-bomb Test\"), evento che spinse la federazione sudafricana a ritirare la squadra al termine dell'incontro e a lasciare il Paese.\nA fine anni ottanta Eden Park vide la disputa delle finali dei campionati mondiali di entrambi i codici del rugby: nel 1987 vi si disput\u00f2 quella della prima Coppa di rugby a 15 tra e , che gli \"All Blacks\" vinsero 29-9 e, un anno pi\u00f9 tardi, quello della nona Coppa del Mondo a 13 tra i \"Kiwis\", nome con cui \u00e8 nota la del XIII, e i \"Kangaroos\", appellativo dell', che si aggiudic\u00f2 l'incontro con il punteggio di 25-16.\nAncora nel 1988 Eden Park fu eccezionalmente sede di un incontro internazionale di calcio \u2014 normalmente ospitato da un altro impianto cittadino, il Mount Smart Stadium \u2014 sia pure tra rappresentative olimpiche nel quadro delle qualificazioni per Seul: si tratt\u00f2 di un'eliminatoria tra e vinta da quest'ultima squadra per 1-0 che, per i successivi 23 anni, rimase la pi\u00f9 recente gara di tale disciplina fino alla disputa di un incontro tra e a novembre 2011.\nNel 1992 ospit\u00f2 diverse gare e la semifinale (tra e ) della quinta Coppa del Mondo di cricket.\nTra il 2009 e il 2010 Eden Park affront\u00f2, in vista della , un massiccio intervento di ristrutturazione del costo di 228 milioni e mezzo di dollari neozelandesi (~ al cambio dell'epoca), 190 dei quali a carico del governo centrale, 12 del Trust che gestisce lo stadio, 10 dalla federazione, 10 dal consiglio regionale di Auckland e 6,5 da ASB Community Trust, orgnismo di finanziamento progetti senza scopo di lucro.\nIl grosso dei lavori riguard\u00f2 la costruzione di una nuova tribuna centrale a gradinata doppia da posti con rinnovo dell'area stampa; una nuova tribuna lato est da posti, due maxischermi da 110 metri quadrati di superficie; a seguire, interventi sugli accessi allo stadio a mezzo pullman, nuovi parcheggi, ripiazzamento delle luci sui bordi delle coperture e installazione di barriere fonoassorbenti per ridurre l'inquinamento acustico nei paraggi.\nI citati interventi innalzarono la capacit\u00e0 da circa a posti che, in occasione della , furono temporaneamente portati a tramite l'installazione di tribune mobili rimosse dopo la manifestazione.\nLa finale di vide di nuovo di fronte, ancora a Eden Park, e come 24 anni prima, e il successo arrise di nuovo agli \"All Blacks\" per 8-7.\nPi\u00f9 recentemente, ospit\u00f2 nel 2015 alcune gare dell'undicesima Coppa del Mondo di cricket, tra cui una delle due semifinali, che vide la battere il .\nAl 2019 la \"governance\" dell'Eden Park Trust consiste di 9 consiglieri di amministrazione, cinque dei quali di nomina governativa (ministero dello sport) e due ciascuno designati dalle federazioni provinciali di Auckland di cricket e rugby a 15.\nLo stadio \u00e8, a tale data, il terreno interno degli Aces, la selezione provinciale di cricket; dei , la rappresentante di Auckland nel Super Rugby; della formazione provinciale dell'unione rugbistica di e, saltuariamente, anche della squadra di calcio del , che inizi\u00f2 la frequentazione di Eden Park ai tempi della ristrutturazione di Westpac Stadium per la citata Coppa del Mondo del 2011."}
{"id": "2100940", "revid": "1745361", "url": "https://it.wikipedia.org/wiki?curid=2100940", "title": "Calcio Spalato", "text": "Calcio Spalato (detto anche \"Il Calcio\") fu una delle prime squadre di calcio della citt\u00e0 dalmata di Spalato, caratterizzata dal fatto d'essere espressione della locale minoranza autoctona italiana.\nGli inizi del calcio in Dalmazia.\nSecondo gli ultimi studi, il calcio arriv\u00f2 in Dalmazia - e precisamente a Tra\u00f9 - nel 1896. A portarlo furono i marinai delle varie navi inglesi: la prima dimostrazione di questo gioco fu proprio una partita fra marittimi inglesi nella pianura di Travarica. Pure gli equipaggi delle navi austroungariche appresero questo nuovo sport, giocando varie partite nelle zone di Zara e di Spalato.\nCol passare degli anni, i giovani dalmati iniziarono a interessarsi al calcio: troviamo le prime squadre di studenti spalatini alla fine del XIX secolo, e tra i primi insegnanti di educazione fisica a caldeggiare la diffusione del calcio vi fu Umberto Girometta, un dalmata italiano.\nPer arrivare alla formazione delle prime societ\u00e0 calcistiche dalmate o almeno, come era prassi all'epoca, alle \"sezioni calcistiche\" nelle societ\u00e0 ginniche, bisogna aspettare il 1903: presso l\"Hrvatski sokol\" di Spalato (il \"Sokol\" era un'associazione ginnico-sportiva caratterizzata da un forte sentimento nazionale, e \"sokolisti\" venivano chiamati i suoi iscritti e per traslato i nazionalisti croati o jugoslavi) si crea proprio una sezione dedicata al calcio, grazie all'arrivo di un pallone direttamente da Praga. La prima partita ufficiale fra spalatini si gioc\u00f2 il 21 giugno 1903 quando l\"'Hrvatski sokol\" si rec\u00f2 in trasferta a Tra\u00f9. Per la cronaca, l'incontro termin\u00f2 col punteggio di uno a uno.\nLa nascita de \"Il Calcio\".\nIn molte citt\u00e0 dalmate, nonostante la lenta ma inesorabile diminuzione numerica dei dalmati italiani, erano sorte molte associazioni culturali, sportive o ricreative, che nel tempo erano divenute non suolo luogo di ritrovo e di svago, ma anche luogo di sviluppo della propria coscienza politica, variamente venata di irredentismo. Spesso nelle citt\u00e0 dalmate questi gruppi trovavano un perfetto contraltare in consimili gruppi croati, per cui ad una sala di lettura italiana corrispondeva una sala di lettura croata, ad una societ\u00e0 di ginnastica italiana una societ\u00e0 di ginnastica croata, e cos\u00ec via.\nA Spalato gli italiani avevano costituito fra le altre la \"Societ\u00e0 di ginnastica e di scherma\", all'interno della quale nel 1910 sorse la sezione calcistica dal nome \"Il Calcio\". Fondatore ed animatore della sezione fu il dottor Ernesto Ilich.\nDopo poco tempo, la squadra cambi\u00f2 nome in \"Edera\", rimanendo sempre la squadra italiana della citt\u00e0.\nI primi Campionati Regionali Dalmati.\nNegli stessi anni, in Dalmazia vennero fondate anche le societ\u00e0 calcistiche di Zara (\"Associazione Ginnastica e Scherma di Zara\") e di Ragusa (\"Forza e Coraggio\"), che nel mese di ottobre del 1910 si erano disputate il \"Primo Campionato Regionale Dalmata\" in una sfida unica, vinta dai ragusei per tre a uno.\nDopo una pausa di un anno dovuta allo scioglimento della \"Forza e Coraggio\" di Ragusa (perch\u00e9 favorevole all'irredentismo italiano), che si era assunta il compito dell'organizzazione del secondo campionato regionale, all'edizione successiva (aprile 1912) di Zara parteciparono tre squadre:\nPer quest'ultima, scesero in campo Oscar Mayer, Matteo Forbicetta, Carlo Polli, Giovanni Riboli, Antonio Guina, Giuseppe Montiglia, Germano Bussich, Amato Bortolazzi, Aldo Sanzin, Giuseppe Seveglievich, Aurelio Bonavia e le riserve Ernesto Ilich (il fondatore del sodalizio) e Abelardo de Chmielewski.\nTutte le partite si giocarono il 7 aprile 1912. Alla fine del torneo non si ebbe un vincitore, ma gli organizzatori decisero che la coppa sarebbe andata alla Societ\u00e0 dei Bersaglieri di Borgo Erizzo, vincitrice del \"derby\" coi zaratini.\nLa terza edizione del torneo vide finalmente trionfare \"Il Calcio\" di Spalato per tre a uno contro l'Associazione Ginnastica e Scherma di Zara. Gli spalatini cos\u00ec si schierarono:\nLa sfida coll'Hajduk.\nLe cronache ricordano una famosa sfida fra Il Calcio e la squadra croata di Spalato Hajduk (l'attuale pi\u00f9 importante squadra dell'intera Dalmazia), che aveva iniziato la propria attivit\u00e0 sportiva nel 1911.\nFu la prima partita ufficiale dell'Hajduk contro un'altra squadra (fino a quel momento si erano svolti degli incontri interni alla societ\u00e0) e si tenne l'11 giugno 1911, di fronte ad un'incredibile folla di quasi 3.000 spettatori (l'intera Spalato all'epoca contava circa 20.000 abitanti). Il risultato finale fu un perentorio nove a zero per l'Hajduk.\nUltimi tornei e fine della societ\u00e0.\nAlla vigilia della Grande Guerra - nel 1914 - si svolse un torneo al quale parteciparono l'\"Edera\" (il gi\u00e0 ricordato nuovo nome de \"Il Calcio\") e altre compagini di Zara e di Trieste, ma di questo torneo non si conoscono i risultati.\nNel 1919, nel pieno della lotta diplomatica per la sorte della Dalmazia - promessa all'Italia dal Patto di Londra, che per\u00f2 non comprendeva nell'accordo la citt\u00e0 di Spalato - la Societ\u00e0 di Ginnastica e Scherma di Spalato organizz\u00f2 un'ultima edizione del Campionato Regionale Dalmato, al quale parteciparono anche una squadra di Sebenico e due di Zara, la \"Ginnastica\" e la neonata \"Pro Jadera\", destinata negli anni successivi a partecipare a ben pi\u00f9 impegnativi campionati nazionali italiani. Il successo arrise alla Ginnastica di Zara.\nDopo la guerra la citt\u00e0 di Spalato fu assegnata al neonato Regno dei Serbi, Croati e Sloveni e ci\u00f2 comport\u00f2 un grosso sbandamento della componente italiana cittadina. Quest'ultima conobbe anche una notevole diminuzione numerica, dovuta al trasferimento di parte della popolazione italofona a Zara - assegnata al Regno d'Italia - o in altre citt\u00e0 italiane e alla politica assimilazionista della maggioranza croata.\nAlla fine degli anni '20 si perdono le tracce de Il Calcio / L'Edera. Nello stesso periodo una squadra denominata \"Spalato\" - formata da giocatori dalmati - gioca invece alcune partite amatoriali in Italia. A partire dagli anni venti l'Hajduk di Spalato conobbe invece una vertiginosa crescita e dagli organigrammi della squadra risultano parecchi giocatori spalatini con cognome italiano: ci\u00f2 lascia supporre che l'antica squadra italiana della citt\u00e0 and\u00f2 progressivamente a spegnersi a favore della ben pi\u00f9 blasonata compagine croata.\nUltima riapparizione.\nDurante il Governatorato di Dalmazia Spalato fu annessa al Regno d'Italia e fu promossa la creazione di attivit\u00e0 sportive legate ai campionati italiani. A tale scopo nel 1942 fu ristabilita la squadra Calcio Spalato con il nome \"Associazione Calcio Spalato\", secondo direttiva della Federazione Italiana Gioco Calcio (FIGC) che riconosceva l'AC Spalato come nuova societ\u00e0 affiliata alla Federcalcio.\nComunque, a causa degli eventi bellici lo Spalato non fece alcun campionato. Ma in quei mesi il miglior giocatore dell'AC Spalato, il leggendario Frane Mato\u0161i\u0107, riusc\u00ec a trasferirsi a Bologna. Infatti nell'estate del 1942 venne ingaggiato dal Bologna FC, con il quale disput\u00f2 una stagione con 28 partite e 13 reti (miglior giocatore bolognese della stagione)."}
{"id": "2100951", "revid": "1305772", "url": "https://it.wikipedia.org/wiki?curid=2100951", "title": "Tough Guys Don't Dance", "text": ""}
{"id": "2100956", "revid": "287204", "url": "https://it.wikipedia.org/wiki?curid=2100956", "title": "La signora dei funerali", "text": "La signora dei funerali \u00e8 il quarto romanzo di Madeleine Wickham (nota anche come Sophie Kinsella), scritto nel 1998, due anni prima di raggiungere il successo internazionale con il primo capitolo della fortunata serie di \"I Love Shopping\".\nIl romanzo \u00e8 stato successivamente pubblicato in tutto il mondo (in Italia nel 2008) in seguito al successo degli altri lavori dell'autrice. \nTrama.\nFleur Daxeny \u00e8 una bella e affascinante quarantenne dedita alla ricerca di inconsolabili ma ricchissimi vedovi a cui allietare le giornate con la sua radiosa presenza, alleggerendo nel frattempo i loro cospicui portafogli.\nTutto scorre secondo i suoi piani, fin quando Fleur lascia la sua ultima preda ed incontra Richard Favour, ricco uomo inglese ancora fortemente legato al ricordo della sua defunta moglie Emily. Fleur si insinua nella sua vita e riesce in poco tempo a far innamorare Richard e ad andare a vivere con la sua famiglia, ma la convivenza prolungata, a causa delle difficolt\u00e0 incontrate nell'accedere ai fondi di Richard, e l'inaspettato arrivo di sua figlia, inducono Fleur a profonde riflessioni e ad essere combattuta sino all'ultima pagina tra la volont\u00e0 di proseguire per la sua strada o riuscire ad essere finalmente felice."}
{"id": "2100958", "revid": "125361366", "url": "https://it.wikipedia.org/wiki?curid=2100958", "title": "Foulard", "text": "Il foulard \u00e8 un fazzoletto, leggero e realizzato in vari materiali, seta, cotone o lana.\nNell'ambito dell'abbigliamento il loro utilizzo pu\u00f2 essere vario. I foulard possono essere indossati sulla testa come copricapo, intorno al collo, sulle spalle, annodato al manico della borsa, come cintura o anche semplicemente infilato nel taschino della giacca, e lievemente in evidenza. Pu\u00f2 essere di innumerevoli colori, o stampato con varie fantasie.\nLa parola \"foulard\" proviene dalla lingua francese, ed \u00e8 il termine con il quale si indica il fazzoletto di seta.\nHa fatto parte delle collezioni di numerose case di moda prestigiose come Herm\u00e8s, Dior, Saint Laurent, Chanel e Givenchy, mentre in Italia delle case di moda fiorentine Gucci e Ferragamo, oltre che di Roberta di Camerino.\nParticolarmente di moda negli anni sessanta era l'abitudine di portare il foulard sulla testa ed annodato sotto al mento, e spesso abbinato ad un paio di occhiali scuri, cos\u00ec come usavano le attrici Audrey Hepburn, Sophia Loren e Grace Kelly, ma anche la first lady Jacqueline Kennedy Onassis.\nIl foulard \u00e8 sempre stato un accessorio tipicamente femminile. Ma negli ultimi anni, le case di moda pi\u00f9 importanti, e poi, anche il resto dell'industria fashionista, hanno introdotto l'utilizzo di foulard e sciarpe particolari anche per la moda maschile. Il boom dei foulard \"maschili\" si \u00e8 avuto nell'anno 2011, quando questo accessorio si \u00e8 affermato come capo unisex."}
{"id": "2100965", "revid": "104265", "url": "https://it.wikipedia.org/wiki?curid=2100965", "title": "Annali di Tlatelolco", "text": "Gli Annali di Tlatelolco (spagnolo: \"Anales de Tlatelolco\") sono un codice manoscritto redatto in lingua nahuatl, attraverso l'uso di caratteri latini, ad anonimi autori Aztechi nel 1528 a Tlatelolco, solo sette anni dopo la caduta dell'impero azteco. Il manoscritto fornisce una visione dall'interno delle opinioni dei popoli conquistati, e di come vedevano loro la distruzione della cultura azteca.\nDescrizione.\nGli autori hanno preferito rimanere anonimi, probabilmente per difendersi dalle autorit\u00e0 spagnole. Si crede che questi scrittori siano in seguito divenuti le fonti delle opere di Bernardino de Sahag\u00fan. Il religioso Angel Maria Garibay ne forn\u00ec una traduzione in spagnolo nel 1956. \n\u00c8 noto anche con altri nomi, tra cui \"Unos Annales Hist\u00f3ricos de la Naci\u00f3n Mexicana\" (\"Alcuni annali storici della nazione messicana\"), \"La relaci\u00f3n an\u00f3nima de Tlatelolco\", \"Manoscritto 22\", e \"Codex Tlatelolco\". Attualmente questa opera \u00e8 conservata presso la Biblioth\u00e8que nationale de France a Parigi.\nEdizioni.\n\u00c8 stato edito pi\u00f9 volte. La versione pi\u00f9 importante \u00e8 quella edita da Antigua Libreria de Robredo, Messico, 1948, introduzione di Robert Barlow, traduzione e note di Henrich Berlin. La pi\u00f9 recente \u00e8 quella di Conaculta, Messico, 2002, traduzione di Rafael Tena, Col. Cien de M\u00e9xico, 207 pp. ISBN 970-35-0507-4"}
{"id": "2100968", "revid": "628767", "url": "https://it.wikipedia.org/wiki?curid=2100968", "title": "Cordillera Central (Colombia)", "text": "La Cordillera Central \u00e8 una delle tre catene montuose in cui si dividono le Ande in Colombia.\nSi estende dal \"Nudo de Almaguer\", o Massiccio Colombiano, nel Dipartimento di Cauca, che si trova nel sud della Colombia, fino al Serran\u00eda di San Lucas nel Dipartimento di Bol\u00edvar a nord. La catena \u00e8 delimitata dalle valli fluviali del Cauca e del Magdalena, rispettivamente ad ovest e ad est. \nNella Cordillera Central si trova l'Eje Cafetero, una regione ricca di vulcani, tra cui il Nevado del Ruiz, Santa Isabel, il Nevado del Huila e il Nevado del Tolima."}
{"id": "2100978", "revid": "33689", "url": "https://it.wikipedia.org/wiki?curid=2100978", "title": "Snowboard", "text": "Lo snowboard (dall'inglese \"snow\" \"neve\" e \"board\" \"tavola\") \u00e8 uno sport invernale che viene praticato sulla neve, nato negli anni sessanta negli Stati Uniti; i praticanti di tale sport vengono detti snowboardisti, snowbordisti o snowboarder.\nSostanzialmente lo snowboard consiste nello scivolare e compiere evoluzioni lungo pendenze innevate mantenendosi in equilibrio su un'apposita tavola alla quale lo snowboarder fissa i propri scarponi mediante degli attacchi. Tale tavola \u00e8 chiamata snowboard e da essa prende il nome lo sport.\nLo snowboard \u00e8 divenuto disciplina olimpica nel 1998 e disciplina paralimpica nel 2014.\nStoria.\nIl primo snowboard moderno \u00e8 considerato lo snurfer (nome che fonde \"snow\" e \"surfer\"), costruito dall'ingegnere Sherman Poppen per far divertire i figli. L'intento iniziale dell'ingegnere era di produrre una versione casalinga del monosci, ma i figli lo \"cavalcavano\" trasversalmente dando cos\u00ec l'idea di surfisti sulla neve e cos\u00ec l'inventore pens\u00f2 di adattare un vero surf da onda aggiungendo dei bordi metallici e di brevettare l'attrezzo col nome, appunto, di snurfer. \nNel 1979 si tenne al Pando Ski Lodge, nel Michigan, il primo \"World Snurfing Championship\" (Campionato mondiale di snurfing) a cui partecip\u00f2 anche Jake Burton Carpenter con una tavola di sua costruzione. Tuttavia ci furono molte proteste per la sua partecipazione alla gara con una tavola diversa dallo snurfer, venne perci\u00f2 istituita una sezione a parte, che fu ovviamente vinta da Carpenter, in quanto unico partecipante. Quella gara \u00e8 considerata la prima vera gara di snowboard.\nDurante gli anni settanta e ottanta diversi progettisti rimaneggiarono lo snurfer creando vari modelli con nomi diversi.\nAlcune migliorie resero gli snurfer pi\u00f9 manovrabili, come cinghie per i piedi e migliorati, ma fu solo dopo anni di ricerche che il giocattolo divent\u00f2 un attrezzo sportivo. Fu una visita di Burton in Austria ad alcune aziende sci che accese l'intuizione: la tavola doveva necessariamente prendere spunto da questa tecnologia per fare il passo decisivo. Soletta in P-Tex prima, costruzione sandwich e lamine poi, portarono lo snowboard verso l'et\u00e0 adulta e lo proiettarono al di fuori dei campi innevati e verso le stazioni sciistiche. Fondamentale fu l'invenzione di Jeff Grell, all'inizio anni ottanta, di uno spoiler posteriore per l'attacco, che permetteva la conduzione della tavola sulla neve ghiacciata, grazie ad un feeling e ad una risposta decisamente migliori.\nI primi marchi produttori di snowboard vennero fondati in America da personaggi come Dimitrije Milovich con Winterstick, Jake Burton Carpenter con Burton, Bob Webber e Chuck Barfoot con Barfoot, fra i primi in Europa ci fu Lucio Longoni con Funky.\nCaratteristiche della tavola da snowboard.\nLa tavola da snowboard viene oggi realizzata con materiali che consentono di modellarne la forma nei modi pi\u00f9 disparati, al fine di esaltarne il comportamento in funzione dell'utilizzo desiderato. Se solitamente tutte le tavole da snowboard sono simmetriche lungo l'asse longitudinale, lo stesso non si pu\u00f2 sempre dire lungo l'asse trasversale. Anche osservandola di lato, non \u00e8 detto che il profilo risulti sempre piano.\nLa forma.\nA una moderna tavola da snowboard viene data una forma (detta \"shape\" nella terminologia tecnica inglese) quanto pi\u00f9 adatta all'utilizzo per cui essa \u00e8 progettata. Una tavola monodirezionale, pensata con una punta e una coda, sar\u00e0 simile a un grosso sci, con punta sollevata e coda pressoch\u00e9 piatta, mentre una tavola bidirezionale sar\u00e0 assolutamente simmetrica anche lungo l'asse trasversale, rendendo indistinguibile la punta dalla coda.\nAnche la sciancratura della tavola pu\u00f2 essere accentuata (in stile \"carving\") per esaltarne l'aderenza in curva.\nIl profilo.\nIl profilo della tavola (\"camber\" nella terminologia tecnica di lingua inglese) \u00e8 l'altro elemento che la identifica e ne condiziona fortemente il comportamento sulla neve.\nLe prime tavole presentavano una superficie inferiore convessa, tipica degli sci, con la parte centrale pi\u00f9 alta rispetto alle parti anteriore e posteriore; tale profilo esalta ancora di pi\u00f9 la sciancratura della tavola e garantisce la presa delle lamine in curva anche in condizioni di scarsa aderenza.\nUn profilo concavo o \"banana\", al contrario, presenta delle punte pi\u00f9 alte rispetto alla parte centrale della tavola, con conseguente minore stabilit\u00e0 e maggiore maneggevolezza.\nUn profilo piatto o \"flat\" garantisce che la lamina rimanga a contatto con la neve per tutta la lunghezza della tavola e permette di ottenere la massima stabilit\u00e0 nell'appoggio sugli ostacoli degli snowpark.\nStili.\nEsistono due fondamentali distinzioni che nascono dalla tipologia di attrezzatura utilizzata: il \"soft\" e l'\"hard\".\nStile \"soft\".\nLo stile \"soft\" (\"morbido\" in lingua inglese) implica l'uso di attrezzatura morbida, ovvero scarponi cedevoli e deformabili, tavole flessibili e bidirezionali, attacchi permissivi e tendenzialmente elastici. All'interno di questa categoria possiamo distinguere due principali specialit\u00e0: il \"freestyle\" e il \"freeride\".\nIl \"freestyle\" \u00e8 la disciplina pi\u00f9 spettacolare dello snowboard. L'obiettivo di questo stile \u00e8 di eseguire manovre (\"trick\") ed evoluzioni sfruttando la conformazione del terreno o le strutture artificiali (salti, ringhiere, piattaforme ecc.). Per la messa in pratica molte stazioni sciistiche mettono a disposizione zone appositamente progettate dette snowpark. Ha molto in comune con lo skateboard (disciplina dalla quale eredita strutture come l'\"half-pipe\" o i \"rail\") e la maggior parte delle competizioni \u00e8 dedicata a questo stile.\nIl \"freeride\" \u00e8 la disciplina pi\u00f9 e pi\u00f9 pura dello snowboard; consiste nello scendere un pendio in neve fresca seguendo liberamente una propria linea. Il \"freeriding\", che sia alpinismo o che sia semplice fuoripista servito dagli impianti di risalita, \u00e8 un'attivit\u00e0 che comporta dei rischi in base alle condizioni della neve ed al pericolo valanghe.\nStile \"hard\".\nLo stile \"hard\" (\"duro\" in lingua inglese) implica l'uso di attrezzatura rigida. \u00c8 la disciplina maestra dello snowboard a livello di tecnica e conduzione della tavola in pista. Praticato su neve ben battuta come sulle piste sciistiche, questo stile richiede scarponi rigidi simili a quelli utilizzati nello sci alpino e tavole direzionali pi\u00f9 rigide di quelle usate per gli altri stili. La sua espressione agonistica \u00e8 lo slalom.\nImpostazione.\nEsistono due modi di scendere con una tavola ai piedi che vengono denominati con i termini \"regular\" e \"goofy\". L'impostazione \"regular\" \u00e8 caratterizzata dal fatto che il piede sinistro, in una normale discesa, si trova davanti, vicino alla punta della tavola, mentre il piede destro si trover\u00e0 dietro, vicino alla coda. L'impostazione \"goofy\" \u00e8 l'inversa della \"regular\": piede destro davanti e piede sinistro dietro.\nSicurezza e protezioni.\nCome altri sport invernali, lo snowboard comporta un certo livello di rischio. Il tasso di infortuni fra gli snowboarder \u00e8 circa il doppio rispetto a quello fra gli sciatori. Gli incidenti sono pi\u00f9 frequenti fra i principianti; un quarto degli infortuni accade a chi prova per le prime volte, la met\u00e0 fra coloro che hanno meno di un anno di esperienza. Gli snowboarder esperti hanno meno probabilit\u00e0 di infortunarsi, ma le conseguenze tendono a essere pi\u00f9 gravi.\nDue terzi delle lesioni colpiscono la parte superiore del corpo e il restante gli arti inferiori. Questo dato contrasta con lo sci alpino, dove la proporzione \u00e8 invertita. Il punto pi\u00f9 soggetto a danni \u00e8 il polso, con il 40% su tutti gli infortuni; il 24% degli infortuni risulta essere una frattura al polso. Ogni anno vi sono circa 100.000 fratture al polso fra gli snowboarder. Per questo motivo spesso si raccomanda l'uso di protezioni integrate o meno ai guanti, che riducono il rischio di fratture al polso della met\u00e0.\nIl rischio di urti alla testa \u00e8 6 volte superiore che per gli sciatori, con la tendenza a essere pi\u00f9 rare, ma pi\u00f9 gravi, fra gli snowboarder avanzati. Gli urti alla testa possono essere la conseguenza di una collisione o di un errore in una manovra di curva. Quest'ultima pu\u00f2 causare allo snowboarder un urto violento della nuca contro la superficie della pista. L'uso del casco \u00e8 quindi raccomandabile. Anche l'uso di adeguati occhiali \u00e8 importante, in quanto il riverbero della neve pu\u00f2 causare gravi danni alla vista."}
{"id": "2100979", "revid": "111446140", "url": "https://it.wikipedia.org/wiki?curid=2100979", "title": "Convergenza (veicoli)", "text": "In ingegneria dei trasporti, la convergenza \u00e8 l'angolo che ogni ruota ha con l'asse longitudinale del veicolo, in funzione della geometria statica e dinamica, dove valori positivi corrispondono ad avere la parte anteriore della ruota (rispetto alla parte posteriore della stessa ruota) pi\u00f9 vicina all'asse centrale dell'auto.\nQuesto pu\u00f2 essere contrastato con lo sterzo, che porta ad avere angoli asimmetrici, vale a dire le due ruote punto a sinistra o a destra.\nEffetti.\nNelle auto con trazione posteriore, l'aumento di convergenza sulle ruote anteriori conferisce una maggiore stabilit\u00e0 nella percorrenza rettilinea, ma a costo di una minor reattivit\u00e0 nei cambi di direzione e nella svolta, come anche maggiore usura dello pneumatico e resistenza al rotolamento.\nNelle auto con trazione anteriore vengono utilizzati valori divergenti o prossimi allo zero."}
{"id": "2100982", "revid": "4175", "url": "https://it.wikipedia.org/wiki?curid=2100982", "title": "Lancaster Park", "text": "Lancaster Park fu un impianto sportivo multifunzione di Christchurch, in Nuova Zelanda.\nNato per il cricket e, in seguito, maggiormente utilizzato per il rugby, ospit\u00f2 eventi sportivi di rilievo quali la Coppa del Mondo di rugby 1987 e, in un passato remoto, il \"Challenge Round\" della Coppa Davis 1911.\nCirca un anno dopo la fine dei lavori di ampliamento che ne avevano portato la capienza a quasi posti in vista della , lo stadio fu seriamente danneggiato dal terremoto che colp\u00ec Christchurch a febbraio 2011.\nDopo sei anni di inutilizzo durante i quali fu rimpiazzato dal Rugby League Park, a causa degli eccessivi costi da sostenere per il recupero dalle lesioni riportate la citt\u00e0 di Christchurch ne decise nel 2017 la demolizione, che fu portata a termine tra giugno 2018 e ottobre 2019.\nFu noto anche con i nomi commerciali di Jade Stadium e AMI Stadium, rispettivamente ragioni sociali di una \"software house\" e di una compagnia di assicurazioni.\nStoria.\nLo stadio nacque per iniziativa di un mediatore immobiliare di Christchurch, Edward Stevens, nativo di Salford in Inghilterra e trasferitosi in Nuova Zelanda a 21 anni nel 1858: questi, che aveva introdotto il cricket nella regione di Canterbury, compr\u00f2 insieme a un suo partner commerciale, Arthur Ollivier, un terreno di propriet\u00e0 del farmacista Benjamin Lancaster, da cui il nome dell'impianto che ivi sorse; il terreno scelto fu un appezzamento della superficie di 11 acri (circa ) pagato 260 sterline ad acro; il costo totale, tra acquisto del terreno e costruzione dell'impianto, fu di circa .\nIl terreno di gioco prevedeva gi\u00e0 delle soluzioni tecniche frutto di ingegneria accurata: un sistema di drenaggio a tubature disposte diagonalmente convogliava le acque reflue verso un collettore centrale per il loro smaltimento, s\u00ec da permettere condizioni ottimali di gioco in ogni parte del campo.\nIl 15 ottobre 1881 l'impianto fu inaugurato e il 22 successivo ospit\u00f2 la prima partita di cricket; il rugby arriv\u00f2 nel 1882 quando batt\u00e9 a domicilio gli australiani del .\nA febbraio 1904 l'associazione provinciale crickettistica di Canterbury, CCA, rilev\u00f2 lo stadio per la cifra di sterline, cercando di coinvolgere nell'operazione anche la provincia rugbistica, che tuttavia rifiut\u00f2 di assumersi impegni economici; CCA contrasse quindi un mutuo di sterline che tuttavia divenne troppo oneroso per crescita di interessi e calo di incassi; nel 1911 finalmente Canterbury RFU giunse in soccorso e condivise mutuo e propriet\u00e0 del Lancaster Park.\nTra il primo e il 3 gennaio 1912 lo stadio fu sede della finale della Coppa Davis 1911: ivi si incontrarono i difensori del titolo, la squadra unificata dell'Australasia (Australia e Nuova Zelanda) contro gli sfidanti degli Stati Uniti; la finale avrebbe dovuto tenersi nei tre giorni finali del 1911 ma un nubifragio che rese il campo in erba impraticabile forz\u00f2 il posticipo degli incontri all'inizio del nuovo anno; gli australoasiatici vinsero la contesa 4-0 e mantennero la Coppa.\nNonostante l'intervento della federazione rugbistica provinciale, sullo stadio continuarono a gravare debiti finch\u00e9, nel 1920, con una \"kermesse\" postbellica finalizzata alla raccolta fondi, fu possibile raccogliere sterline che liberarono finalmente lo stadio da ogni vincolo e lo sollevarono dal rischio di essere venduto e demolito per ricavare abitazioni civili sulla sua area.\nTra il 1957 e il 1965 la capacit\u00e0 dello stadio fu espansa a circa posti, e sostanzialmente con tale configurazione ricevette i nel corso del loro \"tour\" del 1971, il primo e, al 2019, unico vinto in Nuova Zelanda, anche se al Lancaster Park furono gli \"All Blacks\" a vincere l'incontro.\nNel 1981, come primo impianto ad accogliere la serie di \"test\" match tra la nazionale del in \"tour\" e gli \"All Blacks\", Lancaster Park fu sede di accese proteste degli attivisti locali contro la presenza degli \"Springbok\" in quanto rappresentanti di un Paese sotto bando internazionale per via delle politiche razziste di segregazione tra popolazione euro-africana e quella di colore.\nSebbene il picco d'intensit\u00e0 delle dimostrazioni fosse ben al di l\u00e0 dall'essere raggiunto (cosa che avvenne a Eden Park ad Auckland quasi un mese pi\u00f9 tardi), Lancaster Park fu teatro di un tentativo di invasione del campo al fine di impedire lo svolgimento dell'incontro: la polizia temette una reazione violenta degli spettatori paganti sugli spalti, che iniziarono a lanciare bottiglie piene e blocchetti di cemento divelti dal muro contro i dimostranti, e si adoper\u00f2 per impedire l'invasione di campo soprattutto a tutela di questi ultimi.\nNel 1987 ospit\u00f2 tre incontri della fase a gironi e un quarto di finale della prima edizione della Coppa del Mondo di rugby, quello tra e vinto 30-3 dagli \"All Blacks\".\nCinque anni pi\u00f9 tardi ospit\u00f2 due incontri della fase a gironi della Coppa del Mondo di cricket 1992.\nNel 1995 fu dotato di una nuova tribuna, la Hadlee Stand, capace di posti a sedere e dalla stagione successiva inizi\u00f2 a ospitare gli incontri dei , la squadra che rappresenta Canterbury nel Super Rugby.\nNel 1998, per la prima volta, fu ceduto il diritto di \"naming\" a uno sponsor, la Jade Corporation, azienda produttrice di software, che diede a Lancaster Park il nome di Jade Stadium.\nTale accordo dur\u00f2 9 anni fino alla stipula, nell'agosto 2007, di un nuovo contratto di sponsorizzazione con AMI Insurance Ltd, una compagnia privata di assicurazioni, che diede all'impianto il nome di AMI Stadium e finanzi\u00f2 il piano di ristrutturazione e di ampliamento della struttura in vista della che era stata assegnata alla Nuova Zelanda.\nIl terremoto del 2011.\nI lavori terminarono a gennaio 2010 e dotarono lo stadio di quasi posti; tredici mesi pi\u00f9 tardi, il 22 febbraio 2011, Christchurch fu colpita da un sisma di magnitudo 6,3 che distrusse numerosi edifici e altri ne lasci\u00f2 gravemente danneggiati: tra questi proprio l'AMI Stadium la cui tribuna Hadlee fu dichiarata inagibile e da demolire indipendentemente da ogni altra considerazione su un possibile salvataggio della struttura: la liquefazione del terreno, infatti, oltre ad alterare il livellamento del piano di gioco, aveva provocato l'inclinazione delle tribune, e le perizie tecniche che furono effettuate servirono a valutare la possibilit\u00e0 di recupero.\nNel frattempo, a marzo 2011, fu stabilito ufficialmente che Christchurch non avrebbe potuto ospitare la Coppa del Mondo, i cui incontri da tenersi al Lancaster Park furono redistribuiti sulle altre sedi.\nSei anni pi\u00f9 tardi, nel marzo 2017, quando all'epoca era gi\u00e0 stato ristrutturato un impianto alternativo, il Rugby League Park, dalla perizia presentata al consiglio municipale di Christchurch emerse che i costi da sostenere per recuperare Lancaster Park oscillavano i 252 e i 275 milioni di NZ$ (tra i 163 e i 178 milioni di euro al cambio dell'epoca) con un esborso stimato tra i 39 e i 49 milioni di NZ$ (25-31 milioni di euro) solo per puntellare le fondamenta con iniezioni di cemento.\nIl consiglio municipale decise quindi la demolizione dello stadio.\nI lavori di smantellamento dell'impianto, propedeutici alla demolizione, iniziarono a giugno 2018 preceduti da una visita di commiato allo stadio da parte dei membri del consiglio d'amministrazione del Victoria Trust Park, proprietario della struttura; durante i 16 mesi che trascorsero dall'inizio dei lavori fino alla completa demolizione fu operato il salvataggio di quanto pi\u00f9 materiale fosse possibile: per esempio durante lo smantellamento delle strutture mobili furono recuperati seggiolini, riutilizzati nelle strutture della regione e del Paese; fu anche stabilito che l'area dello stadio, una volta liberata dalle macerie, ridiventi un parco pubblico con campi in erba per calcio, rugby e cricket e spazi d'aggregazione.\nLe ultime strutture in cemento furono abbattute definitivamente il 15 ottobre 2019, giorno del 138\u00ba anniversario dell'inaugurazione dello stadio; l'unico manufatto a essere rimasto non interessato dalla demolizione \u00e8 il Memorial Entrance Gate, struttura costruita come ingresso all'impianto nel 1919 a ricordo degli sportivi neozelandesi deceduti nella prima guerra mondiale.\nOltre alla sua funzione primaria di sede di eventi sportivi, Lancaster Park ospit\u00f2 anche diversi concerti musicali nel corso della sua attivit\u00e0: due volte fu tappa di altrettanti \"tour\" degli irlandesi U2 (\"LoveTown Tour\", 1989, e \"ZooTV Tour\", 1993), cos\u00ec come di Tina Turner (\"What's Love? Tour\", 1993, e \"Wildest Dreams Tour\", 1987) e i Dire Straits (\"Brothers in Arms Tour\", 1986, e \"On Every Street World Tour\", 1991); tra gli altri gruppi e artisti l\u00ec esibitisi figurano i Deep Purple (\"Come Taste the Band Tour\", 1975), Roger Waters (\"The Dark Side of the Moon Live\", 2007) e i Pearl Jam (\"Backspacer Tour\", 2009).\nIncontri internazionali di rilievo.\nRugby a 13.\nLancaster Park ha ospitato solo 3 incontri internazionali di rugby a 13, tutti con la come padrona di casa.\nIn tutte e tre le occasioni la squadra ospitata fu quella britannica, anche se nel 1920 sotto le insegne dell'.\nRugby a 15.\nLancaster Park fu sede di 48 incontri interni degli \"All Blacks\" tra il 1913 e il 2010; singolarmente l' fu il primo e l'ultimo avversario internazionale a scendere in campo in tale stadio, che vide la disputa di pi\u00f9 di 30 tour europei nell'Emisfero Sud, 10 edizioni del Tri Nations e una della Coppa del Mondo, nel 1987, durante la quale ospit\u00f2 4 incontri, 3 nella fase a gironi e un quarto di finale.\nOltre ci\u00f2, ospit\u00f2 quattro finali del Super Rugby, tutte vinte dalla compagine di casa dei , nel 2002, 2005, 2006 e 2008."}
{"id": "2100987", "revid": "91475", "url": "https://it.wikipedia.org/wiki?curid=2100987", "title": "Sphaerias", "text": ""}
{"id": "2100990", "revid": "729019", "url": "https://it.wikipedia.org/wiki?curid=2100990", "title": "Coppa Europa di sci alpino 1996", "text": "La Coppa Europa di sci alpino 1996 fu la 25\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 10 dicembre 1995 in Val Gardena, in Italia, e si concluse il 6 marzo 1996 a Champoluc, ancora in Italia; furono disputate 37 gare (8 discese libere, 6 supergiganti, 11 slalom giganti, 12 slalom speciali), in 18 diverse localit\u00e0. L'austriaco Hermann Maier si aggiudic\u00f2 sia la classifica generale, sia quella di slalom gigante; i suoi connazionali Norbert Holzknecht, Fritz Strobl e Thomas Sykora vinsero rispettivamente quelle di discesa libera, di supergigante e di slalom speciale. L'austriaco Andreas Schifferer era il detentore uscente della Coppa generale.\nLa stagione femminile inizi\u00f2 il 9 dicembre 1995 a \u0160pindler\u016fv Ml\u00fdn, in Repubblica Ceca, e si concluse il 6 marzo 1996 a Champoluc, in Italia; furono disputate 27 gare (6 discese libere, 5 supergiganti, 8 slalom giganti, 8 slalom speciali), in 11 diverse localit\u00e0. La svizzera Sylviane Berthod e la russa Svetlana Glady\u0161eva si aggiudicarono a pari merito la classifica generale; la Glady\u0161eva vinse quella di discesa libera, la Berthod quella di supergigante, la norvegese Andrine Flemmen, l'austriaca Selina Heregger e l'italiana Barbara Milani a pari merito quella di slalom gigante e la tedesca Angela Zimmermann quella di slalom speciale. L'austriaca Karin K\u00f6llerer era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale"}
{"id": "2100991", "revid": "47767", "url": "https://it.wikipedia.org/wiki?curid=2100991", "title": "Duck Tales - Il tempo \u00e8 denaro", "text": ""}
{"id": "2100994", "revid": "599013", "url": "https://it.wikipedia.org/wiki?curid=2100994", "title": "Piccole suore delle maternit\u00e0 cattoliche", "text": "Le Piccole Suore delle Maternit\u00e0 Cattoliche (in francese \"Petites S\u0153urs des Maternit\u00e9s Catholiques\") sono un istituto religioso femminile di diritto pontificio.\nStoria.\nLa congregazione sorse a Bourgoin-Jallieu su iniziativa di Alexandre Caillot, vescovo di Grenoble, per \"l'assistenza alle partorienti e la restaurazione cattolica delle famiglie\".\nIl presule si avvalse della collaborazione di Marie-Louise Lantelme, che gli aveva manifestato la sua intenzione di abbracciare la vita religiosa e recarsi in terra di missione: la Lantelme era figlia di un importante industriale tessile della zona, che gi\u00e0 intendeva aprire una \"maternit\u00e0\" per le sue dipendenti e accett\u00f2 di finanziare l'iniziativa.\nL'opera ebbe inizio il 2 febbraio 1930 ma, poich\u00e9 le leggi canoniche proibivano ancora alle religiose di praticare l'ostetricia, la congregazione venne eretta solo il 15 agosto 1954.\nPapa Pio XII cit\u00f2 le religiose nel suo discorso sui dettami morali e religiosi circa il parto naturale indolore (8 gennaio 1956);\nall'istituto appartiene suor Marie Simon-Pierre, alla quale \u00e8 riferita una guarigione dalla malattia di Parkinson avvenuta nel 2005 ritenuta miracolosa e attribuita all'intercessione di papa Giovanni Paolo II.\nAttivit\u00e0 e diffusione.\nLe suore della congregazione gestiscono cliniche di ostetricia e ginecologia e centri di aiuto alla vita.\nSono presenti in Francia e Senegal; la sede generalizia \u00e8 a Bourgoin-Jallieu, in diocesi di Grenoble-Vienne.\nAl 31 dicembre 2008 l'istituto contava 93 religiose in 7 case."}
{"id": "2101007", "revid": "1323158", "url": "https://it.wikipedia.org/wiki?curid=2101007", "title": "Valerio Belli", "text": "Biografia.\nIncisore di pietre dure, il suo stile vicino ai modi del XV secolo nel primo periodo, si modernizz\u00f2 durante il soggiorno romano, ispirandosi ai modi del XVI secolo classico. In particolare risent\u00ec dell'influenza di Michelangelo Buonarroti e Perino del Vaga, dei quali riprese alcuni disegni nelle sue incisioni. Inoltre, \u00e8 ritenuto l'artista pi\u00f9 in vista di Vicenza, prima dell'ascesa di Andrea Palladio. Fu in rapporti con Michelangelo Buonarroti e Raffaello Sanzio.\nDopo la sua morte fu sepolto a Vicenza, nella chiesa dei Santi Faustino e Giovita.\nOpere.\nAutore anche di alcune medaglie con autoritratto."}
{"id": "2101008", "revid": "984922", "url": "https://it.wikipedia.org/wiki?curid=2101008", "title": "Una mummia per amico", "text": "Una mummia per amico (\"Under Wraps\") \u00e8 un film per la televisione del 1997.\nTrama.\nTre ragazzi dodicenni scoprono una mummia nei bassifondi della casa di un uomo morto. Torna in vita dopo la ricongiunzione della luna piena durante il suo mese. Sono impauriti all'inizio ma con il tempo scopriranno che \u00e8 amichevole.\nI ragazzi chiamano la mummia Harold, e dicono che per il momento la mummia deve abitare in uno degli appartamenti dei ragazzi. Dopo aver scoperto da un loro amico che se la mummia non verr\u00e0 riportata nella sua tomba prima della mezzanotte della vigilia di Halloween, la mummia cesser\u00e0 di esistere. Fortunatamente, il suo sarcofago si trova nel museo locale della loro citt\u00e0, ma per arrivarci dovranno superare diversi ostacoli."}
{"id": "2101010", "revid": "767487", "url": "https://it.wikipedia.org/wiki?curid=2101010", "title": "Gorgo (film)", "text": "Gorgo \u00e8 un film del 1961 diretto da Eug\u00e8ne Louri\u00e9, terzo capitolo della sua cosiddetta \"trilogia dei dinosauri\", di cui fanno parte anche \"Il risveglio del dinosauro\" e \"Il drago degli abissi\".\nTrama.\nL'equipaggio del battello \"Triton\", approdato alla fonda per un'avaria, si dirige in un vicino villaggio, facendo la conoscenza di un bambino orfano del luogo, che racconta loro una strana storia di un drago marino, storia che trova riscontro e che spinge gli uomini alla cattura. La creatura viene portata in un circo londinese, malgrado l'indignazione di due paleontologi e del bambino stesso, divenendo un fenomeno mediatico nazionale, tanto da valerle l'appellativo di Gorgo.\nGli scienziati scoprono per\u00f2 si tratti di un cucciolo. Sua madre, tre volte pi\u00f9 grande, guidata dalla traccia odorosa del proprio piccolo, dopo aver sterminato l'equipaggio del \"Triton\", raggiunge la capitale britannica. A nulla valgono le azioni delle forze armate per fermarla, poich\u00e9 la creatura \u00e8 protetta da una sorta di corazza, efficace anche contro i missili. Facendosi strada spietatamente per la City londinese, evento seguito dai media britannici, con tanto di commentatore sul campo, l'animale raggiunge finalmente la recinzione elettrificata dove il piccolo \u00e8 tenuto in cattivit\u00e0, per quindi liberarlo e prendere insieme il largo.\nProduzione.\nPer l'animazione della creatura si \u00e8 utilizzato una tecnica simile che nella filmografia giapponese ovvero una maschera calzata da un attore, il quale si muove in un ambiente riprodotto in scala. Lo scheletro mostrato dai paleontologi ai marinai appartiene in realt\u00e0 a un dinosauro Iguanodon.\nIn Italia, il film nipponico \"Il figlio di Godzilla\", fu re-intitolato, nella riedizione di fine anni '70, \"Il ritorno di Gorgo\", classico mezzo della distribuzione italiana per tentare di suggerire che si trattasse di un seguito della presente pellicola la quale, ridistribuita anch'essa poco prima del citato film giapponese, aveva avuto un certo successo.\nSulla scia del successo della pellicola in patria e all'estero, si decise di pubblicare una serie di fumetti ispirati proprio al mostro del film. La trama di Gorgo verr\u00e0 poi ripresa nel 1967 dal film \"\".\nCuriosit\u00e0.\nL'album \"MONO tono\" degli \"Skiantos\", pubblicato nel 1978, ritrae nella copertina un fotogramma tratto dal film Gorgo."}
{"id": "2101012", "revid": "767487", "url": "https://it.wikipedia.org/wiki?curid=2101012", "title": "Marisa Monte ao vivo", "text": "Marisa Monte ao vivo \u00e8 un video concerto della cantante brasiliana Marisa Monte pubblicato nel 1989 su VHS e su DVD-Video nel 2004.\nIl video.\n\"Marisa Monte ao vivo\" contiene la registrazione dello spettacolo televisivo \"Especial Marisa Monte\" trasmesso da Rede Manchete e registrato in quattro serate al Teatro Villa-Lobos di Copacabana tra il settembre e l'ottobre del 1988.\nLo spettacolo fu di fatto l'esordio di Marisa Monte nel mondo dello spettacolo quando la talentuosa cantante, gi\u00e0 conosciuta e apprezzata dalla stampa brasiliana, ancora non aveva inciso nessun disco.\nCon un repertorio di cover di musica pop, jazz, funk e di MPB, grazie ad un talento innato e una presenza scenica notevole, la giovane cantante era gi\u00e0 stata notata dalla stampa specializzata e dalle personalit\u00e0 dell'industria discografica brasiliana. Qualcuno era arrivato a definirla \u00abil maggior talento vocale dai tempi di Gal Costa\u00bb.\nLa trasmissione ebbe un grande successo e vinse un premio come miglior programma musicale dell'anno.\nDallo spettacolo furono tratti un home video e il primo album di Marisa uscito nel gennaio del 1989, l'omonimo \"Marisa Monte\" (noto anche come \"MM\").\nProdotto da Lula Buarque de Hollanda e diretto da Nelson Motta (lo scopritore di Marisa) e Walter Salles (registra poi conosciuto per il film \"Central do Brasil\"), il video ha una scaletta di pezzi in parte diversa da quella dell'album.\nNel video appaiono come ospiti speciali il clarinnettista Paulo Mora che accompagna Marisa in \"Negro gato\" (cover di Roberto Carlos) e il gruppo Nouvelle Cousine con il Quarteto de Cordas (con Jaques Morelenbaum al violoncello) in \"Bess, You Is My Woman Now\" dal \"Porgy and Bess\" di Gershwin.\nIn un pezzo non compreso nell'album Marisa duetta con il cantante Ed Motta in \"These Are The Songs\" (cover di una canzone del repertorio di Elis Regina scritta da Tim Maia). Ed Motta \u00e8 presente anche in \"I Heard It Through The Grapevine\" (in una versione diversa da quella presente nella versione su CD di \"MM\"). Il fisarmonicista Chiquinho do Acordeon accompagna Marisa in \"Sonhos\" (anch'essa non presente nel disco).\nCompletano il video una bella versione di \"Samba e amor\", classico di Chico Buarque, e un omaggio a Caetano Veloso in una breve medley di \"Chuva de ver\u00e3o\" (scritta da Fernando Lobo) e \"Tudo acabado\" (classico della cantante di samba-can\u00e7\u00e3o Dalva de Oliveira). Immancabile la versione in portoghese di \"E po' che f\u00e1\" di Pino Daniele, \"Bem que se quis\", che fu il primo hit di Marisa.\nNel 2004 la Phonomotor di Marisa Monte ripubblic\u00f2 \"Marisa Monte ao vivo\" su DVD, in un cofanetto che conteneva anche altri due video precedentemente usciti (\"Mais\" del 1991 e \"Barulhinho bom\" del 1997)."}
{"id": "2101015", "revid": "205250", "url": "https://it.wikipedia.org/wiki?curid=2101015", "title": "Ben Mottelson", "text": "Biografia.\nIstruzione.\nMottelson nasce a Chicago e consegue il diploma alla Lyons Township High School di La Grange (Illinois). Si laurea alla Purdue University di West Lafayette (Indiana), nel 1947, e completa gli studi di dottorato in fisica nucleare ad Harvard (1950).\nCarriera accademica.\nSi trasferisce all'Istituto di fisica nucleare (oggi Niels Bohr Institutet) di Copenaghen, in Danimarca. Resta nella capitale danese e nel 1957 diviene professore presso il Nordisk Institut for Teoretisk (Atom)fysik (Nordita), Istituto nordico per la fisica teorica, fondato nello stesso anno. Nel 1971 viene naturalizzato cittadino danese.\nMottelson \u00e8 membro del \"Board of Sponsors\" del Bulletin of the Atomic Scientists."}
{"id": "2101018", "revid": "1318658", "url": "https://it.wikipedia.org/wiki?curid=2101018", "title": "Horton Foote", "text": "Ha vinto l'Oscar alla migliore sceneggiatura non originale nel 1963 per il film \"Il buio oltre la siepe\" e l'Oscar alla migliore sceneggiatura originale nel 1984 per \"Tender Mercies - Un tenero ringraziamento\". Nel 1986 ha avuto una nomination per la migliore sceneggiatura non originale per \"In viaggio verso Bountiful\", tratta dalla sua omonima pi\u00e8ce teatrale. Nel 1995 ha vinto il Premio Pulitzer per la drammaturgia con l'opera teatrale \"The Young Man From Atlanta\"."}
{"id": "2101019", "revid": "51323", "url": "https://it.wikipedia.org/wiki?curid=2101019", "title": "Ben Roy Mottelson", "text": ""}
{"id": "2101022", "revid": "51323", "url": "https://it.wikipedia.org/wiki?curid=2101022", "title": "Benjamin Roy Mottelson", "text": ""}
{"id": "2101023", "revid": "51323", "url": "https://it.wikipedia.org/wiki?curid=2101023", "title": "Benjamin Mottelson", "text": ""}
{"id": "2101025", "revid": "287204", "url": "https://it.wikipedia.org/wiki?curid=2101025", "title": "Marie Simon-Pierre", "text": ""}
{"id": "2101032", "revid": "729019", "url": "https://it.wikipedia.org/wiki?curid=2101032", "title": "Coppa Europa di sci alpino 1995", "text": "La Coppa Europa di sci alpino 1995 fu la 24\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 1\u00ba settembre 1994 a Sankt Moritz, in Svizzera, e si concluse l'11 marzo 1995 a Villaco, in Austria; furono disputate 30 gare (4 discese libere, 7 supergiganti, 9 slalom giganti, 10 slalom speciali), in 14 diverse localit\u00e0. L'austriaco Andreas Schifferer si aggiudic\u00f2 sia la classifica generale, sia quella di discesa libera; il suo connazionale Patrick Wirth vinse quella di supergigante, lo svizzero Marcel Sulliger quella di slalom gigante e il tedesco Bernhard Bauer quella di slalom speciale. Lo svizzero Patrick Staub era il detentore uscente della Coppa generale.\nLa stagione femminile inizi\u00f2 il 15 dicembre 1994 a Gressoney-La-Trinit\u00e9, in Italia, e si concluse il 7 marzo 1995 ad Altaussee, in Austria; furono disputate 33 gare (6 discese libere, 6 supergiganti, 10 slalom giganti, 11 slalom speciali), in 14 diverse localit\u00e0. L'austriaca Karin K\u00f6llerer si aggiudic\u00f2 la classifica generale; la norvegese Kristine Kristiansen vinse quella di discesa libera, le svizzere Madlen Summermatter e Corinne Rey-Bellet rispettivamente quella di supergigante e di slalom gigante e la svedese Kristina Andersson quella di slalom speciale. La canadese M\u00e9lanie Turgeon era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale"}
{"id": "2101038", "revid": "1305772", "url": "https://it.wikipedia.org/wiki?curid=2101038", "title": "Bonny", "text": ""}
{"id": "2101043", "revid": "1543377", "url": "https://it.wikipedia.org/wiki?curid=2101043", "title": "Ancient Mexico", "text": "Ancient Mexico \u00e8 una mostra organizzata da William Bullock per esibire un gruppo di manufatti aztechi oltre a copie ed originali dei codici aztechi. La mostra si tenne nel 1824 presso la Egyptian Hall di Piccadilly, a Londra. Tra gli oggetti esposti vi erano la Piedra del Sol (descritta come \"orologio di Montezuma\"), la statua di Coatlicue (chiamata \"Teoyamiqui\") e la pietra di T\u00edzoc.\nLa mostra di \"Ancient Mexico\" ebbe luogo in contemporanea con una mostra parallela, chiamata \"Modern Mexico\"."}
{"id": "2101048", "revid": "1982", "url": "https://it.wikipedia.org/wiki?curid=2101048", "title": "Disoccupazione nell'Unione europea", "text": "La disoccupazione nell'Unione Europea, stando ai dati sul tasso destagionalizzato della disoccupazione del complesso dei 28 Paesi UE relativi al mese di aprile 2016, \u00e8 pari all'8,7%, in calo rispetto al 9,6% dello stesso mese dell'anno precedente e sul livello pi\u00f9 basso degli ultimi sette anni. Nella zona euro, che comprende attualmente 19 Paesi UE, si \u00e8 registrato un tasso pari al 10,2% nell'aprile 2016, in confronto all'11,0% del corrispondente mese del 2015.\nDisoccupazione giovanile e disoccupazione femminile.\nLa disoccupazione giovanile ha seguito nel tempo un andamento simile a quello della popolazione nel suo complesso. Dopo essersi mantenuta tra il 17% ed il 18% nella prima met\u00e0 del decennio, era scesa fino al 15,3% nel 2007, per schizzare poi al 19,6% nel 2009 in seguito alla crisi economica. Da allora la crescita della disoccupazione giovanile \u00e8 continuata fino a raggiungere il 23,1% nel dicembre 2013 e ripiegare al 18,8% ad aprile 2016. Il dato pi\u00f9 elevato \u00e8 quello greco (51,4%), seguito da quello spagnolo (45,0%). Valori superiori al 30% si registrano anche in Croazia ed in Italia. Il fenomeno \u00e8 invece molto pi\u00f9 limitato in Germania (7,0%), Malta (8,9%) e Repubblica Ceca (9,5%).\nPer quanto riguarda la disoccupazione femminile, nel 2000 essa era superiore di due punti percentuali rispetto a quella maschile. La differenza, tuttavia, \u00e8 andata attenuandosi costantemente nel corso del tempo e nel dicembre 2014 la disoccupazione femminile era solo leggermente pi\u00f9 alta di quella maschile (10% contro 9,8%). Ad aprile 2016 la differenza era di mezzo punto percentuale (9% contro 8,5%).\nLa disoccupazione nei vari paesi dell'Unione Europea.\nLa seguente tabella mostra il tasso di disoccupazione dei 28 Paesi membri dell'Unione europea, dell'Unione nel suo complesso e di Giappone e Stati Uniti in alcuni anni.\nStoria.\nFino al 1970 il tasso di disoccupazione era molto pi\u00f9 basso in Europa che negli Stati Uniti. Nel 1979, tuttavia, in seguito agli effetti delle crisi petrolifere degli anni settanta e delle conseguenti crisi economiche, i tassi di disoccupazione europeo e statunitense erano simili, intorno al 6%. Negli anni Ottanta c'\u00e8 stato un ulteriore e significativo aumento della disoccupazione in entrambi i casi. Ma dal 1982 in poi, mentre il tasso statunitense \u00e8 sceso regolarmente per tutto il decennio, il tasso europeo, pure in calo dopo il 1986, \u00e8 rimasto molto alto. Inoltre, la recessione dei primi anni novanta ha vanificato i progressi europei degli anni precedenti e nel 1994 l'Europa ha registrato il tasso di disoccupazione pi\u00f9 alto dalla grande depressione. Al contrario, negli Stati Uniti, se si eccettua il periodo 1989 - 1992, la disoccupazione ha continuato la sua dinamica fortemente discendente fino alla fine del secolo.\nNel 2000, la situazione era molto diversa rispetto a trent'anni prima ed il differenziale di disoccupazione tra le due aree era ampio a scapito dell'Europa. Infatti, all'inizio del XXI secolo, il tasso di disoccupazione era il doppio di quello degli Stati Uniti e del Giappone. La situazione si \u00e8 mantenuta pi\u00f9 o meno stabile fino al 2005. Nei tre anni successivi, tuttavia, la disoccupazione \u00e8 scesa rapidamente, fino a toccare il 7% nel 2008. Nel 2009 e nel 2010, per\u00f2, la crisi economica ha provocato un repentino aumento del numero di disoccupati, vanificando i risultati ottenuti. Il peggioramento \u00e8 stato proporzionalmente minore rispetto a quello avvenuto negli Stati Uniti, il cui tasso di disoccupazione \u00e8 stato, nel primo semestre del 2010 superiore a quello europeo, cosa che non avveniva da decenni.\nTuttavia, a partire dal 2010, mentre la disoccupazione europea continuava ad aumentare, quella statunitense e quella giapponese iniziavano a calare verso i livelli precedenti alla crisi. Dopo aver superato nel 2013 il precedente massimo storico del 1994, anche nell'Unione europea la disoccupazione ha iniziato a diminuire lentamente a partire dalla seconda met\u00e0 del 2013. In Giappone la disoccupazione (3,4% nel 2015) \u00e8 tornata non soltanto sotto il livello del 2007 (3,8%) ma addirittura al minimo dalla seconda met\u00e0 degli anni Novanta, mentre negli Stati Uniti rimane ancora pi\u00f9 elevata (5,3% nel 2015 contro il 4,6% nel 2007), ma comunque in forte e costante diminuzione dal 2010, anno in cui aveva sfiorato il massimo storico del 1982 (9,6%)."}
{"id": "2101059", "revid": "916580", "url": "https://it.wikipedia.org/wiki?curid=2101059", "title": "Permanente", "text": "La permanente \u00e8 un trattamento dei capelli di lunga durata, che permette di renderli ricci e maggiormente vaporosi.\n\u00c8 un trattamento normalmente praticato dai parrucchieri, che consiste nell'avvolgere i capelli, riuniti in ciocche intorno ad una serie di bigodini, il cui raggio determiner\u00e0 l'intensit\u00e0 del riccio. \u00c8 tuttavia possibile anche l'utilizzo di prodotti destinati all'uso casalingo.\nLa forma naturale dei capelli \u00e8 determinata dalla disposizione delle catene peptidiche che formano il capello e dai legami trasversali che le tengono unite. Tali legami sono soprattutto ponti peptidici, disolfuro, salini e idrogeno.\nMentre nella normale messa in piega sono i legami idrogeno e salini che si rompono con acqua e si ricombinano durante l'asciugatura, nella permanente si rompono e si ricombinano i legami disolfurici.\nIn passato, prima del 1941, la rottura di questi legami si otteneva con acqua ed alta temperatura, utilizzando ferri caldi o bigodini elettrici scaldati oltre i 100 \u00b0C, oppure con soluzioni di sali alcalini caldi, come borace, solfiti o bisolfiti (generalmente di sodio) e i ponti disolfuro si riformavano durante il raffreddamento. Oggi la permanente si ottiene chimicamente per scissione riduttiva dei ponti disolfuro e la loro successiva ricostruzione ossidativa.\nMentre i capelli sono in posa con i bigodini, viene loro applicato un prodotto alcalino contenente generalmente tioglicolato di ammonio, oppure acido contenente monoesteri glicolici o glicerina e acido tioglicolico che scioglie i legami disolfurici. In seguito si applica una lozione ossidante, detta comunemente \"neutralizzante\", contenente bromati alcalini o perossidi (di solito acqua ossigenata), che ricompone i legami disolfurici dei capelli, stabilizzando la nuova forma del capello. \nUn trattamento completo dura generalmente non meno di trenta minuti. Applicazioni troppo rapide del \"neutralizzante\", non ricomponendo integralmente tutti i ponti disolfuro, rischiano di danneggiare la struttura del capello lasciandolo pi\u00f9 fragile."}
{"id": "2101067", "revid": "135224", "url": "https://it.wikipedia.org/wiki?curid=2101067", "title": "Windows Xp", "text": ""}
{"id": "2101069", "revid": "767487", "url": "https://it.wikipedia.org/wiki?curid=2101069", "title": "Shot of Love", "text": "Shot of Love \u00e8 il ventunesimo album in studio del cantautore statunitense Bob Dylan, pubblicato il 10 agosto 1981 dalla Columbia Records.\nDescrizione.\n\u00c8 generalmente considerato l'ultimo album di Dylan a carattere apertamente religioso. Inoltre, \u00e8 stato il primo inciso durante il suo periodo di conversione al Cristianesimo a concentrarsi su temi contemporanei, dalle canzoni d'amore a un'ode al deceduto comico Lenny Bruce. Gli arrangiamenti sono pi\u00f9 radicati nel rock and roll e meno nel gospel rispetto ai due precedenti album di Dylan.\nAll'epoca della sua pubblicazione, \"Shot of Love\" ricevette critiche contrastanti; Paul Nelson di \"Rolling Stone\", in particolare, critic\u00f2 selvaggiamente l'album, ad eccezione dell'ultima traccia, \"Every Grain of Sand\". Il disco, nonostante raggiungesse la posizione numero 6 nel Regno Unito, continu\u00f2 il declino commerciale di Dylan negli Stati Uniti, raggiungendo solamente la posizione numero 33 durante una breve permanenza in classifica. Al contrario, Bono della band irlandese degli U2 descrisse \"Shot of Love\" come uno dei suoi album preferiti, particolarmente per l'abilit\u00e0 nel canto di Dylan.\nRegistrazione.\nLe prime sedute di registrazione per l'album si tennero nel settembre 1980 nei Rundown Studios di Santa Monica, California, sotto la supervisione dell'anziano produttore Robert \"Bumps\" Blackwell che, per\u00f2, presto dovette abbandonare il progetto per motivi di salute. In seguito le sessioni si spostarono nel Clover Studios di Hollywood, con Chuck Plotkin in veste di nuovo produttore esecutivo, e si protrassero fino al maggio 1981. Dylan si avvalse del consueto apporto di musicisti di spicco e veterani degli studi come Jim Keltner, Fred Tackett, Tim Drummond, Danny Kortchmar, Donald \"Duck\" Dunn, Steve Douglas, Ron Wood, Benmont Tench e, anche Ringo Starr che partecip\u00f2 ad una sola seduta dove suon\u00f2 la batteria nel brano \"Heart of Mine\". A parte questi musicisti, Dylan continu\u00f2 ad avvalersi anche della presenza di varie coriste, questa volta Carolyn Dennis, Madelyn Quebec, Regina McCrory e Clydie King. Nel processo di selezione dei brani da includere sul disco, rimasero fuori canzoni di livello come \"Angelina\", \"Need a Woman\", \"Caribbean Wind\" e la recuperata in seguito \"The Groom's Still Waiting at the Altar\", inspiegabilmente scartate dallo stesso Dylan. A posteriori, queste esclusioni furono oggetto di pesanti critiche da parte della stampa specializzata, convinta che l'inclusione delle stesse, avrebbe dato al disco tutt'altro spessore.\nInvece Dylan ha sempre parlato bene di \"Shot of Love\", nel 1983 arriv\u00f2 a definirlo \"il suo album preferito\" e ad indicare il brano omonimo come \"una canzone perfetta\".\nDurante le fasi di registrazione del disco, Dylan rimase molto scosso dal concomitante omicidio di John Lennon, avvenuto l'8 dicembre 1980 per mano di un suo folle fan. Il musicista divenne paranoico, rafforz\u00f2 la sua security personale, e arriv\u00f2 persino a regalare al bassista Tim Drummond un giubbotto antiproiettile.\nDescrizione dei brani.\nA differenza dei due precedenti album di Dylan (\"Slow Train Coming\" e \"Saved\"), \"Shot of Love\" include meno canzoni di carattere prettamente religioso ed evangelico, in favore di una maggiore variet\u00e0 d'argomenti.\n\"Shot of Love\".\nLa title track del disco, \"Shot of Love\", si situa nel mezzo, contenendo ancora qualche riferimento di carattere spirituale mitigato per\u00f2 da un sentimento di condanna dell'abuso della \"fede\" come via di fuga dalla realt\u00e0. Alcuni critici hanno ipotizzato che l'amore (\"love\") del quale il narratore dichiara di avere bisogno una dose (\"shot of\") sia l\"'ag\u00e0pe\", e cio\u00e8 amore disinteressato, fraterno, smisurato; e che il tema della canzone, come in \"Watered-Down Love\", sia da ricercarsi nella biblica Prima lettera ai Corinzi. Il tredicesimo capitolo dell'opera tratta di come tutti i doni di Dio siano inutili senza l'amore di Dio verso gli esseri viventi: \nOgni verso (eccetto il primo presente nell'introduzione della canzone) \u00e8 una rielaborazione di qualche versetto del Nuovo Testamento sull'amore di Dio.\n\u00abLo scopo della musica \u00e8 quello di elevare ed ispirare lo spirito delle persone\u00bb disse Dylan nel corso di una intervista del 1983 con \"NME\". \u00abTutti quelli interessati a dove sia adesso Bob Dylan, dovrebbero ascoltare \"Shot of Love\". \u00c8 la mia canzone pi\u00f9 perfetta. Mi rappresenta spiritualmente, musicalmente, romanticamente, e in qualsiasi altro senso\u00bb. Prodotta da Bumps Blackwell, \u00e8 l'unica traccia sul disco prodotta dall'anziano produttore che poi abbandona le sessioni a causa di problemi di salute.\n\"Heart of Mine\".\nLa seconda traccia presente su \"Shot of Love\", si situa, ancora, a met\u00e0 tra tematiche religiose e non. Brano in stile Tex-Mex, \"Heart of Mine\" \u00e8 una canzone d'amore, la prima di Dylan in diversi anni, ma si basa su un verso della Bibbia che recita \"Il cuore \u00e8 ingannevole pi\u00f9 di ogni altra cosa, e insanabilmente maligno; chi potr\u00e0 mai conoscerlo?\" (Geremia 17:9).\nIl brano era stato gi\u00e0 completato per l'inclusione su disco quando Dylan decise di riregistrarlo da capo con Ronnie Wood e Ringo Starr come ospiti. In una intervista del 1984, Dylan ammise che \"Heart of Mine\" venne provata in \"parecchie versioni diverse\", ma che alla fine scelse una versione particolarmente funky all'inizio scartata, proprio perch\u00e9 vi suonavano Wood e Starr.\n\"Property of Jesus\".\nContinuando l'evangelismo di \"Slow Train Coming\" e \"Saved\", la satirica \"Property of Jesus\" \u00e8 un altro di quei brani \"invettiva\" scritti da Dylan, diretto questa volta ai non credenti che irridono la fede cristiana.\n\"Lenny Bruce\".\nLa quarta traccia, \"Lenny Bruce\", \u00e8 dedicata al sovversivo attore comico ebreo. Influente intrattenitore dotato di una parlantina veloce e sciolta, Bruce faceva spesso ricorso al turpiloquio e a un linguaggio definito osceno e provocatorio dalla morale dell'epoca (primi anni sessanta) che lo portarono a dover subire numerosi arresti e processi. Lenny Bruce mor\u00ec a causa di una overdose di droga nel 1966.\nSpesso descritta come un \"omaggio bizzarro\", la canzone dipinge Lenny Bruce come una sorta di romantico martire fuorilegge, sebbene la caratterizzazione del personaggio di Bruce fatta da Dylan sia stata descritta come peculiare e non descrittiva fino in fondo. Quando il DJ Dave Herman, molti anni dopo, chiese a Dylan perch\u00e9 avesse scelto di scrivere una canzone dedicata a Lenny Bruce, egli rispose: \u00abSai, non ne ho proprio idea! Scrissi quella canzone in cinque minuti! Pensavo che fosse molto strano il modo nel quale, dopo che lui mor\u00ec, la gente ne fece un \"eroe\". Quando era in vita non gli diedero mai tregua. E certamente oggigiorno, la sua comicit\u00e0 non desta pi\u00f9 scandalo, ma lui faceva quelle cose molti anni prima degli altri, le parolacce e tutto il resto, e forse qualcuno non ha ben capito, che se oggi pu\u00f2 permettersi di fare quello che fa, lo deve proprio a lui\u00bb.\n\"Watered-Down Love\".\n\"Watered-Down Love\" \u00e8 la versione di Dylan del tredicesimo capitolo della Prima Lettera ai Corinzi, descrivendo \"la purezza dell'amore\", e lamentando di come molta gente non voglia l'amore puro, ma altre forme di amore pi\u00f9 seducenti.\n\"Dead Man, Dead Man\".\nBrano in stile reggae, \"Dead Man, Dead Man\" \u00e8 un altro brano evangelico con riferimenti biblici. Il critico rock Greil Marcus lo descrisse come una \"partita a poker\" con il diavolo, dove \u00e8 Satana a perdere la partita.\n\"In the Summertime\".\n\"In the Summertime\" \u00e8 forse il brano pi\u00f9 rilassato e soft dell'album. Persino Paul Nelson di \"Rolling Stone\", molto critico nei confronti del resto del disco, concesse al brano di possedere un andamento amabile e coinvolgente con un'ottima parte di armonica a bocca suonata da Dylan.\n\"Trouble\".\n\"Trouble\" \u00e8 una classica canzone blues, dove vengono lamentate le tribolazioni quotidiane della condizione umana su questa Terra.\n\"Every Grain of Sand\".\nTim Riley descrisse \"Every Grain of Sand\" come una sorta di inno/preghiera che si innalza fino a raggiungere i livelli di \"Blowin' in the Wind\", una canzone destinata a durare nel tempo. Sempre a proposito della canzone, Il critico rock Milo Miles scrisse: \"Questa \u00e8 l'unica canzone di Dylan in dieci anni... nella quale egli esamini il paradosso della cultura pop (secondo il quale le star devono credere in ideali pi\u00f9 grandi di loro stessi) in modo pi\u00f9 esplicito rispetto a qualunque altro artista\". Quando Bruce Springsteen introdusse Dylan nella Rock and Roll Hall of Fame il 20 gennaio 1988, cit\u00f2 \"Every Grain of Sand\" come perfetto esempio di uno dei pi\u00f9 grandi capolavori del cantautore."}
{"id": "2101070", "revid": "55935", "url": "https://it.wikipedia.org/wiki?curid=2101070", "title": "Battaglia di Gabiene", "text": ""}
{"id": "2101078", "revid": "6923", "url": "https://it.wikipedia.org/wiki?curid=2101078", "title": "Istituto nordico per la fisica teorica", "text": "L'Istituto nordico per la fisica teorica o Nordita (in danese \"Nordisk Institut for Teoretisk (Atom)fysik\") \u00e8 un istituto internazionale di ricerca in fisica teorica.\nStoria.\nIl Nordita fu fondato nel 1957 da Niels Bohr e da Torsten Gustafsson. Dalla sua fondazione al 2006, il centro ha avuto sede a Copenaghen, in Danimarca, ma nel 2006 la sua sede \u00e8 stata trasferita a Stoccolma, in Svezia, presso il Centro Universitario AlbaNova (in svedese \"AlbaNova universitetscentrum)\".\nIL NORDITA ebbe un precedente nell'Istituto di Fisica Teorica di Copenaghen, istituito per legge nel novembre 1918, dopo quattro anni di intense campagne da parte di Bohr e divenuto operativo nel marzo 1921. La sua creazione fu finanziata dal governo danese, da industriali e privati molti dei quali erano Ebrei. Ospit\u00f2 i maggiori fisici teorici dell'epoca: lo svedese Oskar Klein, l'ungherese George de Hevesy, il polacco Wojciech Rubinowicz, e il norvegese Svein Rosseland. Negli anni Venti e Trenta fu il punto di riferimento internazionale della ricerca in materia di fisica quantistica. Bohr era in ottimi rapporti con tutti loro.\nNel primo Dopoguerra, il NORDITA condivise la sede nella capitale danese, gli ambiti di ricerca e il modello operativo dai precedenti positivi.\nAree di studio.\nLe principali aree di ricerca del Nordita sono l'astrofisica, la biofisica, la fisica della materia condensata e la fisica delle particelle.\nFinanziamento.\nFino al 2006 i fondi del Nordita sono stati stanziati dai paesi nordici (ovvero Danimarca, Finlandia, Islanda, Norvegia e Svezia) tramite il Consiglio nordico, e il suo budget per il 2007 \u00e8 stato di 23 milioni di corone svedesi. La met\u00e0 della quota \u00e8 oggi versata dal Consiglio nordico, mentre l'altra met\u00e0 \u00e8 corrisposta dal Kungliga Tekniska H\u00f6gskolan (ovvero l'Istituto reale di tecnologia di stoccolma) e dall'Universit\u00e0 di Stoccolma.\nNomi.\nPer la sua natura internazionale, l'istituto \u00e8 denominato come segue, nelle diverse lingue dei paesi fondatori:"}
{"id": "2101079", "revid": "349054", "url": "https://it.wikipedia.org/wiki?curid=2101079", "title": "Nave a palo", "text": "La nave a palo (in inglese: \"windjammer\") era una tipologia di navi da trasporto a vela che venne realizzata tra la fine del 19\u00b0 e l'inizio del XX secolo. Caratteristica principale di questa nuova tipologia di velieri era rappresentata dalla loro costruzione in metallo e non in legno. Di solito erano dotate di 3 - 5 alberi armati con vele quadre. Questa configurazione dava loro un profilo caratteristico. \nStoria.\nLa pi\u00f9 grande nave a palo mai costruito fu il \"Preussen\" che aveva 5 alberi ed un armamento completo. Il suo dislocamento era di 11.600 tons (10.523 t) e, nella traversata dell'Oceano Atlantico, poteva mantenere una velocit\u00e0 media di 16 nodi. La produzione principale di queste navi avvenne tra il 1870 e 1890, quando la navigazione a vapore, che era indipendente dal vento, cominci\u00f2 a renderle poco economiche. Nello stesso periodo si inizi\u00f2 ad utilizzare l'acciaio, al posto del ferro, per la costruzione degli scafi.\nQueste navi vendono spesso confuse con i Clipper ma, pur simili nella forma, si tratta di due tipologie di navi completamente separate. Il Clipper era una nave progettata in funzione della velocit\u00e0 mentre le navi a palo lo erano per la capacit\u00e0 di carico e la maneggevolezza. Molti Clipper avevano una costruzione mista e velatura completa ma una capacit\u00e0 di carico inferiore alle 1.000 tons (907 t). Le navi a palo erano invece di costruzione interamente metallica ed avevano, come visto sopra, una capacit\u00e0 di carico molto elevata. Inoltre l'era dei Clipper si avviava alla fine proprio nel momento nel quale iniziarono a comparire le navi a palo.\nTra il 1916 e il 1917 la Marina Imperiale Tedesca utilizz\u00f2 il \"Seeadler\" che divenne cos\u00ec una delle ultime navi a vela utilizzate in un conflitto. L'impiego principale delle navi a palo rest\u00f2 per\u00f2 quello commerciale e, sebbene considerati una razza in via di estinzione, alcuni restarono in servizio fino agli anni cinquanta del ventesimo secolo. Con l'avvento del vapore prima e del motore diesel poi, finirono per occupare una nicchia nel trasporto di merci rappresentata dai collegamenti con quei porti che non disponevano di riserve di acqua o di combustibile. In particolare furono impiegati in alcune zone dell'Australia nel trasporto della lana o da e per le isole pi\u00f9 lontane per il trasporto del guano.\nAi giorni nostri la pi\u00f9 grande nave a palo esistente ancora in attivit\u00e0 \u00e8 la nave scuola russa \"Sedov\" mentre il quattro alberi \"Moshulu\", che pu\u00f2 vantare il titolo di pi\u00f9 grande nave a palo esistente, \u00e8 stato trasformato e viene utilizzato come ristorante di lusso a Filadelfia, USA. Spesso \u00e8 possibile vedere altri esemplari di queste navi durante le principali manifestazioni dedicate alle imbarcazioni a vela. Le \"Sea Cloud\" e \"Sea Cloud II\" fanno parte di una societ\u00e0 di crociere di Amburgo e effettuano viaggi turistici nel mediterraneo, l'atlantico, e nel nord europa.\nDescrizione.\nLe navi a palo costituiscono le pi\u00f9 grandi navi a vela mai costruite e potevano stazzare alcune migliaia di tonnellate. I vantaggi di queste navi erano dati principalmente dalla loro costruzione in metallo che rendeva la loro produzione e manutenzione pi\u00f9 economica di una nave a vela in legno di pari dimensioni. Lo scafo in metallo era pi\u00f9 resistente e quindi permetteva sia il trasporto di un carico maggiore che la realizzazione di una nave di dimensioni pi\u00f9 grandi. La produzione poteva poi essere effettuata in serie sfruttando cos\u00ec i rilevanti vantaggi dati dall'economia di scala. Lo stesso materiale, ferro prima acciaio poi, con il quale venivano realizzate era di per s\u00e9 meno costoso del legno. Inoltre lo scafo risultava pi\u00f9 sottile e quindi lo spazio interno era maggiore.\nLa configurazione tipica della nave a palo era costituita da un veliero con quattro alberi che sfruttava tutti i pi\u00f9 recenti ritrovati tecnologici dell'epoca oltre all'esperienza che si era accumulata in migliaia di anni di navigazione a vela. Sulle navi a palo erano montate vele semi meccanizzate, alberi profilati in acciaio e, dove era possibile, manovre e sartiame in acciaio. Il loro scafo era poi progettato, dal punto di vista idrodinamico, specificatamente per la navigazione a vela e questa caratteristica rendeva queste navi molto veloci. Navi dotate di quattro alberi potevano raggiungere velocit\u00e0 medie di 15 nodi e alcune avevano registrato regolarmente velocit\u00e0 di 18 nodi. La \"Herzogin Cecilie\" aveva raggiunto una velocit\u00e0 massima di 21 nodi. \nQueste velocit\u00e0 continuarono a renderle competitive sulle lunghissime distanze contro le prime navi a vapore che raggiungevano una velocit\u00e0 di 8 nodi. Inoltre l'equipaggio richiesto per governare questi velieri era incredibilmente ridotto e alcune navi a palo avevano un equipaggio di sole 14 persone. In ogni caso l'equipaggio tipico era composto da comandante, secondo, nostromo, 15 marinai esperti e 5 apprendisti. Nel suo ultimo viaggio commerciale attorno a Capo Horn, avvenuto nel 1949 sotto la bandiera finlandese, la \"Pamir\" aveva un equipaggio di 34 persone. Gli ufficiali erano cinque (comandante, primo ufficiale, secondo ufficiale, terzo ufficiale e nostromo), 14 marinai esperti, 5 marinai semplici e 5 mozzi di coperta, cuoco, assistente di cucina, cameriere e aiuto cameriere e infine un meccanico.\nL'armamento di queste navi aveva prestazioni migliori di quelle delle golette e poteva navigare seguendo il vento meglio di una normale nave con tre alberi o pi\u00f9 ed infine era pi\u00f9 maneggevole di una nave dotata di sole vele quadre. La capacit\u00e0 di carico variava tra le 2.000 e le 5.000 tons (1.814 - 4.536 t). Il loro carico tipico era costituito da guano, legno grezzo, grano o carbone."}
{"id": "2101080", "revid": "256896", "url": "https://it.wikipedia.org/wiki?curid=2101080", "title": "Nordita", "text": ""}
{"id": "2101082", "revid": "256896", "url": "https://it.wikipedia.org/wiki?curid=2101082", "title": "Istituto Nordico per la Fisica Teorica", "text": ""}
{"id": "2101083", "revid": "1568601", "url": "https://it.wikipedia.org/wiki?curid=2101083", "title": "Great Meteor", "text": "Il Great Meteor \u00e8 un vulcano guyot sommerso, che risale dai 4000 metri del fondale marino fino a -275, posto a sud delle isole Azzorre, nell'Oceano Atlantico. \u00c8 l'ultima delle formazioni vulcaniche prodotte dal punto caldo del New England. \u00c8 affiancato dal Little Meteor che come indica il nome risulta meno imponente ed elevato."}
{"id": "2101084", "revid": "767487", "url": "https://it.wikipedia.org/wiki?curid=2101084", "title": "Bonny (fiume)", "text": "Il Bonny \u00e8 un fiume della Nigeria.\nPercorso.\nL'alveo del Bonny non \u00e8 altro che un ramo del fiume Niger, nell'area di Port Harcourt. Scorre nello Stato del Rivers e sulle sue sponde sorge la citt\u00e0 di Port Harcourt, capitale dello Stato. Sul Bonny si affaccia anche l'omonima citt\u00e0 ed \u00e8 solcato da taxi d'acqua che collegano Port Harcourt con il terminale petrolifero di Bonny Island."}
{"id": "2101096", "revid": "729019", "url": "https://it.wikipedia.org/wiki?curid=2101096", "title": "Andr\u00e9s Hurtado de Mendoza", "text": "Origini e carriera militare.\nAndr\u00e9s Hurtado de Mendoza nacque in una famiglia nobile spagnola di alto rango. Era un discendente di Juan Hurtado de Mendoza, Se\u00f1or de Mend\u00edvil. Hurtado fu governatore di Cuenca ed era a capo del gruppo di caccia reale di Castiglia, ereditando i titoli dal padre. Fu anche ufficiale militare, operando a Granada, in Francia e nelle Fiandre. Accompagn\u00f2 l'imperatore, Carlo V, in Germania e nelle Fiandre.\nDopo essere stato nominato vicer\u00e9 del Per\u00f9 nel 1556, arrivo a Panama, a quel tempo parte del vicereame del Per\u00f9. Qui prolung\u00f2 la permanenza per affrontare una ribellione di schiavi neri fuggitivi. Incaric\u00f2 Pedro de Urs\u00faa di soffocare la rivolta.\nVicer\u00e9 del Peru'.\nArriv\u00f2 a Lima il 29 giugno 1556, trovando una colonia che si stava ancora riprendendo dalle ribellioni di Sebastian del Castillo, Godinez, e Giron. L'Udienza aveva governato per quattro anni con il suo presidente, Melchor Bravo de Saravia, che aveva ricoperto ad interim la carica di vicer\u00e9. I giudici dell'Udienza avevano conflitti tra loro, e si dimostravano arroganti nei confronti del nuovo vicer\u00e9. Hurtado chiese immediatamente al re di rimuovere il pi\u00f9 offensivo. Nella colonia gli insorti erano restii, mentre i leali al re erano agitati per le grandi ricompense. C'erano ancora alcuni focolai di resistenza Inca. Di fronte a queste turbolenze Hurtado us\u00f2 misure dispotiche, giustiziando molti ex-ribelli e bandendo molti di coloro che si dichiaravano scontenti del governo.\nTra le altre misure di sicurezza introdotte ci furono la creazione di una guardia permanente a Lima, e la costruzione di nuove galee per il controllo della costa.\nFond\u00f2 il Collegio di San Juan de la Penitencia a Lima per le povere ragazze Mestizo, ed un altro a Trujillo. Finanzi\u00f2 anche la recente Universit\u00e0 di Lima. Fond\u00f2 l'Ospedale di San Andr\u00e9s, anch'esso a Lima, e fece in modo di spostarvi le mummie degli Inca Viracocha Inca, Yupanqui e Huayna C\u00e1pac. Nel 1558 fond\u00f2 la citt\u00e0 di Cuenca, nei pressi dell'ex residenza reale inca di Tomebampa (Ecuador). In Cile fond\u00f2 le citt\u00e0 di Mendoza e Osorno (1559), e l'Udienza di Chuquisaca.\nSempre nel 1558 organizz\u00f2 numerose spedizioni che avrebbero dovuto fungere, tra l'altro, da forze punitive contro bande di avventurieri. Affid\u00f2 la pacificazione dell'Amazzonia al fedele seguace Pedro de Urs\u00faa, e la conquista dei Chiriguanos e delle pianure di Condorillo ad Andr\u00e9s Manso.\nNomin\u00f2 il figlio Garc\u00eda Hurtado de Mendoza, ventiduenne al tempo, governatore del Cile. Nel 1557 il portoghese Enrique Garc\u00e9s scopr\u00ec il mercurio minerale a Huencav\u00e9lica, utile per l'estrazione dell'argento.\nRelazioni con gli indigeni.\nNel 1558 ristabil\u00ec la giurisdizione locale dei capi nativi. Il 5 gennaio 1560 si incontr\u00f2 con l'ultimo nipote di Huayna Capac, Sayri Tupac Inca a Lima. Sayri Tupac rinunci\u00f2 all'Impero Inca e accett\u00f2 il battesimo, prendendo il nome di Diego. In cambio, ricevette il titolo di Principe di Yucay e una ricca ricompensa.\nHurtado viet\u00f2 la vendita di alcolici agli indigeni.\nIl richiamo.\nNel frattempo, le continue proteste riguardo l'arbitrariet\u00e0 e la crudelt\u00e0 del governo di Hurtado, provenienti soprattutto da coloro che erano stati esiliati, convinsero re Filippo II a rimuoverlo dall'incarico. Tra le altre accuse rivolte ad Hurtado vi era la mancanza di controllo dell'economia, e la garrotazione del capitano Robles nel suo letto. Al suo posto venne nominato Diego L\u00f3pez de Z\u00fa\u00f1iga y Velasco. L\u00f3pez arriv\u00f2 a Paita nel gennaio del 1561. Le sue comunicazioni con Hurtado precedenti all'arrivo dimostravano la mancanza di rispetto.\nHurtado si ammal\u00f2 e mor\u00ec prima che L\u00f3pez arrivasse nella capitale. Fu sepolto nella cattedrale di Cuenca, in Spagna."}
{"id": "2101097", "revid": "339392", "url": "https://it.wikipedia.org/wiki?curid=2101097", "title": "Accademia dei Quinti", "text": ""}
{"id": "2101098", "revid": "287204", "url": "https://it.wikipedia.org/wiki?curid=2101098", "title": "Andres Hurtado de Mendoza", "text": ""}
{"id": "2101099", "revid": "547034", "url": "https://it.wikipedia.org/wiki?curid=2101099", "title": "Effettualit\u00e0", "text": "Con il termine di effettualit\u00e0 si intende la realt\u00e0 di uno stato di cose dovuta all'azione che un ente pi\u00f9 o meno definito opera in un sistema considerato. Essa \u00e8 il risultato di una causa che pu\u00f2 venire o meno identificata, ma di cui si rende evidente l'effetto reale. Il concetto di effettualit\u00e0 sposta perci\u00f2 l'attenzione dell'indagine filosofica dalla causa all'effetto da essa prodotto, in quanto pi\u00f9 facile da studiare e definire. Quindi l'effettualit\u00e0 allude all'esistenza della causa, ma non se ne occupa, concentrandosi sui suoi effetti su un certo sistema. Per quanto il termine sia utilizzabile in molte discipline sono principalmente la fisica, la storia e la filosofia a farne uso\nFisica.\nLa fisica teorica \u00e8 il campo in cui, pi\u00f9 di altri, il termine assume un senso preciso, infatti si pu\u00f2 (ad esempio) misurare l'azione gravitazionale che la \"materia oscura\" esercita sull'universo, e quindi calcolarne l'energia o la massa, senza che si sappia ancora nulla di quale natura abbia e di quali particelle sia costituita. Un'altra effettualit\u00e0 straordinaria \u00e8 quella che determina l'accelerazione della fuga della cosiddetta \"fuga delle galassie\", l'allontanamento reciproco di esse come conseguenza dell'espansione dell'universo. Soprattutto l'accelerazione pone ai fisici un problema interpretativo molto serio perch\u00e9 non se ne conosce la causa. Ci si trova di fronte ad una effettualit\u00e0 evidente e indubitabile senza avere la minima idea di quale ne sia la causa. Ci\u00f2 ha fatto s\u00ec che da qualche anno e sempre con maggiore frequenza si parli di \"energia oscura\" come sua causa.\nStoria.\nMachiavelli dava all'effettualit\u00e0, nel senso di \"verit\u00e0 effettuale\" del fatto storico, netta preminenza rispetto alle considerazioni di ordine teorico sugli eventi storici, che considerava astratte e poco utili. In generale si parla spesso di effettualit\u00e0 in storiografia quando ci si trova di fronte a svolte storiche evidenti, senza che in relazione alla loro complessit\u00e0 l'analisi sia in grado di identificare una o pi\u00f9 cause determinate.\nFilosofia.\nNella filosofia essa \u00e8 stata usata in maniera abbastanza generica e molto spesso vista quasi come sinonimo di realt\u00e0 in quanto realizzazione del possibile. Se qualcosa che si verifica \u00e8 riconoscibile come effettualmente reale rientra evidentemente nella sfera del possibile, il problema filosofico \u00e8 per\u00f2 determinare se esso sia fenomeno indipendente ma di causa ignota o si possa far dipendere da una causa nota.\nUno dei problemi filosofici relativi all'effettualit\u00e0 pi\u00f9 interessanti riguarda il concetto di coscienza, che non ha a che fare con quello di consapevolezza. Questa significa infatti semplicemente che noi possiamo cogliere i nostri stati d'animo e i nostri modi d'essere e descriverli col linguaggio. Nell'antichit\u00e0 si conosceva soltanto questa facolt\u00e0 che veniva dai Greci chiamata \"synesis\" ed era l'unica nota a Platone (\"Teeteto\", 189 e) e ad Aristotele (\"Metafisica\", XII, 9, 1074 b-d). Con la teologia cristiana l'effettualit\u00e0 della coscienza trova la propria naturale spiegazione nell'azione di Dio e Sant'Agostino la raccorda direttamente all'anima. San Tommaso d'Aquino riprende la concezione aristotelica di consapevolezza ma l'accoppia con la \"coscienza morale\" in una sinteresi effettuale. Da Leibniz in poi l'effettualit\u00e0 della coscienza viene riferita all'appercezione (\"Monadologia\", \u00a7 14) ed anche Kant accetta questa spiegazione distinguendo una coscienza \"discorsiva\" e una \"intuitiva\".\nPer Kant la \"coscienza intuitiva\" \u00e8 un fatto \"empirico\", quindi percettivo (\"Antropologia\", I, \u00a7 7), nella \"Critica della ragion pura\" egli continua a sviluppare il concetto della realt\u00e0 effettuale della coscienza riferita a \"un rapporto con qualcosa fuori di me\" (Prefazione alla 2\u00aa edizione). Questo \"fuori di me\" apre la strada alla concezione idealistica.\nCon l'Idealismo tedesco di Fichte ed Hegel la coscienza cessa di essere vista come una \"effettualit\u00e0\" perch\u00e9 diventa una \"causalit\u00e0\" indipendente, una auto-coscienza. \nHenry Bergson guarda alla coscienza come ad una effettualit\u00e0 che \u00e8 \"ci\u00f2 che illumina la zona delle virtualit\u00e0 che circondano l'atto\" e che \"a guardarla dall'esterno pare essere semplice ausiliaria dell'azione\", per\u00f2 alla fine dice che: \"le cose andrebbero sempre nella stessa maniera se invece di essere vista come un effetto la si considerasse una causa\" (\"Evolution creatrice\", 1911)."}
{"id": "2101103", "revid": "20464980", "url": "https://it.wikipedia.org/wiki?curid=2101103", "title": "Sinistra araldica", "text": ""}
{"id": "2101105", "revid": "697352", "url": "https://it.wikipedia.org/wiki?curid=2101105", "title": "Mark Metcalf", "text": "Carriera.\nHa recitato in vari ruoli nella sua lunga carriera, sia al cinema che in televisione.\nViene ricordato, infatti, per aver interpretato \"Il Maestro\", sia in \"Buffy l'ammazzavampiri\" che in \"Angel\".\n\u00c8 stato inoltre comparsa in telefilm come \"JAG - Avvocati in divisa\", \"Ally McBeal\", \"Un angelo poco... custode\", \"\", \"Cinque in famiglia\", \"Melrose Place\", \"Walker Texas Ranger\", \"Renegade\", \"Miami Vice\".\nVanno sicuramente ricordate le sue interpretazioni come iroso professore e padre in due curiosissimi videoclip del gruppo glam metal Twisted Sister, \"I Wanna Rock\" e \"We're Not Gonna Take It\" degli anni '80, tanto caratteristiche da essere riprese nel 2006 dallo stesso gruppo per il video della canzone \"Oh Come All Ye Faithful\", facendole reinterpretare da una attrice.\nVita privata.\nHa un figlio, nato dal matrimonio con Elizabeth Wick da cui ha divorziato nel 2005."}
{"id": "2101107", "revid": "81484", "url": "https://it.wikipedia.org/wiki?curid=2101107", "title": "Quasi Tg", "text": ""}
{"id": "2101115", "revid": "122210622", "url": "https://it.wikipedia.org/wiki?curid=2101115", "title": "Osservatorio astronomico di Trieste", "text": "L'osservatorio astronomico di Trieste (OATs) \u00e8 un'istituzione scientifica che ha sede a Trieste.\nDescrizione.\nL'osservatorio nacque dalla Scuola nautica fondata a Trieste dall'imperatrice Maria Teresa d'Austria nel 1753. Nel 1851 vi fu costruito un osservatorio, che nel 1923, dopo la prima Guerra mondiale, fu iscritto nella lista degli osservatori astronomici italiani. Attualmente, l'osservatorio \u00e8 affiliato all'Istituto nazionale di astrofisica (INAF). L'OATs si divide su due sedi, la principale presso il castello Basevi e Villa Bazzoni a Trieste e la sede osservativa di Basovizza, in cui si trova la Specola Margherita Hack, dedicata alle visite per il pubblico.\nL'attivit\u00e0 di ricerca dell'OATs copre tutte le aree principali dell'astronomia e dell'astrofisica contemporanee (cosmologia, fisica stellare, fisica del Sole e del sistema solare, studio della formazione ed evoluzione galattica e della struttura a grande scala dell'Universo, astrofisica delle alte energie, studio delle tecnologie astrofisiche e aerospaziali). Di particolare importanza \u00e8 la partecipazione ai progetti dell'ESO Very Large Telescope, del Large Binocular Telescope, del satellite Planck e dell'European Extremely Large Telescope. L'osservatorio \u00e8 collegato alle principali istituzioni scientifiche triestine (Dipartimento di fisica dell'Universit\u00e0 degli Studi di Trieste, SISSA, AREA) e collabora con le pi\u00f9 importanti istituzioni astronomiche nazionali ed internazionali (ASI, ESA, ESO). La produzione scientifica supera i 130 articoli all'anno, pubblicati nella maggior parte dei casi su periodici internazionali secondo il principio della revisione paritaria."}
{"id": "2101122", "revid": "767487", "url": "https://it.wikipedia.org/wiki?curid=2101122", "title": "Bonny (citt\u00e0)", "text": "Bonny \u00e8 una citt\u00e0 della Nigeria, nello Stato di Rivers. Sorge sulle sponde del fiume fiume omonimo, nell'area del Delta del Niger. \u00c8 abitata in prevalenza da igbo."}
{"id": "2101123", "revid": "599013", "url": "https://it.wikipedia.org/wiki?curid=2101123", "title": "Venturin", "text": ""}
{"id": "2101130", "revid": "547034", "url": "https://it.wikipedia.org/wiki?curid=2101130", "title": "Crocifisso di Rimini", "text": "Il Crocifisso di Rimini \u00e8 un dipinto a tempera e oro su tavola (430x303 cm) attribuito a Giotto, databile al 1301-1302 circa e conservato nel Tempio Malatestiano di Rimini.\nStoria.\nOpera dimenticata per diversi secoli, fu citata solo a partire dagli anni sessanta dell'Ottocento nelle guide alla citt\u00e0. Fu restaurata nel 1934 ed assegnata quello stesso anno a Giotto da Roberto Longhi. L'anno seguente venne esposto alla \"Rassegna di Rimini\" come opera di \"pittore locale intorno al 1310-15\" (Brandi, 1935). Nel 1937 il Crocifisso fu esposto alla mostra fiorentina su Giotto. In questa sede l'attribuzione al maestro fiorentino fu confermata da Beenken e Coletti, ma accolta con qualche riserva da Van Marle, Salmi e Suida (1935-37), i quali evidenziarono interventi di un allievo riminese. In seguito si pronunciarono a favore di un'attribuzione a Giotto la Sinibaldi (1941-42), lo Gnudi (1959), il Salvini (1962). Nel 1957 Federico Zeri individu\u00f2 la cimasa della croce nel \"Redentore\" in una collezione privata londinese, ribadendo l'attribuzione a Giotto dell'intera croce, oggi unanimemente accettata da tutti i pi\u00f9 eminenti studiosi.\nSicura \u00e8 la presenza del pittore a Rimini, come ricord\u00f2 anche il contemporaneo Riccobaldo Ferrarese, ma non \u00e8 chiara la data della sua permanenza. Tuttavia nel suo testo Riccobaldo menziona pitture di Giotto ad Assisi, Rimini e Padova, facendo ritenere che il soggiorno a Rimini segu\u00ec quello di Assisi (intorno al 1290-1297) e precedette quello di Padova (1303-1305). \nL'analisi stilistica dell'opera permette di post-datare il crocifisso dopo quello di Santa Maria Novella a Firenze, a causa della figura pi\u00f9 snella e della stesura pittorica pi\u00f9 morbida e fusa in quello riminese, in sintonia con le opere del periodo Padovano. L'aria mesta ma non drammatica del volto di Cristo indicano tuttavia che l'opera fu precedente al crocifisso di Padova e ai successivi, dove il Cristo ha un volto pi\u00f9 sofferente. Anche il numero delle decorazioni a semicerchio o quarto di cerchio sugli angoli della croce, in numero intermedio tra quelli del tutto assenti a Firenze e i numerosi di Padova o del Crocifisso Ognissanti, permettono di pre-datare il crocifisso di Rimini rispetto a quello di Padova.\nUna datazione intorno al 1301-1302 sembra quindi la pi\u00f9 corretta ed \u00e8 oggi accettata dalla maggiora parte degli studiosi.\nDa questa ricostruzione cronologica si deduce che le pitture nella basilica di San Francesco ad Assisi avevano messo Giotto in luce in tutta la penisola, venendo richiesto spesso dai Frati Minori di tutta la penisola. In quegli anni dipinse le \"Stigmate di San Francesco\" per i Francescani di Pisa e, mentre si recava Padova, si ferm\u00f2 a Rimini dove soggiorn\u00f2 presso i frati locali, che avevano la loro chiesa in quello che poi, nel Quattrocento, divenne il Tempio Malatestiano. Qui dovette realizzare alcuni affreschi, oggi del tutto perduti.\nLa \"Croce\" e probabilmente altre opere perdute furono la scintilla che vide nascere, negli anni immediatamente successivi, la fiorente scuola riminese, una delle pi\u00f9 importante scuole giottesche.\nDescrizione e stile.\nCristo \u00e8 raffigurato sulla croce sagomata abbandonato al peso del corpo, con il capo reclinato, gli occhi chiusi, l'espressione affaticata e sofferente ma dignitosa, il corpo magro, le gambe protese in avanti con le ginocchia e i piedi inchiodati a un unico chiodo. I tabelloni ai lati di Cristo sono occupati da decorazioni geometriche che simulano preziosi tessuti mentre in alto, su sfondo rosso, si trova un'iscrizione estesa dell'INRI. Gocce e rivoli di sangue escono dalle ferite, stimolando la partecipazione del fedele alle sofferenze di Cristo. L'aureola sporgente non appare al di sotto delle spalle, creando una curiosa mezzaluna.\nLa figura, restaurata pi\u00f9 volte, presenta una stesura pittorica pi\u00f9 dolce e modulata della \"Croce di Santa Maria Novella\", con passaggi di colore pi\u00f9 fusi, che verranno ripresi dalla scuola locale. Forte \u00e8 la luce, che stacca nettamente la figura dallo sfondo piatto, evidente soprattutto nelle braccia, di straordinaria resa anatomica, e nel busto, mentre pi\u00f9 scolorite sono le gambe, coperte per met\u00e0 da un perizoma trasparente, come gi\u00e0 aveva fatto Cimabue.\nIl corpo snello ha perso la possanza della croce di Santa Maria Novella, anticipando lo stile padovano dell'artista. L'espressione del volto \u00e8 mesto, ma dignitosa, e non ha ancora nulla della spiccata drammaticit\u00e0 dei successivi crocifissi di Padova, Louvre, Ognissanti e san Felice in Piazza a Firenze, attribuiti a Giotto o alla sua scuola."}
{"id": "2101140", "revid": "287204", "url": "https://it.wikipedia.org/wiki?curid=2101140", "title": "Fabio Bilica", "text": ""}
{"id": "2101154", "revid": "584834", "url": "https://it.wikipedia.org/wiki?curid=2101154", "title": "Sch\u00f6neicher-R\u00fcdersdorfer-Stra\u00dfenbahn", "text": ""}
{"id": "2101160", "revid": "400694", "url": "https://it.wikipedia.org/wiki?curid=2101160", "title": "Armin Shimerman", "text": "Biografia.\n\u00c8 apparso in numerose serie televisive, quali: \"Buffy l'ammazzavampiri\", \"Invisible Man\", \"Streghe\" e \"Numb3rs\".\nNel 1987 entra a far parte del \"franchise\" di fantascienza \"Star Trek\", interpretando vari personaggi Ferengi. Il primo \u00e8 quello di Letek, nell'episodio ' (\"The Last Outpost\") della di '. Segue Daimon Bractor nell'episodio ' (1989, \"The Last Outpost\") della , sempre di \"The Next Generation\". Nel 1993 entra a far parte del cast di ', terza serie \"live-action\" del \"franchise\", in cui interpreta il proprietario del bar della passeggiata di \"Deep Space Nine\", Quark. Rimane nel cast per tutte le sette stagioni della serie apparendo inoltre come Quark anche nell'episodio ' (\"Firstborn\") di \"The Next Generation\"; nel di '; in una scena cancellata di \"Star Trek - L'insurrezione\" e prestando la voce al personaggio in alcuni videogiochi del \"franchise\".\nVita privata.\n\u00c8 sposato con l'attrice Kitty Swink."}
{"id": "2101164", "revid": "123299715", "url": "https://it.wikipedia.org/wiki?curid=2101164", "title": "Tegame", "text": "Il tegame \u00e8 un tipo di pentola usato in cucina, affine alla casseruola. Costruito in metallo: acciaio inox, alluminio, rame stagnato, ferro smaltato o ghisa.\n\u00c8 caratterizzato da: fondo piatto, pareti non molto alte, due manici corti o uno lungo, pu\u00f2 essere dotato di coperchio. Differisce dalla padella per friggere per i bordi, pi\u00f9 alti e verticali, e per il maggiore spessore del metallo.\nViene utilizzata per cotture che non richiedano la bollitura, in particolare per pietanze di carne e verdure. Ne esistono di varie grandezze, per cibi e cotture diverse.\nLa parola tegame deriva dal latino \u201cTegus\u201d che indicava un coccio in cui veniva fritto il pollame: particolarmente pregiata era la preparazione del colombo."}
{"id": "2101171", "revid": "102733", "url": "https://it.wikipedia.org/wiki?curid=2101171", "title": "Preemption", "text": ""}
{"id": "2101184", "revid": "1305772", "url": "https://it.wikipedia.org/wiki?curid=2101184", "title": "Travel Coach", "text": "Travel Coach \u00e8 un software traduttore e allenatore linguistico per console Nintendo DS, sviluppato HMH Interactive e immesso nel mercato italiano da Examedia s.p.a il 20 novembre 2008.\n\"Travel Coach\", \u00e8 l'unico gioco DS (sul mercato italiano) che permette di tradurre in cinque lingue differente: inglese, francese, spagnolo, tedesco ed italiano.\nStruttura.\nIl software si articola in cinque sezioni:\nDizionario. La sezione prevede un dizionario universale di base e turistico (con circa 8.500 parole, 40.000 parole chiave e 400.000 variazioni) un dizionario gastronomico (con circa 5.000 voci) e un dizionario dell'automobile (con circa 1.500 voci)\nModi di dire. La sezione contiene, per ogni lingua, circa 320 frasi di uso comune, riprodotte con registrazioni vocali e suddivise in 26 categorie di interesse. Le categorie di interesse sono:\nEsercizi di lingua. La sezione permette di imparare un vocabolario base turistico di circa 1000 parole in ognuna delle cinque lingue. Il vocabolario \u00e8 stato elaborato in modo didattico e suddiviso in 31 brevi lezioni. In dettaglio, la sezione si articola in 4 parti: raccolta vocaboli, giochi con i vocaboli (mix di lettere, abbina i colori, puzzle), esercizi con i vocaboli e modi di dire (dettato, ascolta e comprendi, completa il testo).\nInformazioni di viaggio. La sezione contiene per ogni Paese (Italia, Spagna, Gran Bretagna, Francia, Germania) informazioni generali (sulla popolazione, sulla geografia, sulla viabilit\u00e0, sul clima), informazioni gente&amp;paese (relative alla gastronomia, agli usi e ai costumi), informazioni pratiche (relative ai ristoranti, ai locali, ai caff\u00e8, ai numeri utili, alle informazioni turistiche, agli alloggi, ai mezzi di trasporto, alle ambasciate) informazioni cultura, festival e folklore (relative alla musica, al teatro, alla danza, alle feste popolari, a manifestazioni varie).\nQuiz sui paesi. La sezione contiene 20 domande originali e attuali su ogni singolo Paese. Le domande, scelte da un totale di 100 quesiti, vengono visualizzate in ordine causale, con la possibilit\u00e0 di rispondere ad un mix di domande su tutti i cinque Paesi.\nGiochi. La sezione contiene 5 giochi a tema per ogni Paese. In Germania l'utente diventa una valorosa cameriera dell'Oktoberfest (a Monaco di Baviera) che cerca di tenere a bada la valanga di boccali di birra vuoti. In Gran Bretagna l'utente diventa un giocatore di Croquet, sport di lunghissima tradizione e passatempo preferito dalla buona societ\u00e0 britannica. In Francia, l'utente si trasforma in Cupido, il dio dell'Amore, che con le frecce del suo arco cerca di avvicinare due innamorati. In Italia, l'utente diventa un creativo pizzaiolo che deve soddisfare tutte le richieste dei suoi clienti. In Spagna, l'utente si trasforma in un torero che deve affrontare nuvole a forma di toro che si materializzano mentre dorme nella Plaza de toros."}
{"id": "2101189", "revid": "416181", "url": "https://it.wikipedia.org/wiki?curid=2101189", "title": "Channel One Cup (hockey su ghiaccio)", "text": "La Channel One Cup \u00e8 un torneo di hockey su ghiaccio che si gioca annualmente in Russia. Dal 1996 fa parte dell'Euro Hockey Tour.\nDeve il nome al proprio sponsor principale: la televisione russa Pervyj kanal (\"Primo canale\", da cui il nome del torneo). Il torneo \u00e8 stato fondato nel 1967 e fu sempre giocato a Mosca nel mese di dicembre. Le uniche eccezioni si ebbero dal 1974 al 1975 quando le partite furono dilazionate lungo il corso della stagione hockeistica. Nel 1992 il torneo si gioc\u00f2 a San Pietroburgo.\nDal 2000, inoltre, almeno una partita si gioca in un'altra citt\u00e0 di uno dei paesi che partecipano alla manifestazione - come da regolamento EHT.\nTra il 1970 e il 1980 il torneo veniva anche chiamato \"Piccolo Campionato del Mondo\", vista la qualit\u00e0 espressa sul ghiaccio.\nSquadre partecipanti.\nPoich\u00e9 dal 1996 il torneo \u00e8 inserito nell'Euro Hockey Tour, vi partecipano le seguenti nazionali:\nDenominazione del torneo.\nIl torneo ha cambiato nome varie volte nel corso degli anni:\nAlbo d'oro.\nLe posizioni finali sono determinate in base ai punti ottenuti al termine del girone del torneo. In caso di parit\u00e0 \u00e8 determinante lo scontro diretto tra le due formazioni a pari punti."}
{"id": "2101190", "revid": "599013", "url": "https://it.wikipedia.org/wiki?curid=2101190", "title": "Luisinho Quintanilha", "text": "Carriera.\nClub.\nEntrato nel sistema giovanile del Botafogo di Rio de Janeiro, nel 1983 passa alla prima squadra. Con la squadra vince due campionati statali, nel 1989 e nel 1990, anno nel quale si trasferisce al Vasco da Gama.\nDopo due anni al Vasco, vince nuovamente il titolo statale, e con la vittoria dei due successivi si porta a cinque campionati vinti nello stato Carioca. Tra il giugno 1993 e il gennaio 1994, Luisinho gioca nel Celta de Vigo, in Spagna. Torna poi in Brasile, ancora al Vasco da Gama, dove rimane per tre mesi.\nNel giugno 1994 viene contrattato dal Corinthians per sei mesi. Con il club di San Paolo ha la possibilit\u00e0 per la prima volta nella sua carriera di vincere il Campeonato Brasileiro, ma la sconfitta contro il Palmeiras glielo impedisce.\nAl termine del contratto con il Corinthians fa ritorno al Vasco da Gama; nel 1997 disputa nuovamente la finale del Campeonato Brasileiro, nuovamente contro il Palmeiras, ma il risultato stavolta favorisce il club di Luisinho che vince cos\u00ec il titolo, ripetuto nel 2000. Tra i suoi titoli internazionali figurano la Coppa Libertadores 1998 e la Coppa Mercosur 2000; proprio nel 2000 chiude la carriera.\nNazionale.\nNella nazionale di calcio brasiliana ha giocato otto volte, segnando una rete e partecipando alla Copa Am\u00e9rica 1993."}
{"id": "2101193", "revid": "287204", "url": "https://it.wikipedia.org/wiki?curid=2101193", "title": "Alain Decaux", "text": "Biografia.\nHa realizzato molti programmi volti alla divulgazione della storia, insieme al suo grande amico e collaboratore Andr\u00e9 Castelot; ha lavorato anche con Jean Tulard, Jean-Fran\u00e7ois Chiappe e Marcel Jullian.\n\u00c8 noto anche per il suo talento di narratore. Dal 1951 al 1997 ha tenuto una rubrica radiofonica settimanale, chiamata \"La Tribune de l'Histoire\" alla radio. Dal 1969 al 1981 ha altres\u00ec presentato un programma televisivo, chiamato \"Alain Decaux raconte\", collaborando anche a un altro programma tv, \"La cam\u00e9ra explore le temps\" (dal 1957 al 1966), raddoppiato per un paio d'anni da \"\u00c9nigmes de l'histoire\" (a cura del regista Stellio Lorenzi).\nDal 1970 al 1997, \u00e8 stato presidente della \"Soci\u00e9t\u00e9 des Amis d'Alexandre Dumas\".\n\u00c8 stato eletto all'Acad\u00e9mie fran\u00e7aise il 15 febbraio 1979, lo stesso giorno di Henri Gouhier. \u00c8 succeduto a Jean Gu\u00e9henno al nono seggio.\n\u00c8 stato ministro delegato alla Francofonia nel secondo governo Rocard, dal 28 giugno 1988 al 16 maggio 1991. \u00c8 anche membro straniero dell'Accademia rumena.\nNel 2005, \u00e8 stato con Fr\u00e9d\u00e9ric Beigbeder e Jean-Pierre Thiollet uno degli invitati principali del Salone del Libro di Beirut."}
{"id": "2101201", "revid": "101175", "url": "https://it.wikipedia.org/wiki?curid=2101201", "title": "Tech 3 Yamaha", "text": ""}
{"id": "2101205", "revid": "287204", "url": "https://it.wikipedia.org/wiki?curid=2101205", "title": "Vicaria di Lecce", "text": ""}
{"id": "2101206", "revid": "315424", "url": "https://it.wikipedia.org/wiki?curid=2101206", "title": "Vicaria di Monteroni", "text": ""}
{"id": "2101207", "revid": "287204", "url": "https://it.wikipedia.org/wiki?curid=2101207", "title": "Vicaria di Squinzano", "text": ""}
{"id": "2101208", "revid": "287204", "url": "https://it.wikipedia.org/wiki?curid=2101208", "title": "Vicaria di Vernole", "text": ""}
{"id": "2101211", "revid": "647919", "url": "https://it.wikipedia.org/wiki?curid=2101211", "title": "Attacco a triangolo", "text": ""}
{"id": "2101213", "revid": "76963", "url": "https://it.wikipedia.org/wiki?curid=2101213", "title": "Colin Welland", "text": "Ha vinto l'Oscar alla migliore sceneggiatura originale nel 1982 per il film \"Momenti di gloria\". Ha vinto un BAFTA al miglior attore non protagonista per la sua interpretazione nel film \"Kes\"."}
{"id": "2101214", "revid": "647919", "url": "https://it.wikipedia.org/wiki?curid=2101214", "title": "Attacco Triangolo", "text": ""}
{"id": "2101216", "revid": "767487", "url": "https://it.wikipedia.org/wiki?curid=2101216", "title": "Really Red", "text": "I Really Red sono stati un gruppo hardcore punk formatosi a Houston nel 1978 e scioltosi nel 1985. Sono considerati influenti per lo sviluppo del post-hardcore.\nLa loro canzone \"Prostitution\" \u00e8 apparsa nella compilation hardcore punk della Alternative Tentacles \"Let Them Eat Jellybeans\" e un altro loro brano, \"I Was a Teenage Fuckup\" fa parte della colonna sonora del film \"American Hardcore\"."}
{"id": "2101225", "revid": "110157", "url": "https://it.wikipedia.org/wiki?curid=2101225", "title": "Present Arms in Dub", "text": "Present Arms in Dub \u00e8 un album di remix degli UB40, pubblicato nell'ottobre 1981. L'album contiene 8 remix strumentali di tracce prese dall'album \"Present Arms\" e dalla bonus track presente nel 12\", le uniche tracce che mancano dell'album originale sono \"Don't Let It Pass You By\"/\"Don't Slow Down\".\nQuesto fu il primo album dub a raggiungere la classifica UK 40.\nTracce.\nL'elenco delle tracce mostra come i nomi delle tracce siano quasi sempre diverse da quelli usati in Present Arms."}
{"id": "2101228", "revid": "104458", "url": "https://it.wikipedia.org/wiki?curid=2101228", "title": "Matts Olsson", "text": "Biografia.\nStagioni 2004-2010.\nOlsson, nato K\u00f6la e residente a \u00c5motfors, ha debuttato in gare FIS nel febbraio del 2004, in Coppa Europa il 25 novembre 2006 nello slalom speciale di Salla, che ha chiuso al 41\u00ba posto, e ai Campionati mondiali nella rassegna iridata di \u00c5re 2007, in cui si \u00e8 piazzato 36\u00ba nella discesa libera e 28\u00ba nel supergigante. Il mese dopo ai Mondiali juniores di Altenmarkt-Zauchensee/Flachau ha vinto una medaglia d'argento e una di bronzo, rispettivamente nella discesa libera e nello slalom gigante.\nIn Coppa del Mondo ha esordito il 28 ottobre 2007 nello slalom gigante di S\u00f6lden, senza qualificarsi per la seconda manche; nella stessa stagione ai Mondiali juniores di Formigal ha vinto la medaglia d'oro nella combinata e un'altra medaglia di bronzo nello slalom gigante. \u00c8 andato a punti per la prima volta in Coppa del Mondo il 28 febbraio 2009 con il 26\u00ba posto nello slalom gigante di Kranjska Gora. In Coppa Europa ha ottenuto il primo podio il 25 novembre 2009 a Levi (2\u00ba) e la prima vittoria l'11 febbraio 2010 a Oberjoch, in entrambi i casi in slalom gigante.\nStagioni 2011-2020.\nNel 2011 ha vinto la medaglia di bronzo iridata nella gara a squadre ai Mondiali di Garmisch-Partenkirchen, dove si \u00e8 anche piazzato 24\u00ba nel supergigante e 18\u00ba nello slalom gigante. Nelle medesime specialit\u00e0 \u00e8 stato rispettivamente 32\u00ba e 18\u00ba ai successivi Mondiali di Schladming 2013; ai XXII Giochi olimpici invernali di , suo debutto olimpico, si \u00e8 classificato 14\u00b0 nello slalom gigante. Nel 2015 ha conquistato l'ultima vittoria in Coppa Europa, nonch\u00e9 ultimo podio (il 17 gennaio a L\u00e9lex in slalom gigante) e ai Mondiali di Vail/Beaver Creek ha concluso al 5\u00ba posto lo slalom gigante. Il 29 gennaio 2017 ha ottenuto il suo primo podio in Coppa del Mondo, classificandosi 2\u00ba nello slalom gigante disputato a Garmisch-Partenkirchen; ai successivi Mondiali di Sankt Moritz 2017 si \u00e8 classificato 6\u00ba nello slalom gigante.\nIl 18 dicembre 2017 ha ottenuto la sua unica vittoria in Coppa del Mondo, nello slalom gigante parallelo disputato sulla Gran Risa in Alta Badia. Ai XXIII Giochi olimpici invernali di , sua ultima presenza olimpica, si \u00e8 classificato 10\u00b0 nello slalom gigante; l'8 dicembre dello stesso anno ha ottenuto a Val-d'Is\u00e8re in slalom gigante l'ultimo podio in Coppa del Mondo (3\u00ba) e l'anno dopo ai Mondiali di \u00c5re, suo congedo iridato, \u00e8 stato 16\u00ba nello slalom gigante. Si \u00e8 ritirato al termine della stagione 2019-2020 e la sua ultima gara \u00e8 stata lo slalom gigante di Coppa del Mondo disputato il 2 marzo a Hinterstoder, chiuso da Olsson al 19\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPR = parallelo\nCoppa Europa.\nCoppa Europa - vittorie.\nLegenda:\nGS = slalom gigante\nAustralia New Zealand Cup.\nAustralia New Zealand Cup - vittorie.\nLegenda:\nGS = slalom gigante"}
{"id": "2101234", "revid": "871355", "url": "https://it.wikipedia.org/wiki?curid=2101234", "title": "Serafino Serrati", "text": "Monaco della Badia fiorentina, fu un pioniere nell'applicazione della macchina a vapore ad un natante. Speriment\u00f2 intorno al 1795, sull'Arno una barca che sfruttava l'energia del vapore, anticipando le prime esperienze di Robert Fulton che porteranno alla costruzione nel 1807 della prima imbarcazione a vapore pienamente funzionante. Dell'esperienza non abbiamo alcuna documentazione n\u00e9 alcun disegno dell'imbarcazione.\nL'impresa di Serrati non pass\u00f2 totalmente inosservata (se ne trova notizia su alcune pubblicazioni scientifiche inglesi dei decenni successivi) e non fu totalmente dimenticata, tanto che un altro scienziato italiano, Bartolomeo Bizio, precursore della microbiologia, volle intitolare al Serrati una sua importante scoperta: il batterio \"Serratia marcescens\".\nNel 1787 pubblic\u00f2 le \"Lettere di fisica sperimentale\" in cui si occupava, oltre che del battello a vapore, di molti aspetti delle scienze applicative allora di moda come \u201cmacchine pneumatiche\u201d ed \u201celettrofori\u201d ma soprattutto di palloni volanti dirigibili (ipotesi di \u201cglobo aereo\u201d pieno di gas ricavato dall'alcool) che superassero i limiti delle mongolfiere e che fanno di Serrati un pioniere anche nel campo del volo aereo."}
{"id": "2101235", "revid": "1573940", "url": "https://it.wikipedia.org/wiki?curid=2101235", "title": "Eriosoma lanuginosum", "text": "L'afide galligeno maggiore dell'olmo e lanigero del pero (Eriosoma lanuginosum ) \u00e8 un insetto fitomizo dell'ordine dei Rhynchota Homoptera Sternorrhyncha (superfamiglia Aphidoidea, famiglia Aphididae).\nGeneralit\u00e0.\nE. lanuginosum \u00e8 un fitomizo di origine europea ed \u00e8 diffuso in gran parte del mondo. In Italia \u00e8 presente in tutte le regioni.\n\u00c8 una specie dioica con olociclo tra le chiome degli olmi \"(Ulmus spp.)\", ospite primario e le radici del pero \"(Pyrus communis)\", ospite secondario.\nDescrizione.\nCorpo di forma ovale e di colore brunastro con antenne di cinque articoli.\nDimensioni: 3,5\u00a0mm di lunghezza.\nCorpo di colore bruno chiaro o giallastro, rivestito di abbondante secrezione cerosa. \nLunghezza circa 2\u00a0mm.\nCapo e torace neri e addome brunastro. Lunghezza circa 2\u00a0mm.\nParti attaccate e danni.\nIn primavera le fondatrici provocano, mediante punture sulla pagina inferiore delle foglie dell'olmo, la comparsa di voluminose galle verdastre o sfumate di rosso e ricoperte di fitta peluria, nell'interno delle quali si trova un liquido (cera polverulenta e un abbondante secreto acquoso) che era considerato come medicamentoso in medicina popolare.\nLe galle prodotte da questa specie sugli olmi , per quanto vistose, non risultano dannose alla pianta mentre i danni causati dalle colonie che vivono sulle radici del pero possono essere notevoli soprattutto quelli dovuti agli individui analociclici nelle primavere che seguono inverni miti.\nLe galle sull'olmo con il progredire della stagione anneriscono e divengono rigide, ma rimangono sulla pianta anche per due anni\nCiclo biologico.\nL'afide sverna come uovo durevole nelle screpolature della corteccia dell'olmo. \nDa questo uovo d'inverno nasce in primavera la fondatrice, la quale provoca, mediante punture sulla pagina inferiore delle giovani foglie dell'olmo, la formazione di vistose galle (raggiungono anche il diametro di 10\u00a0cm) a forma di vescica con pareti spesse e increspate e di colore verde all'inizio che poi virano al giallo e al rosso con aspetto vellutato.\nEntro queste galle vivono le fondatrici e le fondatrigenie. Queste ultime compiono due generazioni e possono essere in parte gi\u00e0 alate migranti. Comunque, la migrazione avviene di solito in giugno e gli individui che fuoriescono dalle galle attraverso fessure delle pareti laterali, volano sui peri e scendono lungo i tronchi per portarsi fino alle radici sulle quali compiono 5-6 generazioni virginogenie attere.\nIn autunno le sessupare, alate e nerastre, fanno ritorno sulla corteccia degli olmi ove partoriscono le neanidi dei due sessi (anfigonici atteri). Questi ultimi, essendo sprovvisti di rostro, raggiungono la maturit\u00e0 senza nutrirsi e, in seguito all'accoppiamento, la femmina depone in ottobre un solo uovo durevole nelle anfrattuosit\u00e0 della corteccia. \nUna parte delle verginopore attere pu\u00f2 rimanere sulle radici del pero senza effettuare il ritorno sull'ospite primario dando cos\u00ec origine ad un analociclo.\nDifesa.\nLa lotta contro gli afidi galligeni non viene quasi mai effettuata per la scarsa entit\u00e0 dei danni che arrecano.\nIn caso di fortissime infestazioni delle radici del pero pu\u00f2 essere effettuata il controllo mediante scalzatura ed applicazioni di oli minerali (leggeri) attivati."}
{"id": "2101245", "revid": "91475", "url": "https://it.wikipedia.org/wiki?curid=2101245", "title": "IBHOF", "text": ""}
{"id": "2101246", "revid": "486946", "url": "https://it.wikipedia.org/wiki?curid=2101246", "title": "Mohamed Saer Sene", "text": ""}
{"id": "2101249", "revid": "4711", "url": "https://it.wikipedia.org/wiki?curid=2101249", "title": "Jonathan Clay Redick", "text": ""}
{"id": "2101250", "revid": "1793900", "url": "https://it.wikipedia.org/wiki?curid=2101250", "title": "Geografia delle Isole Marianne Settentrionali", "text": "Le Isole Marianne Settentrionali sono composte dalle seguenti isole:\nMunicipalit\u00e0.\nAmministrativamente le Isole Marianne Settentrionali sono divise in quattro municipalit\u00e0:"}
{"id": "2101259", "revid": "4711", "url": "https://it.wikipedia.org/wiki?curid=2101259", "title": "J. R. Pinnock", "text": ""}
{"id": "2101269", "revid": "473181", "url": "https://it.wikipedia.org/wiki?curid=2101269", "title": "Chiesa invisibile", "text": "Il concetto teologico cristiano di \"chiesa invisibile\" \u00e8 affermato prevalentemente nell'ecclesiologia protestante, laddove per \"chiesa\" si intende essenzialmente una realt\u00e0 spirituale conosciuta solo da Dio, realt\u00e0 che trascende le sue manifestazioni storiche contingenti, imperfette e fallibili, quelle che nascono e si sviluppano in questo mondo.\nIl punto di base di questa dottrina \u00e8 che, dato che la Chiesa \u00e8 la \"sposa di Cristo\", il corpo di Cristo, e quella che riceve tutte le benedizioni spirituali di Cristo, solo i veri credenti possono essere considerati membri della Chiesa. Vi \u00e8 un senso secondario per il quale increduli ed ipocriti possono essere chiamati \"membri della chiesa\", ma solo in forza della loro comunione esteriore con la Chiesa, e non perch\u00e9 siano veri membri della Chiesa o appartengano propriamente ad essa.\nLineamenti storici.\nIl concetto teologico di chiesa invisibile appare soprattutto nell'ambito dei movimenti cristiani anti-istituzionali che, in vari momenti della storia, contestano la formalizzazione e l'irrigidimento organizzativo delle strutture ecclesiastiche. Esse, infatti, non solo sono viste soffocare la spiritualit\u00e0 e la spontaneit\u00e0 dell'esperienza cristiana, ma, nella logica delle istituzioni, spesso queste ultime privilegiano l'aspetto quantitativo a scapito di quello qualitativo. Le istituzioni, poi, hanno la tendenza di attirare, nel loro ambito, sia personalit\u00e0 servili che ambiziose di potere, estranee ad una genuina esperienza di fede. D'altro canto, per\u00f2, i movimenti anti-istituzionali hanno la tendenza, nelle loro aspirazioni alla purezza della fede e della chiesa a diventare puritanici e settari, rivelandosi, cos\u00ec, altrettanto oppressivi.\nEcco cos\u00ec come il concetto di chiesa invisibile emerga presso i Donatisti, ai quali risponde Agostino d'Ippona che, appunto, contesta la legittimit\u00e0 della loro presa di posizione anti-istituzionale. Secondo i Donatisti, infatti, la chiesa ha una duplice dimensione, la chiesa visibile, inferiore e costituita gerarchicamente e la chiesa invisibile, composta dai fedeli santi e governata dallo Spirito Santo. Lo stesso Agostino, per\u00f2, distingue fra il vero corpo di Cristo, che consiste nei figli eletti di Dio sin dall'eternit\u00e0, e il corpo mistico di Cristo, che comprende tutti i battezzati.\nLo stesso si ritrova nell'Arianesimo, nel movimento cataro, nel profetismo di Gioacchino da Fiore recepito dalla corrente \"spirituale\" del francescanesimo, nel riformismo di John Wyclif e Jan Hus, in Marsilio da Padova, arrivando al dualismo ecclesiologico tra \"ecclesia abscondita (spiritualis) ed ecclesia universalis\".\nQuesto concetto \u00e8 stato poi ripreso dalla Riforma protestante come modo per distinguere fra la Chiesa cattolica \"visibile\" che, secondo i Riformatori, era in gran parte corrotta e coloro che, nel cui ambito, erano autentici credenti. I Riformatori non intendono che vi siano due chiese separate, ma d\"ue classi di cristiani\" nella stessa comunione esteriore. La \"chiesa invisibile\" \u00e8 nella \"chiesa visibile\" come l'anima \u00e8 nel corpo o come l'ostrica nella conchiglia, ma solo Dio sa con certezza chi appartenga alla chiesa invisibile e sar\u00e0 alla fine salvato. In questo senso i suoi veri figli sono invisibili, cio\u00e8 non riconoscibili in modo certo.\nLutero, che apertamente adotta la concezione di Jan Hus alla disputa di Lipsia, applica per la prima volta il termine \"invisibile\" alla chiesa menzionata nel Credo apostolico. La Confessione di Augusta definisce la Chiesa come: \"L'assemblea dei santi (o credenti) in cui l'Evangelo \u00e8 insegnato con purezza ed i sacramenti sono debitamente amministrati\" (escludendone cos\u00ec Battisti e Quaccheri).\nA proposito dell'ecclesiologia luterana, Roberta Saracino scrive: \nIl sistema teologico riformato, per\u00f2, estende il dominio della chiesa invisibile o vera (e la possibilit\u00e0 stessa della salvezza) oltre i confini della Chiesa visibile, sostenendo che lo Spirito santo non \u00e8 legato agli ordinari mezzi della grazia, ma pu\u00f2 operare e salvare \"quando, dove, e come gli piace\".\n\u00c8 Zwingli ad introdurre per primo il termine \"chiesa invisibile\", significando con \"visibile\" la comunit\u00e0 di tutti coloro che portano il nome di Cristiano e \"invisibile\", la totalit\u00e0 dei veri credenti di ogni epoca. Egli include nella chiesa invisibile i pagani pii, tutti i bambini morti in tenera et\u00e0, sia battezzati che no. In questa idea egli anticipa le concezioni del liberalismo teologico moderno. Calvino definisce la distinzione pi\u00f9 chiaramente degli altri riformatore ed essa passa nella Seconda confessione elvetica, quella di Westminster e nelle altre.\nPi\u00f9 tardi \u00e8 il Pietismo che sviluppa ulteriormente questo concetto, distinguendo, nell'ambito sociologico della chiesa, una \"ecclesiola in ecclesia\", cio\u00e8 operando una distinzione fra coloro che appartengono alla chiesa solo per motivi sociologici e formali (chiesa visibile) e coloro che rigenerati spiritualmente dallo Spirito Santo, sono passati attraverso un'esperienza di conversione e manifestano viva fede ed impegno sulla via del discepolato cristiano. Questa stessa distinzione \u00e8 particolarmente sentita oggi nel movimento evangelicale contrapposto alle chiese istituzionali (\"storiche\") che esse vedono come \"contaminate dallo spirito di questo mondo\" e quindi in stato di Apostasia.\nEsposizione del concetto.\nIl teologo J. I. Packer scrive:La Confessione di fede di Westminster dichiara che la chiesa \"...\u00e8 stata a volte pi\u00f9, a volte meno visibile, e le chiese particolari, membri di essa, sono pi\u00f9 o meno pure a seconda della misura in cui la dottrina dell'Evangelo viene insegnato ed abbracciato, le ordinanze amministrate ed il culto pubblico celebrato con pi\u00f9 o meno purezza. Le chiese pi\u00f9 pure sotto il cielo sono soggette a contaminazione e ad errore; alcune sono degenerate al punto da non essere pi\u00f9 chiese di Cristo, ma sinagoghe di Satana\". Nonostante tutto, per\u00f2, \"vi sar\u00e0 sempre sulla terra una chiesa per rendere culto a Dio secondo la sua volont\u00e0\" (XXV, 4,5).\nSempre vi saranno, cio\u00e8, nelle ambiguit\u00e0 e contraddizioni delle realt\u00e0 storiche umane, autentici cristiani che, rigenerati spiritualmente dallo Spirito Santo, hanno fatto esperienza di un'autentica conversione a Cristo, credono in lui, lo amano e volentieri gli ubbidiscono. Sono questi coloro che formano la vera chiesa, gente di ogni tempo e paese, quelli che Dio sin da prima della fondazione del mondo, ha eletto a salvezza. Come afferma sempre la Confessione di Westminster: \"La chiesa cattolica o universale, la quale \u00e8 invisibile, \u00e8 composta dal numero completo degli eletti che sono stati, che sono, e che saranno raccolti insieme in unit\u00e0, sotto Cristo, il Suo Capo. Essa \u00e8 la sposa, il corpo, il compimento di Colui che porta a compimento ogni cosa in tutti. La chiesa visibile, la quale sotto l'Evangelo \u00e8 pure cattolica o universale cio\u00e8 non confinata ad una nazione come sotto la legge, consiste di tutti coloro che, nel mondo intero professano la vera religione, insieme ai loro figlioli. \u00c8 il regno del Signore Ges\u00f9 Cristo, la casa e la famiglia di Dio, al di fuori dalla quale non v'\u00e8 nessuna ordinaria possibilit\u00e0 di salvezza\" (XXV, 1,2).\nSecondo la teologia protestante, dunque, non esiste la \"chiesa perfetta\": vi saranno sempre nell'ambito della chiesa persone che si professano cristiane o che persino occupano posti di responsabilit\u00e0 nella chiesa che, di fatto lo sono per motivazioni spurie o per motivi sbagliati. Vi saranno sempre persone che affermano d'essere cristiane, di credere e d'amare Cristo, mentre di fatto il loro cuore \u00e8 lontano da lui. Spesso accade che alcuni facciano parte della chiesa solo per convenienza sociale.\nGes\u00f9 stesso afferma che nel giorno del giudizio: \"\"...\u00abNon chiunque mi dice: Signore, Signore! entrer\u00e0 nel regno dei cieli, ma chi fa la volont\u00e0 del Padre mio che \u00e8 nei cieli. Molti mi diranno in quel giorno: \"Signore, Signore, non abbiamo noi profetizzato in nome tuo e in nome tuo cacciato dem\u00f2ni e fatto in nome tuo molte opere potenti?\" Allora dichiarer\u00f2 loro: \"Io non vi ho mai conosciuti; allontanatevi da me, malfattori!\"\" (Matteo 7:21-23). La reale condizione del loro cuore, per quanto la chiesa eserciti fra i suoi membri discernimento e la necessaria disciplina, pu\u00f2 essere molto sfuggente ed indubbiamente invisibile. Essa, per\u00f2, non \u00e8 invisibile a Dio e solo lui pu\u00f2 conoscere il cristiano autentico.\nNon conoscendo con certezza chi siano gli eletti, la chiesa cristiana, secondo la comprensione protestante, deve essere tollerante e generosa nel suo discernimento, evitando gli estremi del rigorismo disciplinare tipico dei gruppi settari, come pure il liberale inclusivismo generalizzato che tutto ammette e tollera pensando di \"non giudicare\" e di lasciare a Dio questo giudizio. Entrambi questi estremi non sarebbero conformi allo spirito di Cristo ed agli insegnamenti del Nuovo Testamento.\nLa seconda confessione elvetica afferma:\nTesti biblici di supporto.\nAlcuni testi biblici in supporto a questa concezione sono:\nObiezioni e riproposizioni.\nLe obiezioni a questa dottrina provengono essenzialmente dal Cattolicesimo romano e dal cristianesimo ortodosso. Entrambe queste tradizioni, infatti, sostengono con forza la realt\u00e0 visibile, concreta e storica della chiesa com'\u00e8 stata fondata e validata da Cristo e prosegue nella successione apostolica. A questa chiesa viene attribuito congiuntamente un lato umano ed un lato divino. Essa godrebbe dell'assistenza dello Spirito Santo e come tale non verr\u00e0 mai meno (pu\u00f2 cio\u00e8 vantare indefettibilit\u00e0 e infallibilit\u00e0). La chiesa inoltre, secondo la dottrina cattolica ed ortodossa, \u00e8 portatrice del potere santificante dei sacramenti, i quali sono garanzia della sua visibilit\u00e0 ed efficacia salvifica, indipendentemente dalla maggiore o minore dignit\u00e0 di chi li amministra o li riceve. Il Protestantesimo, d'altro canto, non considera tutto questo come \"automatico\".\nLa dottrina della chiesa invisibile \u00e8 stata ripetutamente negata nel XX secolo anche da teologi protestanti come Karl Barth, Klaas Schilder, e John Murray, ma rimane un'accurata rappresentazione, sebbene impopolare, della dottrina protestante classica, ribadita, per esempio, nel XVII secolo da Antonius Walaeus (1573-1639), presente con Giovanni Diodati al Sinodo di Dordrecht, dell'Universit\u00e0 di Leida, in\" Synopsis Purioris Theologiae\", un manuale di teologia scritto originalmente nel 1625, stampato in 5 edizioni. Nel XIX secolo, Herman Bavinck (attorno al 1880) pubblica una nuova edizione del testo latino con una traduzione in olandese. Questa traduzione in olandese \u00e8 stata recentemente ripubblicata.\nEstensione del concetto.\nMentre il concetto di \"chiesa invisibile\" essenzialmente esclude dalla chiesa quelli che non sono ritenuti \"veri cristiani\", esso \u00e8 stato usato da altri per includere nella chiesa altri che formalmente non ne fanno parte. La teologia liberale moderna sostiene come esistano valide spiritualit\u00e0 anche al di l\u00e0 delle chiese cristiane propriamente dette ed al di l\u00e0 della definizione cristiana di chiesa o di credente. Questo pare essere uno sviluppo ulteriore dell'idea di Zwingli che pure fra i pagani, per le loro virt\u00f9, si trovino membri invisibili della chiesa e quindi persone salvate.\nL'idea di \"chiesa invisibile\" in questo senso \"inclusivo\" appare nel pensiero del teologo cattolico Karl Rahner e Edward Schillebeeckx quando parlano di \"cristianesimo anonimo\". La tesi di Rahner \u00e8 che: (1) il cristianesimo \u00e8 religione assoluta; (2) ogni religione contiene tracce di grazia; (3) ogni uomo \u00e8 cristiano anonimo; (4) la Chiesa \u00e8 la forma storica in cui confluisce la rivelazione di Dio in Cristo.\nCollegamenti esterni.\n[[Categoria:Dottrina cristiana]]\n[[Categoria:Teologia cristiana]]\n[[Categoria:Teologia riformata]]"}
{"id": "2101278", "revid": "154893", "url": "https://it.wikipedia.org/wiki?curid=2101278", "title": "Frank Laubach", "text": "Nel 1935, mentre lavorava nelle Filippine, svilupp\u00f2 il programma d'alfabetizzazione \"Ognuno Insegna ad Ognuno\" che \u00e8 stato utilizzato per insegnare a circa 60 milioni di persone a leggere nella loro lingua. Egli si preoccup\u00f2 profondamente della povert\u00e0, dell'ingiustizia e dell'analfabetismo e li consider\u00f2 un ostacolo al raggiungimento della pace mondiale. Nel 1955 egli fond\u00f2 l'associazione \u201cLaubach Literacy\" (\u201cAlfabetizzazione secondo Laubach\u201d) che si fuse nel 2002 con l'associazione \u201cLiteracy Volunteers of America, Inc.\u201d (\u201cVolontari dell'Alfabetizzazione d'America\u201d) per formare la \u201c ProLiteracy Worldwide\u201d (\u201cPro Alfabetizzazione Mondiale\u201d). Durante gli ultimi anni della sua vita, egli viaggi\u00f2 in tutto il mondo per parlare su argomenti inerenti all'alfabetizzazione e la pace mondiale. Egli fu l'autore di una quantit\u00e0 di scritti religiosi e di opere inerenti all'alfabetizzazione.\nUna delle sue opere devozionali di pi\u00f9 ampia influenza \u00e8 stato un opuscolo intitolato \u201cIl Gioco con i Minuti\u201d. In esso Laubach spinse i cristiani a tentare di pensare a Dio almeno un secondo in ogni minuto della giornata. In questa maniera i cristiani cercano di raggiungere l'attitudine di costante preghiera della quale si parla nella lettera ai Colossesi. L'opuscolo lodava le virt\u00f9 di una vita vissuta mettendo Dio sempre pi\u00f9 al centro. Laubach giunse a queste convinzioni attraverso i suoi esperimenti di preghiera minuziosamente descritti in una collezione delle sue lettere pubblicata con il titolo \u201cLettere di un Mistico Moderno\u201d.\nDegno di nota \u00e8 stato l'interesse di Laubach per tutto ci\u00f2 che riguarda le Filippine, profondamente radicato. Egli scrisse una biografia dell'eroe nazionale delle Filippine, \u201eJose Rizal: Uomo e Martire\u201c, pubblicata a Manila nel 1936. Egli tradusse anche il poema di commiato dell'eroe \u201cMi Ultimo Adios\u201d (\u201cIl Mio Ultimo Commiato\u201d) e la sua versione \u00e8 catalogata al secondo posto - per quanto riguarda le idee, il contenuto, il ritmo e lo stile\u00a0\u2013 tra le 35 traduzioni inglesi della collezione.\n\u00c8 considerato un pioniere della letteratura maranao.\nEgli scrisse:\nOnorificenze e tributi.\nLaubach \u00e8 l'unico missionario statunitense che sia stato effigiato in un francobollo degli Stati Uniti. Nel 1984 venne stampato un francobollo da 30 cent con il suo ritratto."}
{"id": "2101283", "revid": "20466575", "url": "https://it.wikipedia.org/wiki?curid=2101283", "title": "La Cineteca del Friuli", "text": ""}
{"id": "2101290", "revid": "767487", "url": "https://it.wikipedia.org/wiki?curid=2101290", "title": "Sierra de Perij\u00e1", "text": "La Sierra del Perij\u00e1 o Serran\u00eda del Perij\u00e1 \u00e8 la catena montuosa pi\u00f9 settentrionale delle Ande, localizzata nell'estremo nord della Colombia. Rappresenta l'estensione settentrionale della Cordillera Oriental ed \u00e8 altres\u00ec noto, soprattutto nella sua regione meridionale, come il Serran\u00eda de Motilones, e comprende altri sistemi montuosi, come le montagne di Valledupar e le montagne di Oca.\nSegna il confine tra Colombia e Venezuela, e pi\u00f9 precisamente tra i dipartimenti colombiani di Norte de Santander, Cesar e La Guajira ad ovest, con lo Stato venezuelano di Zulia a est. Le pendici orientali sovrastano il Lago di Maracaibo e sono comprese nel bacino idrografico del fiume Catatumbo. Le pendici occidentali corrispondono principalmente al bacino del fiume Cesar, affluente del Magdalena, e del fiume Rancher\u00eda che sfocia direttamente nel Mar dei Caraibi."}
{"id": "2101296", "revid": "729019", "url": "https://it.wikipedia.org/wiki?curid=2101296", "title": "Philadelphi Route", "text": "La Philadelphi Route (in ebraico \u05e6\u05d9\u05e8 \u05e4\u05d9\u05dc\u05d3\u05dc\u05e4\u05d9, \"tzir filadelfi\") \u00e8 un nome in codice delle forze di difesa israeliane che indica un corridoio/zona cuscinetto lungo il confine tra Egitto e Israele. A seguito degli Accordi di Oslo, la parte nella Striscia di Gaza \u00e8 rimasta sotto il diretto controllo militare israeliano.\nIl controllo di frontiera e il contrabbando.\nUno scopo della \"Philadelphi Route\" \u00e8 stato quello di impedire la circolazione illegale di materiali (comprese armi, munizioni, droghe illegali) e persone tra l'Egitto e la Striscia di Gaza.\nI palestinesi, in collaborazione con alcuni egiziani secondo il Ministero degli Affari Esteri Israeliano, hanno costruito delle gallerie di contrabbando sotto la \"Philadelphi Route\". La maggior parte delle gallerie si trovano su entrambi i lati di Rafah.\nA seguito dell'attacco proveniente da edifici di Rafah, Israele ha deciso la demolizione di molte di case lungo la linea di confine, e l'erezione di una fortificazione che include un muro anti-cecchino in acciaio ed avamposti corazzati (come \"Nuovo Termit\" e \"Hardon\").\nSono state condotte molte operazioni contro le gallerie di contrabbando: le case in cui le gallerie sono state scoperte sono state inoltre demolite. Pi\u00f9 di 90 gallerie (fino ad aprile 2004) sono state scoperte e distrutte dalle forze dell'IDF.\nNel maggio 2004, \u00e8 stata intrapresa l'Operazione Arcobaleno, finalizzata in parte a distruggere i tunnel di contrabbando ed a danneggiare le infrastrutture terroristiche nella zona. L'IDF ha confermato che un certo numero di civili palestinesi sono stati uccisi accidentalmente.\nPassaggio di controllo all'Egitto.\nNel settembre 2005, a seguito del Piano di disimpegno unilaterale israeliano, l'IDF ha consegnato il controllo della \"Philadelphi Route\" all'Esercito egiziano, che \u00e8 ora responsabile per la sua sicurezza e per la gestione delle azioni anti-contrabbando sul confine. La Missione Europea di Assistenza di Frontiera a Rafah \u00e8 responsabile per il monitoraggio il valico di Rafah verso l'Egitto.\nRottura della frontiera nel 2008.\nIl 23 gennaio 2008, militanti palestinesi hanno distrutto varie parti del muro di divisione tra Gaza e l'Egitto nella citt\u00e0 di Rafah. Migliaia di abitanti di Gaza si sono spostati dalla Philadelphi Route in Egitto, in cerca di cibo e di rifornimenti. Il Presidente dell'Egitto Hosni Mubarak ha ordinato alle sue truppe di consentire il passaggio ai palestinesi, ma di verificare che essi non portassero armi nella Striscia di Gaza."}
{"id": "2101300", "revid": "1851848", "url": "https://it.wikipedia.org/wiki?curid=2101300", "title": "Paul Verhaegh", "text": "Carriera.\nHa iniziato la sua carriera nell'AGOVV Apeldoorn. Nel 2004 \u00e8 andato al Den Bosch, dove rimane fino al 2006, anno del passaggio al Vitesse. Nel 2010 si \u00e8 trasferito in Germania, dove inizia a giocare nell'Augusta. Il 2 maggio 2015 rinnova il proprio contratto con la squadra fino al 2018. Nel 2017 passa al Wolfsburg. Il 6 giugno 2019 torna in Olanda firmando un contratto annuale con il Twente.\nHa vinto gli Europei 2006 Under 21 con l'Olanda."}
{"id": "2101301", "revid": "118547641", "url": "https://it.wikipedia.org/wiki?curid=2101301", "title": "Antonio Seghezzi", "text": "Biografia.\nAntonio Seghezzi, secondo di 10 figli, nacque da Romano e Modesta Seghezzi in contrada Lulini a Premolo in provincia di Bergamo.\nAd undici anni entr\u00f2 nel seminario vescovile di Bergamo frequentando la seconda classe di ginnasio e il 26 settembre 1926 si laure\u00f2 in scienze sociali all'Istituto cattolico di studi sociali di Bergamo con la tesi \u00abL'enciclica sulla Regalit\u00e0 di Cristo in contraddittorio\u00bb. Nell'estate 1928, in due mesi, perse sia la madre che il fratello minore Dante dopo che nel 1920 anche un'altra sorellina, Artemisia, era morta prematuramente.\nOrdinato sacerdote il 23 febbraio 1929 dal vescovo Luigi Maria Marelli nel Duomo di Bergamo fu destinato alla parrocchia di Almenno San Bartolomeo come coadiutore. Nell'ottobre del 1932 fu incaricato dell'insegnamento di lettere nel seminario di Bergamo.\nNell'estate del 1935, a causa della guerra d'Etiopia, venne inviato come cappellano militare in Eritrea, assegnato all'ospedale da campo 430. Dopo due anni venne congedato e nella primavera del 1937 torn\u00f2 a Bergamo dove il vescovo Adriano Bernareggi lo nomin\u00f2 assistente della Giovent\u00f9 maschile di Azione Cattolica.\nDal 1940 risiedette nel Patronato San Vincenzo di Bergamo e fu padre spirituale di centinaia di giovani e ragazzi.\nLa resistenza.\nDopo l'armistizio dell'8 settembre 1943, si impegn\u00f2 per aiutare la resistenza e segu\u00ec i suoi ragazzi in montagna. I nazifascisti lo scoprirono e dal 25 ottobre Don Seghezzi venne ricercato per essere arrestato. Non trovandolo decisero di eseguire una rappresaglia contro l'Azione Cattolica e la Chiesa di Bergamo. Don Seghezzi, per evitarla, anche su consiglio del vescovo, si consegn\u00f2 spontaneamente: il 4 novembre 1943 venne arrestato e rinchiuso nel carcere di Sant'Agata a Bergamo.\nIl 21 novembre, dopo essere stato processato, venne condannato a 5 anni di lavori forzati ridotti a 3 dopo la domanda di grazia. Il 23 dicembre fu rinchiuso nel Forte San Mattia a Verona e il 31 dicembre venne deportato in Germania e rinchiuso nel carcere di Monaco di Baviera. I primi di febbraio del 1944 fu trasferito nel campo di lavoro per criminali della vicina citt\u00e0 di Kaisheim e successivamente a Lessingen dove manifest\u00f2 l'emottisi. Riportato a Kaisheim nel reparto infettivi di TBC nell'aprile 1945 venne trasferito con altri prigionieri al campo di concentramento di Dachau a causa dell'avanzata degli Alleati.\nQuando i soldati americani arrivarono a Dachau per liberare i superstiti, venne ricoverato nell'ospedale da campo dove vers\u00f2 in condizioni gravissime e il 21 maggio 1945 mor\u00ec per emottisi.\nSepolto nel cimitero di Dachau se ne persero le tracce fino al giugno del 1952 quando con una lettera a don Marco Farina, delegato vescovile dell'Azione Cattolica di Bergamo, il parroco di Dachau annunci\u00f2 il rinvenimento della tomba.\nLa salma venne riesumata e il 25 novembre 1952 riportata a Bergamo dove don Antonio Seghezzi venne sepolto nel cimitero del paese natale.\nRiconoscimenti.\nNel 1999 la Diocesi di Bergamo ha concluso il processo di beatificazione di don Antonio Seghezzi e gli atti sono stati trasferiti alla Congregazione per le Cause dei Santi.\nNel centenario della nascita le spoglie di don Seghezzi sono state traslate nella cripta ipogea ricavata nella chiesa parrocchiale di Sant'Andrea nel suo paese natale. Premolo e Bergamo gli hanno intitolato una strada. Anche a Sabbio di Dalmine e a Cisano Bergamasco vi sono vie titolate a don Antonio Seghezzi.\nNel gennaio del 2016 l'artista tedesco Gunter Demnig ha collocato una pietra d'inciampo per Antonio Seghezzi a Premolo.\nIl 21 dicembre 2020, papa Francesco ne ha riconosciuto le virt\u00f9 eroiche, dichiarandolo Venerabile."}
{"id": "2101303", "revid": "339392", "url": "https://it.wikipedia.org/wiki?curid=2101303", "title": "Penisola di Guajira", "text": ""}
{"id": "2101309", "revid": "729019", "url": "https://it.wikipedia.org/wiki?curid=2101309", "title": "Farallon de Pajaros", "text": "Farallon de Pajaros (in spagnolo \"Farall\u00f3n de P\u00e1jaros\", \"faraglione degli uccelli\") o Urracas \u00e8 un'isola vulcanica dell'oceano Pacifico. \u00c8 la pi\u00f9 settentrionale delle Isole Marianne.\nL'isola ha una superficie di 2,55\u00a0km\u00b2 ed \u00e8 disabitata. Amministrativamente appartiene alla municipalit\u00e0 Isole Settentrionali delle Isole Marianne Settentrionali.\nVulcanismo.\nL'isola, che raggiunge un'elevazione di 360m circa, \u00e8 la parte sommitale di uno stratovulcano che ha la base a circa 600m di profondit\u00e0.\nA partire dal 1864 sono state registrate 16 eruzioni, l'ultima terminata nell'aprile del 1953; da allora la parte emersa del Farallon de Pajaron non ha pi\u00f9 sviluppato attivit\u00e0 eruttiva, anche se ci potrebbero essere state eruzioni sottomarine (sicuramente almeno dall'adiacente Makhahnas nel 1967)."}
{"id": "2101313", "revid": "729019", "url": "https://it.wikipedia.org/wiki?curid=2101313", "title": "Isole Maug", "text": "Le Isole Maug sono tre piccole isole disabitate dell'oceano Pacifico appartenenti alle Isole Marianne. \nFanno parte della caldera di un vulcano sottomarino, il Supply Reef, posizionato circa 10\u00a0km a nordovest e collegato alle isole da una sella situata a circa 1800 metri di profondit\u00e0.\nSono amministrate dalla municipalit\u00e0 Isole Settentrionali delle Isole Marianne Settentrionali.\nLe isole sono:"}
{"id": "2101314", "revid": "247933", "url": "https://it.wikipedia.org/wiki?curid=2101314", "title": "Cintura di fuoco del Pacifico", "text": ""}
{"id": "2101322", "revid": "725642", "url": "https://it.wikipedia.org/wiki?curid=2101322", "title": "Heavy Metal (rivista)", "text": "Heavy Metal \u00e8 una rivista di fumetti di fantascienza e fantasy pubblicata negli Stati Uniti, conosciuta in primo luogo per mescolare insieme la fantascienza, il fantasy \u201cnero\u201d e l'erotismo.\nStoria.\nA met\u00e0 degli anni settanta quando l'editore Leonard Mogel era a Parigi per avviare l'edizione francese della rivista National Lampoon, scopr\u00ec la rivista francese \"M\u00e9tal Hurlant\" che aveva debuttato nel dicembre del 1974.\nQuando Mogel ebbe l'autorizzazione per la versione americana, la ribattezz\u00f2 \"Heavy Metal\", e usc\u00ec nell'aprile del 1977 come un mensile patinato a colori. Inizialmente la rivista riproponeva i fumetti originariamente pubblicati in \"M\u00e9tal Hurlant\", inclusi i lavori di Enki Bilal, Jean Giraud (sotto lo pseudonimo di Moebius), Philippe Druillet, Milo Manara e Caza. La rivista pi\u00f9 tardi pubblic\u00f2 anche l'ultra violento \"Ranxerox\" di Stefano Tamburini e Tanino Liberatore. Attualmente la rivista appartiene ed \u00e8 pubblicata da Kevin Eastman, uno dei creatori delle Tartarughe Ninja.\nArtisti.\nLe opere di artisti internazionali come Hans Ruedi Giger e Esteban Maroto sono state pubblicate sulle copertine di vari numeri.\nUna versione illustrata da Terrance Lindall del poema epico \"Paradiso perduto\" di John Milton apparve sulla rivista nel 1980. Furono pubblicate alcune storie a lungo termine, come quelle di Richard Corben, Pepe Moreno e Matt Howarth. L'illustratore Alex Ebel ha contribuito a questa rivista nel corso della sua carriera.\nRedattori.\nI redattori fondanti di \"Heavy Metal\" furono Sean Kelly e Valerie Marcahant. Il direttore artistico e designer John Workman port\u00f2 nella rivista il background di esperienza dalla DC Comics e da altre pubblicazioni.\nDopo due anni, Mogel sent\u00ec che c'era mancanza di materiale, e rimpiazz\u00f2 Kelly e Marchant con Ted White, altamente stimato nel campo della fantascienza per aver rivitalizzato tra gli anni 1968 e 1978 le riviste Amazing Stories e Fantastic. White e Workman immediatamente rimodernarono il \"look\" di \"Heavy Metal\", includendovi pi\u00f9 storie e strisce di artisti americani. La soluzione principale di White per apportare un significativo aumento di materiale di testo fu quella di pubblicare quattro autorit\u00e0 nei vari aspetti della cultura popolare: Lou Stathis scriveva sulla musica rock, Jay Kinney scavava tra i fumetti underground, Steve Brown recensiva i nuovi racconti di fantascienza e Bhob Stewart esplorava i media visivi dai film fantasy all'animazione ai show di luce laser.\nNel 1980 Julie Simmons-Lynch subentr\u00f2 come redattrice, e la sua nuova tendenza fu di creare una vetrina per autori famosi come Robert Silverberg e Harlan Ellison.\nPi\u00f9 tardi una sezione di recensioni etichettata \"Dossier\", creata da articoli brevi di vari autori, fu redatta da Stathis e Brad Balfour. C'erano anche interviste a registi come Roger Corman, Federico Fellini, John Sayles e John Waters. Nel 1986 la rivista divenne trimestrale e nel 1989 usc\u00ec con cadenza bismestrale. Simmons-Lynch rimase redattore fino al 1991 quando Kevin Eastman acquist\u00f2 la rivista e ne divenne sia il redattore che l'editore.\nFilm.\nNel 1981 fu realizzato un film d'animazione adattando alcuni racconti pubblicati sulla rivista. Prodotto con un budget di 9.300.000 di dollari, la produzione di \"Heavy Metal\" dur\u00f2 tre anni, ogni episodio di cui \u00e8 composto il film \u00e8 stato creato da diverse case di animazione, ognuna si \u00e8 occupata di una singola storia. Un'altra casa di produzione cre\u00f2 la cornice narrativa che legava insieme le storie. Come la rivista anche il film faceva un ampio uso di nudit\u00e0 e violenza sebbene non allo stesso livello. Per esempio nella riproduzione del fumetto \"Den\", non si vedono i genitali maschili come nella sua controparte stampata. Il film annovera talenti della Second City Television come John Candy, Eugene Levy, Harold Ramis e Ivan Reitman. La videocassetta del film a causa di alcuni problemi con i diritti musicali usc\u00ec con qualche anno in ritardo rispetto all'uscita cinematografica.\nUn altro film di animazione intitolato \"Heavy Metal 2000\" o \"Heavy Metal: F.A.K.K.\u00b2\" fu prodotto con un budget di 15.000.000 dollari nel 2000. Questo film non era pi\u00f9 basato sulle storie della rivista ma piuttosto sul fumetto The Melting Pot, scritto da Kevin Eastman e disegnato da Simon Bisley che \u00e8 basato su Julie Strain: un'attrice pornografica e modella moglie di Eastman che prest\u00f2 anche la voce al film. Dal film venne creato un videogioco nel 2000, ' e un videogioco indipendente nel 2001 '.\nNel marzo del 2008 \u00e8 circolata la voce che David Fincher volesse dirigere un nuovo film animato \"Heavy Metal\" per la Paramount."}
{"id": "2101327", "revid": "416181", "url": "https://it.wikipedia.org/wiki?curid=2101327", "title": "Sweden Hockey Games", "text": "Gli Sweden Hockey Games sono una competizione europea di hockey su ghiaccio che si tiene annualmente in Svezia.\nFino al 2005 i giochi erano conosciuti come \"Sweden Hockey Games\", mentre dal 2006 al 2011 la manifestazione cambi\u00f2 nome in \"LG Hockey Games\" per l'ingresso del nuovo sponsor, la LG Electronics, nel comitato organizzatore.\nDal 1996-1997 stagione sono inseriti nell'Euro Hockey Tour: pertanto vi partecipano la nazionale svedese, paese ospitante, russa, ceca e finlandese.\nTra il 1992 e il 2004 al torneo fu invitato anche il Canada, che pur non partecipava - ovviamente - all'Euro Hockey Tour.\nIl torneo si tiene alla Stockholm Globe Arena, a Stoccolma. Il vincitore riceve la \"Globen Cup\" e per questo il torneo \u00e8 talvolta chiamato anche \"Sweden Globen Cup\".\nAlbo d'oro.\nDi seguito \u00e8 riportato l'albo d'oro della competizione:\nLe posizioni sono determinate in base alla classificazione ottenuta nel girone del torneo."}
{"id": "2101332", "revid": "2056951", "url": "https://it.wikipedia.org/wiki?curid=2101332", "title": "Pizza (disambigua)", "text": ""}
{"id": "2101333", "revid": "1305772", "url": "https://it.wikipedia.org/wiki?curid=2101333", "title": "Get Up (50 Cent)", "text": "Get Up \u00e8 il primo singolo pubblicato da 50 Cent dal suo album futuro, Before I Self Destruct. \u00c8 stato prodotto da Scott Storch.\nInformazioni.\nIl singolo \u00e8 stato pubblicato nel MySpace ufficiale del cantante e dalla sua community ufficiale, Thisis50.com.Successivamente \u00e8 stato pubblicato nel suo account ufficiale di YouTube, ma senza video. La canzone \u00e8 stata pubblicata da iTunes il 14 ottobre 2008. Il 30 ottobre 2008 l'Universal Group ha pubblicato nel suo account la versione esplicita della canzone.\nVideo.\nIl video prende ispirazione da Io sono leggenda ed \u00e8 stato pubblicato il 6 novembre 2008."}
{"id": "2101335", "revid": "99138087", "url": "https://it.wikipedia.org/wiki?curid=2101335", "title": "Quelli dell'intervallo in vacanza", "text": "Quelli dell'intervallo in vacanza \u00e8 una miniserie televisiva italiana, sequel della serie \"Quelli dell'intervallo\". La serie \u00e8 andata in onda dal 22 dicembre 2008 al 26 dicembre 2008, per un totale di cinque episodi.\nTrama.\nLa serie racconta le vacanze dei protagonisti di quelli dell'intervallo per\u00f2 in vacanza dopo la promozione all'esame di 3\u00aa media da parte della prof. Martinelli stufa di averli in classe. Negli episodi appare Max Pisu come padre di Tinelli (Pisu interpreta il padre di Tinelli anche nella serie Fiore e Tinelli).\nCanzoni.\nJacopo Sarno propone due sue canzoni nella serie: \"Non l'avevo previsto\" e \"La forza del sorriso\"."}
{"id": "2101341", "revid": "729019", "url": "https://it.wikipedia.org/wiki?curid=2101341", "title": "Isola Asuncion", "text": "L'isola Asuncion \u00e8 un'isola vulcanica dell'oceano Pacifico appartenente alle isole Marianne. Ha una superficie di 7.31\u00a0km\u00b2, \u00e8 disabitata, ed amministrativamente appartiene alla municipalit\u00e0 Isole Settentrionali delle isole Marianne Settentrionali.\nLa costa \u00e8 prevalentemente rocciosa e sull'isola \u00e8 presente una folta vegetazione, prevalentemente composta da palma da cocco. L'ultima eruzione del vulcano \u00e8 datata 1906."}
{"id": "2101343", "revid": "2176804", "url": "https://it.wikipedia.org/wiki?curid=2101343", "title": "Dragonboat", "text": "Con il termine barca drago (in cinese: ) si indica una canoa a 20 posti, il nome proviene dalla sua caratteristica testa di drago posta sulla punta dell'imbarcazione.\nSulla barca drago si pagaia seduti su assi di legno con una pagaia monopala. I rematori sono 20 pi\u00f9 un timoniere alla poppa e un tamburino a prua per dare il ritmo di remata agli atleti. La pagaia della barca drago \u00e8 solitamente in fibra di carbonio, pi\u00f9 piccola della pagaia della canoa canadese e solitamente decorata con qualche disegno che ricorda l'origine cinese.\nQuesta imbarcazione misura 1,12 metri di larghezza e 12,40\u00a0m di lunghezza con un peso che, per i modelli in materiale composito, si aggira sui 250\u00a0kg.\nOrigini.\nLa storia delle gare delle barche drago risalgono a miti e leggende, il cui punto centrale tuttavia rimane sempre il drago. Le gare delle barche drago sono parte della omonima Festa delle barche drago o anche Festa di Duanwu, che ha luogo il quinto giorno della quinto mese lunare secondo il calendario lunare cinese.\nSecondo la leggenda pi\u00f9 popolare, la festa delle barche drago ricorda il tentativo di salvare il poeta nazionale cinese Qu Yuan dall'annegamento nel 277 a.C. Ancora oggi le gare delle barche drago vengono organizzate in tutto l'oriente il quinto giorno della quinta luna in onore del poeta. D'altra parte la Festa di Duanwu esisteva gi\u00e0 prima che nascesse Qu Yuan. Si tratta infatti della Festa dei Wuyue, un'antica trib\u00f9 il cui totem era il drago. I Wuyue in questo giorno facevano sacrifici in onore del drago.\nUn'altra storia afferma che le barche con le teste di drago intagliate fossero utilizzate durante le inondazioni per placare i draghi nell'acqua. E nella provincia cinese dello Zhejiang l'origine delle gare viene fatta risalire al re di Yue, Gou Jian, che dopo una sconfitta militare addestr\u00f2 le sue truppe nelle gare delle barche drago con il loro aiuto pot\u00e9 ricostituire lo stato di Chu.\nGli studiosi ritengono che l'origine della barca drago vada ricercato nel sud della Cina, in particolare nella regione del Chang Jiang, verso il 500 a.C. Ma sembra che gare organizzate di barche drago vi si disputavano gi\u00e0 molto prima e competizioni regolamentate si svolgevano in Cina gi\u00e0 durante la dinastia Sui (581-618) e la dinastia Tang (618-907).\nLe imbarcazioni.\nLe barche drago sono imbarcazioni aperte con una chiglia lunga, leggermente incurvata. Il loro scafo \u00e8 costruito tipicamente senza tiranti e cassoni d'aria, la propulsione avviene mediante pagaie. Le barche drago sono costruite in modo da raffigurare un dragone stilizzato, con la testa e la coda di drago cinese a prua e a poppa e le scaglie decorative dipinte sulle fiancate dell'imbarcazione.\nSi possono distinguere grosso modo i seguenti tipi di barca:\nBarche tradizionali.\nTra le barche tradizionali rientrano la barca drago cinese tradizionale, la barca drago di Hong Kong e la barca drago di Singapore. Comune a tutte \u00e8 la massiccia struttura in tek. Sono munite di artistiche, grandi teste di drago, che danno loro un aspetto particolarmente sgargiante. Oltre a ci\u00f2 su ogni barca sono dipinti caratteri cinesi che ne mostrano i particolari pregi. Le barche tradizionali sono lunghe fino a 25 metri e sono fabbricate in legno. Possono essere da 20 o da 50 per le gare, ma esistono imbarcazioni da sfilata con oltre cento pagaiatori.\nBarche da gara.\nDiverso \u00e8 il caso delle barche da gara regolamentata a livello internazionale. Gli standard di queste barche sono stati fissati dalla International Dragon Boat Federation (IDBF) per la prima volta nel 1994 e da allora (situazione al 2006) sono disponibili nella 4\u00aa versione. Le barche sportive IDBF standard da gara richiamano quelle tradizionali, ed in particolare il progetto fa riferimento al modello di Hong Kong con 20 pagaiatori un timoniere ed un tamburino. La testa e la coda di drago, uguali per tutte le barche, sono rimovibili e trovano impiego solo nelle manifestazioni. Le barche IDBF standard, senza testa e coda, sono lunghe 12,49\u00a0m, larghe 1,06 e pesanti 250\u00a0kg, possono essere ad un pezzo o divisibili per facilitarne il trasporto. Lo scafo \u00e8 in vetroresina, con panche e rifiniture in legno. Esistono due modelli, a 20 posti o a 10 posti, queste ultime utilizzate per i Dragon Festivalo per le attivit\u00e0 aziendali di incentive e team building.\nPagaia.\nLa pagaia utilizzata nella barca drago \u00e8 quella semplice, formata da pala, manico e impugnatura (\"oliva\"). Anche le pagaie sono standardizzate dal regolamento della Federazione Internazionale, e sono ammesse alle gare solo quelle prodotte da rivenditori autorizzati che le producano secondo le caratteristiche tecniche originali. Il manico unisce la pala all'impugnatura. Vicino al pomello, all'estremit\u00e0 superiore dell'asta, si distinguono due tipi di impugnatura, quella a vanga (impugnatura a T) e quella palmare. La gamma dei materiali utilizzati nelle pagaie va dal legno convenzionale fino a moderni materiali come alluminio/plastica o carbonio. Nello sport agonistico la lunghezza della pagaia \u00e8 regolamentata e varia da un minimo di 1,05\u00a0m a 1,30\u00a0m, mentre la forma della pala \u00e8 rigorosamente standard ed ha una larghezza massima di 18\u00a0cm.\nTimone.\nIl timone della barca \u00e8 costituito da un remo dritto lungo circa 3 metri, di regola \u00e8 fissato al blocco del timone e sporge in acqua per lo pi\u00f9 a babordo (cio\u00e8 sul lato sinistro).\n\u00c8 impugnato da un timoniere che tiene la rotta della barca\nEquipaggio.\nL'equipaggio di una barca drago \u00e8 composto dai canottieri (o vogatori), che siedono a coppie sulle panche l'uno di fianco all'altro e spingono in avanti la barca con le pagaie. Un suonatore di tamburo sulla barca d\u00e0 il ritmo della coppia di canottieri anteriore (\"fila di voga\" o \"uomini di voga\"), bada con i suoi colpi ad avere una cadenza uguale per tutti i vogatori sulla barca e incita i canottieri stessi con le grida a dare del loro meglio. Il timoniere sta sul ponte e guida la barca con un remo lungo. In talune corse dell'equipaggio fa parte il cosiddetto \"Flag Catcher\" (\"rubabandiera\"). Il suo compito \u00e8 quello di strappare una bandiera da una boa. Se le gare vengono disputate con il \"Flag Catcher\", vince l'equipaggio il cui \"Flag Catcher\" prende per primo in mano la bandiera. In Europa questo tipo di corse vengono organizzate raramente.\nTecnica.\nLa tecnica di guida delle barche drago \u00e8 quella degli sport di tipo ciclico, in cui cio\u00e8 movimenti omogenei si trasformano l'uno nell'altro in modo fluido. Lo svolgimento del movimento, consistente in due fasi, fase principale costituita da attacco, trazione e uscita e la fase aerea di preparazione del colpo successivo. La frequenza dei colpi ammonta in una gara tra 70 e 80 colpi al minuto. Nella fase di partenza tuttavia una squadra pu\u00f2 arrivare anche fino a 120 colpi al minuto.\nPosizione di partenza.\nIl canoista siede sulla panca nella barca drago con un lato del bacino alla murata esterna della barca. La pagaia \u00e8 tenuta con l'interno della mano sopra l'impugnatura. La mano dal lato dell'acqua afferra il manico vicino alla pala. La gamba dal lato dell'acqua \u00e8 chiamata gamba d'appoggio e dovrebbe essere saldamente incastrata con la coscia il pi\u00f9 possibile orizzontale tra la murata e il fondo della barca. L'asse del bacino \u00e8 perpendicolare all'asse della barca, cio\u00e8 obliquo alla direzione di marcia. Il busto \u00e8 piegato verso l'interno in posizione ottimale sopra la cintura del bacino dal lato di trazione e leggermente piegato in avanti. Il braccio che tira, cio\u00e8 il braccio dal lato dell'acqua, \u00e8 disteso, il braccio che preme leggermente piegato, la mano che preme si trova leggermente oltre e davanti alla testa dello sportivo.\nAttacco.\nLa pagaia viene immersa in acqua con decisione, il pi\u00f9 possibile in avanti (pressappoco all'altezza della panca di seduta del secondo atleta della fila davanti). A tal fine la mano che tira, con l'aiuto della mano che spinge, schiaccia completamente la pala della pagaia in acqua, velocemente e senza sollevare schizzi, oltre il braccio disteso. La mano che spinge si trova fino a due mani di distanza sopra la testa. L'angolo di appoggio della pala \u00e8 in questo caso di 50-80\u00ba.\nPassaggio.\nSolo quando la pala della pagaia \u00e8 completamente immersa nell'acqua, la pagaia viene tirata immediatamente a ridosso della murata esterna della barca drago, e tenuta contemporaneamente il pi\u00f9 possibile perpendicolare all'asse centrale della barca e allo specchio d'acqua. Il passaggio comincia in modo esplosivo (la curva di potenza sale ripidamente), dopodich\u00e9 segue il passaggio con una velocit\u00e0 ancora crescente mediante una rotazione all'indietro e un contemporaneo sollevarsi del busto, coordinati con il movimento di trazione del braccio che tira. Il braccio e la mano che premono svolgono un lavoro di appoggio statico e fungono da snodo ed elemento di guida per la pagaia. La cintura del bacino e le gambe assicurano, mediante il mantenimento della posizione fondamentale, la trasmissione alla barca dell'impulso di potenza generato dal colpo di pagaia.\nUscita.\nDopo che la mano che tira ha raggiunto la coscia della gamba di appoggio, la mano che tira e quella che preme sollevano la pagaia rapidamente e il pi\u00f9 possibile senza alzare spruzzi direttamente al di sopra fuori dall'acqua. L'uscita dovrebbe essere completata all'altezza del bacino dello sportivo.\nFase aerea.\nLa mano che tira conduce la pagaia in un leggero arco nella direzione di marcia verso la prua, la pala rimane circa 5\u20138\u00a0cm sopra la superficie dell'acqua. La mano che preme conduce in modo molto leggero il pomello della pagaia (oliva) nella barca, e quindi avanti in alto dinanzi alla testa nella posizione di partenza. In coordinazione temporale e spaziale tra il braccio che tira e quello che preme, il tronco sostiene il movimento in avanti mediante una rotazione ottimale della cintura scapolare verso il lato di trazione con una corrispondente curvatura dell'intero busto verso la cintura del bacino. La parte inferiore del corpo agisce come contrappeso e deve stare il pi\u00f9 possibile ferma e assicurare la trasmissione della potenza alla barca. La testa \u00e8 mantenuta in prolungamento della colonna, lo sguardo \u00e8 rivolto diagonalmente sul vogatore seduto davanti.\nTattica.\nLa tattica nelle gare di barche drago, in confronto ad altri tipi di sport, gioca un ruolo subordinato. Essa si limita di regola a definire una distribuzione delle forze lungo il percorso. Ogni gara si pu\u00f2 suddividere in una fase di partenza, una fase di passo e una fase finale. A seconda della lunghezza del percorso la fase di partenza dura da 20 a 30 colpi. La fase di partenza serve in primo luogo ad accelerare la barca fino alla velocit\u00e0 di corsa nella maniera pi\u00f9 efficace possibile. Oltre a ci\u00f2 una posizione iniziale favorevole pu\u00f2 essere decisiva per le fasi successive della gara, anche perch\u00e9 si evitano le onde causate dalle imbarcazioni avversarie. Nella tattica della partenza forte si cerca di prendere il comando subito dopo la partenza con 4/5 colpi lenti e profondi per avviare la barca seguiti da una scarica esplosiva di 16/24 colpi in cui portare il pi\u00f9 velocemente possibile la barca alla velocit\u00e0 di gara. L'obiettivo nella fase di percorrenza consiste nel raggiungere un alto livello di velocit\u00e0 con un efficace rapporto frequenza dei colpi-potenza. Le oscillazioni di velocit\u00e0 sono inoltre da evitare dal punto di vista biomeccanico, perch\u00e9 la resistenza dell'acqua aumenta con il quadrato della velocit\u00e0. Nella fase finale si tratta di sfruttare la residua capacit\u00e0 di trasformazione delle sostanze anaerobico-acidolattiche fino alla massima acidosi possibile per cercare di mantenere la velocit\u00e0 il pi\u00f9 a lungo possibile. Recuperi in questa fase sono da attribuire non ad un improbabile aumento di velocit\u00e0 ma al possibile decremento della velocit\u00e0 degli avversari.\nLe gare.\nOggi sono poche le gare organizzate per le barche drago poich\u00e9 sono imbarcazioni molto grandi e difficilmente trasportabili. Le prime organizzate furono sulle 700 iarde (circa 640\u00a0m), ora invece sono sulle distanze di 250\u00a0m, 500\u00a0m e 1.000\u00a0m e possono partecipare equipaggi:\nNegli anni 1970 la \"Hong Kong Tourist Association\" (oggi: Tourist Board) decise di organizzare un Festival delle barche drago come manifestazione promozionale per Hong Kong. La prima \"Hong Kong International Dragonboat Race\", che segna l'inizio della storia moderna delle barche drago, ebbe luogo nel 1976 con dieci equipaggi. Da allora in avanti il festival si trasform\u00f2 in una regata internazionale annuale di grande richiamo per il pubblico.\nNel 1990 venne fondata l'European Dragon Boat Federation (EDBF) ed il 24 giugno 1991 ad Hong Kong 12 nazioni tra cui l'Italia diedero vita all'International Dragon Boat Federation (IDBF) che oggi conta - in tutti e 5 i continenti - ben 63 nazioni affiliate. La IDBF attualmente non \u00e8 ancora riconosciuta dal CIO (il Comitato Olimpico Internazionale), ma il suo Comitato Esecutivo si sta da tempo adoperando in tal senso dopo il riconoscimento ottenuto nel 2007 dal GAISF, la \"General Association of International Sport Federations\" (www.agfisonline.com).\nNel 1995 si tennero in Cina i primi campionati del mondo cui prese parte anche l'Italia, seguiti nel 1997 ad Hong Kong dalla seconda edizione. Nel 1996 a Silkeborg in Danimarca si svolsero i primi campionati d'Europa, in cui l'Italia vinse un titolo di campione d'Europa e 2 medaglie d'argento, seguiti nel 1997 in Germania a Duisburg - il tempio mondiale della canoa e del canottaggio - dalla seconda edizione in cui l'Italia conquist\u00f2 il secondo posto nella classifica per nazioni dietro la Germania vincendo 4 medaglie d'argento e 2 di bronzo. La vera svolta \u00e8 venuta per\u00f2 nel 1998, quando a Roma al Laghetto dell'EUR ebbero luogo i campionati d'Europa, in cui l'Italia conferm\u00f2 il secondo posto nella classifica per nazioni, dimostrando l'alto livello agonistico ed organizzativo ormai raggiunto da questo sport anche in Italia.\nAnche nei tornei successivi l'Italia ottenne ottimi piazzamenti, ricordiamo qui alcuni atleti azzurri protagonisti di questi risultati: Leonardo Guarducci, Giacomo Pietramellara, Leopoldo Iannarelli, Alessio Volante, Andrea Lizio. \nStrutture federali.\nA livello internazionale (e, in alcuni paesi, anche a livello nazionale) lo sport delle barche drago \u00e8 organizzato parallelamente in due federazioni sportive: in particolare a livello internazionale nella International Dragon Boat Federation (IDBF) e nella International Canoe Federation (ICF). Dopo il fallimento di un iniziale tentativo di cooperazione, le due Federazioni non sono riuscite ad accordarsi su un diritto di rappresentanza dello sport delle barche drago sul piano internazionale - in particolare all'interno della Federazione degli Sport Mondiali GAISF e del Comitato Olimpico Internazionale (COI). La Federazione Internazionale Canoa, che \u00e8 membro della GAISF, considera la barca drago come specialit\u00e0 dello sport della canoa da essa rappresentato. La IDBF, per\u00f2, ha cercato ugualmente di ottenere l'ammissione e (dopo due tentativi inutili nel 2005 e nel 2006) il 27 aprile 2007 \u00e8 stata accolta nell'Assemblea Annuale Generale della GAISF come associazione di categoria per lo sport delle barche drago. L'ICF e l'IDBF da allora discutono se da questo discenda o meno un diritto di rappresentanza generale dell'IDBF per lo sport della barca drago.\nFederazioni internazionali.\nNel 1990 \u00e8 stata fondata l'European Dragon Boat Federation (EDBF) ed il 24 giugno 1991 ad Hong Kong 12 Nazioni tra cui l'Italia fondarono la International Dragon Boat Federation (IDBF) che oggi conta - in tutti e 5 i Continenti - ben 65 Nazioni affiliate. Mr. Robert Wilson fu il primo Presidente IDBF fino al 1994 ed \u00e8 il fondatore dell'organizzazione sportiva mondiale del Dragon Boat. Attualmente l'Executive President \u00e8 Mr. Mike Haslam mentre il Presidente \u00e8 il Cinese Mr. Zhang Faquiang. Il presidente della Federazione Italiana Dragon Boat \u00e8 Claudio Schermi che ricopre anche la carica di Vicepresidente della Federazione Mondiale e Vicepresidente della Federazione Europea.\nLa IDBF \u00e8 entrata nella famiglia olimpica nel 2007 con il riconoscimento del GAISF (General Association of International Sport Federations) in occasione del Congresso di Pechino.\nL'International Dragon Boat Federation organizza ogni due anni dal 1995 i Campionati del mondo di corsa in barche drago (\"World Dragon Boat Racing Championships\", WDBRC) per le migliori squadre di ogni paese. Negli anni tra i campionati del mondo si disputano i Campionati del mondo IDBF per equipaggi di club (\"Club Crew World Championships, CCWC\") per i migliori equipaggi a livello di societ\u00e0 sportive. Dal 2005 seguono la stessa scansione anche le gare per il titolo mondiale dell'ICF, che hanno luogo alternativamente per equipaggi di societ\u00e0 e nazionali.\nLe gare, che inizialmente si svolgevano sulle 700 yarde (640\u00a0m), oggi si svolgono sulle distanze classiche dei 200\u00a0m, 500\u00a0m e 1000\u00a0m, distanza non prevista a livello di Campionati Continentale. Sono anche in programma le gare di fondo, che si sono state disputate per la prima volta agli europei '98, sulla distanza di 2000\u00a0m.\nLe categorie sono OPEN (con riferimento al maschile), FEMMINILE e MISTO. Quest'ultima categoria prevede equipaggi con minimo 8 donne in barca\nLa Federazione Italiana Dragon Boat.\nIn Italia lo sport della barca drago \u00e8 organizzato dalla Federazione Italiana Dragon Boat (FIDB), formalmente costituita il 10 maggio 1997, che rappresenta attualmente in Italia l'unico organismo riconosciuto dalla Federazione europea ed internazionale.\nLa Federazione \u00e8 nata per proseguire il progetto di sviluppo ed organizzazione dei Dragon Boat intrapreso sin dal 1988 dall'Associazione Assodragon che era stata la prima organizzazione nazionale a promuovere questo nuovo sport in Italia.\nL'attivit\u00e0 delle barche drago \u00e8 diffusa in particolare nel Lazio, in Trentino, in Toscana, in Campania, in Lombardia, in Piemonte ed in Veneto. La Federazione organizza la sua attivit\u00e0 sportiva con un calendario annuale che prevede lo svolgimento di campionati italiani assoluti e juniores.\nClubs.\nNel mondo vi sono migliaia di equipaggi di barche drago organizzati sia nell'ambito di societ\u00e0 sportive che come equipaggi \"corporate\" o \"community\". In Italia ci sono circa 1.000 tesserati oltre ad un gran numero di praticanti in occasione dei Festival Locali.\nInfatti nell'ambito dei Dragon Boat Festival - partecipano equipaggi i rappresentanza di comuni, quartieri, comunit\u00e0 o rappresentanti di organizzazioni, quale croce rossa, polizia, vigili, in oriente i pescatori, non organizzati nei Club di Dragon Boat. In Italia una particolare attenzione \u00e8 rivolta al settore giovanile con manifestazioni cosiddette di \"Dragon Baby\" rivolte ai ragazzi delle scuole medie ed elementari. La particolare facilit\u00e0 delle imbarcazioni, stabili e veloci, e della tecnica di pagaiata permettono di realizzare anche manifestazioni locali nell'ambito dello \"sport per tutti\" ed infatti molto diffuse sono gare tra palestre, tra diverse facolt\u00e0 universitarie, tra licei ed istituti scolastici superiori, tra aziende pubbliche e private, tra gruppi scout. Soprattutto in Trentino-Alto Adige la disciplina delle barche drago \u00e8 molto diffusa, anche se a livello amatoriale; sui laghi del trentino si disputa il Campionato Trentino di Dragon Boat che vede al via una ventina di equipaggi che rappresentano i paesi bagnati dai laghi (Caldonazzo, Levico, Santa Giustina, Serraia). Oltre all'attivit\u00e0 nazionale viene svolta anche un'intensa attivit\u00e0 internazionale ed esistono ad anni alterni i mondiali per Clubs e gli Europei per Clubs."}
{"id": "2101344", "revid": "729019", "url": "https://it.wikipedia.org/wiki?curid=2101344", "title": "Agrihan", "text": "Agrihan \u00e8 un'isola vulcanica dell'oceano Pacifico appartenente all'arcipelago delle Isole Marianne. Amministrativamente appartiene alla municipalit\u00e0 Isole Settentrionali delle Isole Marianne Settentrionali.\nL'isola ha una forma ovale, \u00e8 lunga circa e larga circa ha una superficie di .\nL'isola \u00e8 stata evacuata nel 1990 a causa della minaccia di attivit\u00e0 vulcanica, sebbene non si sia infine verificata alcuna eruzione. Un insediamento \u00e8 stato ristabilito in uno dei quattro villaggi originari ma al censimento 2010 risultava disabitata."}
{"id": "2101350", "revid": "729019", "url": "https://it.wikipedia.org/wiki?curid=2101350", "title": "Pagan (isola)", "text": "Pagan \u00e8 un'isola vulcanica dell'oceano Pacifico appartenente alle Isole Marianne. Ha una superficie di 47,23\u00a0km\u00b2 ed amministrativamente appartiene alla municipalit\u00e0 Isole Settentrionali delle Isole Marianne Settentrionali.\nL'isola \u00e8 stata recentemente abbandonata. Il villaggio abbandonato di Shomushon era la sede del sindaco e degli uffici amministrativi della municipalit\u00e0. Attualmente tutti si sono trasferiti a Saipan.\nLa ricchezza dell'isola era legata alla presenza della miniera di Pozzolana."}
{"id": "2101352", "revid": "729019", "url": "https://it.wikipedia.org/wiki?curid=2101352", "title": "Alamagan", "text": "Alamagan \u00e8 un'isola vulcanica dell'oceano Pacifico appartenente alle Isole Marianne.\nHa una superficie di 11,12\u00a0km\u00b2, \u00e8 abitata da soltanto sei persone (secondo il Censimento del 2000); amministrativamente appartiene alla municipalit\u00e0 Isole Settentrionali delle Isole Marianne Settentrionali."}
{"id": "2101355", "revid": "729019", "url": "https://it.wikipedia.org/wiki?curid=2101355", "title": "Guguan", "text": "Guguan \u00e8 un'isola vulcanica dell'oceano Pacifico appartenente alle Isole Marianne. Ha una superficie di 3,87\u00a0km\u00b2, \u00e8 disabitata, ed amministrativamente appartiene alla municipalit\u00e0 Isole Settentrionali delle Isole Marianne Settentrionali."}
{"id": "2101356", "revid": "767487", "url": "https://it.wikipedia.org/wiki?curid=2101356", "title": "Sinfonia n. 7 (Mahler)", "text": "La Sinfonia n. 7 in Mi minore di Gustav Mahler fu composta fra il 1904 ed il 1906, ed \u00e8 in cinque movimenti. Anche per l'organico di questa sinfonia Mahler prevede strumenti inusuali, quali la chitarra, il mandolino, il flicorno baritono ed il campanaccio.\nMahler termin\u00f2 la composizione il 15 agosto 1905, mentre l'orchestrazione fu completata l'anno seguente; successivamente egli mise da parte il lavoro per ultimare l'orchestrazione della \"Sesta Sinfonia\" la cui prima esecuzione era fissata per il maggio 1906. La prima esecuzione della \"Settima\" ebbe luogo il 19 settembre 1908 al Teatro Nazionale di Praga, in occasione delle celebrazioni del \"giubileo\" dell'imperatore Francesco Giuseppe (alla presenza di Alban Berg e Otto Klemperer)."}
{"id": "2101358", "revid": "767487", "url": "https://it.wikipedia.org/wiki?curid=2101358", "title": "Piz Terri", "text": "Il Piz Terri (3.149\u00a0) \u00e8 una montagna delle Alpi Lepontine (sottosezione Alpi dell'Adula).\nDescrizione.\nSi trova sul confine tra il Canton Ticino ed il Canton Grigioni in Svizzera, a nord del gruppo dell'Adula."}
{"id": "2101360", "revid": "499531", "url": "https://it.wikipedia.org/wiki?curid=2101360", "title": "Quorum sensing", "text": "Il quorum sensing \u00e8 un sistema di regolazione trascrizionale dipendente dalla densit\u00e0 cellulare, ovvero un meccanismo che molte cellule batteriche della stessa specie utilizzano per comunicare tra di loro.\nMeccanismi di quorum sensing sono stati individuati nella quasi totalit\u00e0 dei batteri sia gram-negativi che gram-positivi.\nIl sistema \u00e8 composto da due elementi: la molecola segnale (solitamente un \"omoserina lattone\" acilato per i batteri gram-negativi, un oligopeptide per i gram-positivi) e l'attivatore trascrizionale. La molecola segnale \u00e8 un induttore che diffonde all'esterno della cellula originaria, e pu\u00f2 cos\u00ec entrare nel citoplasma di altre cellule adiacenti. Se la concentrazione di molecola segnale all'interno di cellule della popolazione batterica \u00e8 alta, questa molecola si legher\u00e0 all'attivatore trascrizionale, che a sua volta attiver\u00e0 o reprimer\u00e0 una serie di geni, determinando l'attivazione o lo spegnimento di vie metaboliche o processi cellulari specifici."}
{"id": "2101361", "revid": "89688", "url": "https://it.wikipedia.org/wiki?curid=2101361", "title": "Rascal, il mio amico orsetto", "text": " \u00e8 un anime prodotto dalla Nippon Animation nel 1977, basato sul romanzo autobiografico \"Un anno felice\" (\"Rascal, a Memoir of a Better Era\") di Sterling North del 1963.\nLa serie, composta da 52 episodi, fa parte del progetto World Masterpiece Theater (Sekai Meisaku Gekijo) della Nippon Animation, ed \u00e8 stata trasmessa in Italia per la prima volta su Italia 1 nel 1985.\nL'anime ha avuto un grandissimo successo in tutto il mondo e soprattutto in Giappone, dove \u00e8 stata una delle cause della problematica introduzione del procione nel paese.\nTrama.\nLa storia \u00e8 ambientata nel 1914 a Breisford nel Wisconsin, vicino al lago Koshgonong. Un giorno di primavera il piccolo Sterling trova nella foresta un cucciolo di procione la cui madre \u00e8 appena stata uccisa da un cacciatore; decide di curarlo e di tenerlo con s\u00e9 dandogli il nome \"Rascal\". Il ragazzo e l'orsetto lavatore diventano da quel giorno amici inseparabili, anche se Sterling si rende presto conto, dopo una serie di piccoli disastri che Rascal provoca negli orti dei vicini, che la convivenza tra uomini e animali selvatici pu\u00f2 essere a volte molto difficile.\nInizia cos\u00ec l'ultimo indimenticabile anno della fanciullezza di Sterling, costellato da piccole e grandi avventure con i suoi grandi amici Rascal, Oscar e Alice tra gli animali che ama tanto, ma segnato dalla morte della madre e dalla rovina finanziaria del padre che perde quasi ogni sua propriet\u00e0 per ripagare i debiti dopo la distruzione di due fattorie a causa di un nubifragio.\nEd \u00e8 proprio quest'ultimo avvenimento che causa la separazione del padre dal figlio e determiner\u00e0 un cambiamento drastico nella vita del ragazzo: Sterling dovr\u00e0 andare a vivere a casa della sorella a Milwaukee per proseguire gli studi e sar\u00e0 quindi costretto a fare tornare Rascal, ormai diventato adulto, alla vita naturale della foresta.\nDal romanzo all'anime.\nLa serie animata \u00e8 basata sul romanzo autobiografico \"\"Un anno felice\" (\"Rascal, A Memoir of a Better Era\"\") di Sterling North, edito nel 1963. \u00c8 l'opera pi\u00f9 famosa di North, dove si raccontano i \"ricordi di un tempo migliore\", quello dell'adolescenza, segnata dalla perdita della madre, ma caratterizzata dal procione Rascal che aiuter\u00e0 il ragazzo a reinserirsi nella comunit\u00e0. \u00c8 un romanzo di maturazione e di crescita: cresce Rascal, cresce Sterling e cresce anche il territorio, che da agricolo diventer\u00e0 via via sempre pi\u00f9 urbanizzato: di l\u00ec a qualche anno nulla sar\u00e0 pi\u00f9 come prima.\nL'anime \u00e8 abbastanza fedele alla storia originale, nonostante gli inevitabili ampliamenti ed episodi aggiuntivi per riempire un'intera stagione televisiva. L'unico cambiamento importante \u00e8 l'eliminazione dalla storia del fratello maggiore di Sterling, soldato in Europa nella Prima guerra mondiale, che nella serie animata viene sostituito dalla sorella maggiore Theodora. Inoltre nell'autobiografia la perdita della madre avviene quando Sterling ha solo sette anni (l'avvenimento segner\u00e0 il resto della sua infanzia) mentre nell'anime la madre muore quando il ragazzo ha undici anni, quasi contestualmente all'arrivo di Rascal.\nDoppiaggio.\nIl doppiaggio italiano \u00e8 stato eseguito presso la S.A.S. Societ\u00e0 Attori Sincronizzatori.\nEpisodi.\nLa serie, composta da 52 episodi, \u00e8 stata trasmessa in Giappone a partire dal 2 gennaio 1977."}
{"id": "2101369", "revid": "1543377", "url": "https://it.wikipedia.org/wiki?curid=2101369", "title": "Reinhard Mucha", "text": "Vita e opere.\nNel 1984 ha fatto parte della mostra Von hier aus - Zwei Monate neue deutsche Kunst in D\u00fcsseldorf."}
{"id": "2101371", "revid": "827882", "url": "https://it.wikipedia.org/wiki?curid=2101371", "title": "Dead or Alive 2", "text": ", abbreviato DOA2 \u00e8 un picchiaduro della serie \"Dead or Alive\". Debutt\u00f2 in Giappone e in Nord America in versione arcade nell'ottobre nel 1999, per poi essere convertito per Dreamcast. Questo titolo presenta diversi remake.\nSviluppo.\nUna versione preliminare di \"Dead or Alive 2\" per arcade \u00e8 stata presentata nel febbraio 1999 all'Arcade Operators Union (AOU) dello stesso anno, sviluppata per il modello Sega NAOMI. Furono apportati miglioramenti alla grafica computerizzata e al motore di gioco, rendendo i personaggi pi\u00f9 morbidi e fluidi nei movimenti. In particolare vennero rimosse le \"danger zone\" del primo capitolo e aggiunti livelli multi-piano in cui \u00e8 possibile spingere l'avversario oltre barriere e balconate e farlo cadere su un livello sottostante. Un'altra aggiunta fu la modalit\u00e0 tag, sulla popolarit\u00e0 di \"Tekken Tag Tournament\", ma fu modificata per rendere possibili combo tra il personaggio uscente e quello entrante, cosa non possibile in \"Tekken\" visto lo scarto temporale negli scambi dei personaggi. Furono aggiunti tre personaggi: Ein, un karateka specializzato in colpi diretti e potenti; Helena, praticamente del piguaquan con attacchi veloci; Leon, combattente di sambo essenzialmente doppione di Bayman, inspiegabilmente assente da questo titolo. Furono aggiunti due boss: Kasumi Alpha, clone di Kasumi e il boss finale Bankotsubo, un tengu. Il sistema di combattimento fu reso pi\u00f9 fluido, in particolare il sistema delle proiezioni (contromosse) \u00e8 ora attivato dallo stesso tasto usato per la semplice difesa. I colpi sono stati inoltre diversificati in alti, medi e bassi, cos\u00ec come le proiezioni per bloccarli.\nLo sviluppo di \"Dead or Alive 2 Millennium\" \u00e8 iniziato subito dopo l'uscita di \"Dead or Alive 2\" per arcade: quest'ultimo titolo era ancora incompleto al momento della sua distribuzione, come dimostra l'assenza di Bayman, presente in \"Dead or Alive\". Tomonobu Itagaki, non contento del lavoro, decise di sviluppare ulteriormente il primo titolo, non solo riaggiungendo il personaggio di Bayman, ma rendendo giocabile il boss finale, Tengu.\n\u00c8 possibile inserire un codice segreto nelle versioni Dreamcast per sbloccare una scena di introduzione in cui Kasumi viene clonata, in cui appare completamente nuda in un denso liquido trasparente. La canzone dell'intro \u00e8 \"Exciter\" della band giapponese Bomb Factory.\nAlcuni costumi e altri elementi sono nati in seguito a collaborazioni con altre serie: in particolare un costume di Ayane e Helena dalla serie \"Deception\" di Tecmo; un costume di Ryu Hayabusa da \"Ninja Gaiden\" di Tecmo; un costume di Zack da \"Shadow Man\" di Acclaim Studios Teesside. In \"Dead or Alive 2: Hardcore\" \u00e8 possibile collezionare due mostri (Suezo e False Suezo) di \"Monster Rancher\" di Tecmo nella modalit\u00e0 sopravvivenza.\nTrama.\nLa misteriosa scomparsa di Kasumi nel primo torneo Dead or Alive era in realt\u00e0 opera della DOATEC stessa, che l'aveva rapita sotto ordine di uno scienziato pazzo, Victor Donovan per usarla come soggetto di studio nel cosiddetto Progetto Alpha, che consiste nella clonazione di Kasumi tramite una speciale arma biochimica. Kasumi viene clonata, e durante la fuga dal laboratorio incontra il suo clone, Kasumi Alpha. Perfettamente identica di aspetto, non lo \u00e8 nel carattere: Alpha, annuncia crudele di voler tenere Hayate tutto per s\u00e9.\nNello stesso momento, il secondo torneo Dead or Alive viene annunciato. Ryu Hayabusa avverte la presenza del Tengu, creatura malefica che desidera la distruzione del mondo e si mette in viaggio per distruggerlo. Nel frattempo, la DOATEC aveva rapito Hayate dal suo letto di agonia per usarlo come soggetto di studio nel Progetto Epsilon, erede del Progetto Alpha. Fortunatamente, riesce a fuggire grazie a un incidente durante un trasferimento. Affetto da amnesia, Hayate viene accolto da Hitomi, un'esperta di karate che si allenava nelle vicinanze. Una volta ripresosi dalle ferite, finisce inesorabilmente nel torneo di Dead or Alive, partecipando sotto il nome di Ein. Ryu riesce a uccidere il Tengu. Dopo un breve scontro con Kasumi durante il torneo, Ein riacquista la memoria, ritornando ad essere un ninja, futuro capo del clan Mugen Tenshin e Shinobi del Vento.\nPersonaggi.\nI personaggi giocabili nella prima versione, \"Dead or Alive 2\" per arcade, erano 12:\nLa prima versione migliorata, \"Dead or Alive 2 Millennium\" per arcade, reintroduce Bayman come personaggio segreto, gi\u00e0 presente in \"DOA1\" e rende giocabile Bankotsubo nelle modalit\u00e0 esterne allo storia. Essi sono giocabili nelle successive versioni, tranne in \"Dead or Alive 2\" per Dreamcast (sia la versione nordamericana che europea) perch\u00e9 quest'ultima \u00e8 un porting del primo arcade:\nVersioni.\nL'originale \"Dead or Alive 2\" ha subito diversi porting e versioni, essendo stato distribuito per diverse console e per mercati diversi. Sono presenti undici versioni e sono qui presentate in ordine di pubblicazione.\n\"Dead or Alive 2\" (arcade).\n\"Dead or Alive 2\" \u00e8 stato distribuito per arcade, modello Sega NAOMI, in Giappone il 16 ottobre 1999.\n\"Dead or Alive 2 Millennium\".\n\"Dead or Alive 2 Millennium\" \u00e8 stato distribuito sempre per arcade (Sega NAOMI), il 18 gennaio 2000 solamente in Giappone. Questa versione porta i personaggi giocabili a 14, reintegrando Bayman come personaggio segreto e rendendo giocabile il boss Tengu nelle modalit\u00e0 esterne alla storia. Inoltre aggiunge due modalit\u00e0 assenti nel precedente titolo: la modalit\u00e0 sopravvivenza e quella \"tag team\".\n\"Dead or Alive 2\" (Dreamcast, Nord America).\n\"Dead or Alive 2\" \u00e8 stato distribuito per Dreamcast solamente in Nord America il 29 febbraio 2000. Si tratta di porting fedele della prima versione arcade, a parte la semplificazione delle proiezioni, precedentemente attivate con due tasti movimento pi\u00f9 il tasto difesa, mentre ora con un solo tasto movimento pi\u00f9 difesa. I fps erano 60 durante le battaglie, ma 30 durante le scene d'intermezzo.\n\"Dead or Alive 2\" (PlayStation 2, Giappone).\n\"Dead or Alive 2\" \u00e8 uscito per PlayStation 2 solamente in Giappone il 30 marzo 2000. Questa versione per console di nuova generazione \u00e8 stata sviluppata con un motore grafico diverso (i fps sono 60 anche negli intramezzi animati), e comprende nuovi costumi, nuovi livelli e il ritorno di Bayman. Nel complesso risulta inferiore rispetto ai suoi predecessori, sia perch\u00e9 la nuova grafica non \u00e8 poi cos\u00ec diversa da quella per Dreamcast, sia perch\u00e9 erano presenti molti difetti grafici, come i colori o le animazioni durante il combattimento.\n\"Dead or Alive 2\" (Dreamcast, Europa).\n\"Dead or Alive 2\" \u00e8 stato distribuito per Dreamcast esclusivamente in Europa il 14 luglio 2000. Si tratta di un porting fedele di \"Dead or Alive 2\" per Dreamcast del mercato giapponese, senza migliorie e considerato al pari della versione giapponese per PlayStation 2. Il gioco \u00e8 stato distribuito da Acclaim Studios Teesside e presenta un costume ispirato a \"Shadow Man\" per Zack.\n\"Dead or Alive 2: Regular Edition\" e \"Limited Edition\".\n\"Dead or Alive 2 Regular Edition\", distribuita in Giappone per Dreamcast nel settembre 2000, comprende non solo tutti i miglioramenti di \"Dead or Alive 2 Millennium\", ma anche alcuni extra presenti in \"Dead or Alive 2\" per PlayStation 2 pubblicato sempre in Giappone qualche mese prima, come costumi e nuovi background. Sono inoltre presenti due nuovi livelli e nuove \"cut scene\". \"Dead or Alive 2 Limited Edition\" \u00e8 una versione limitata, pubblicata anch'essa per Dreamcast nel settembre 2000. Questa versione comprende una CG Gallery segreta, chiamata \"Digital Venus\" e una copertina diversa.\n\"Dead or Alive 2: Hardcore\".\n\"Dead or Alive 2: Hardcore\" \u00e8 una versione per il mercato nordamericano, distribuita il 28 ottobre 2000 per PlayStation 2 e nel marzo 2015 per PlayStation 3 tramite PlayStation Network. Questa versione \u00e8 basata su \"Dead or Alive 2\" per PlayStation 2 del mercato giapponese e include alcuni miglioramenti, come il numero di costumi superiori a 80, oggetti collezionabili nella modalit\u00e0 survival, la possibilit\u00e0 di registrare le battaglie, nuovi intramezzi animati nella modalit\u00e0 storia e un doppiaggio in inglese.\n\"DOA2 Hardcore\" e \"DOA2: Dead or Alive 2\".\n\"DOA2 Hardcore\" \u00e8 stato distribuito in Giappone il 14 dicembre 2000 per PlayStation 2. Si tratta di una versione migliorata del nordamericano \"Dead or Alive 2: Hardcore\" che include nuovi intermezzi animati, nuovi costumi e la possibilit\u00e0 di impostare la velocit\u00e0 di gioco con svariati \"Turbo Booster \"nelle opzioni, risultando la pi\u00f9 completa. \u00c8 disponibile dal 22 agosto 2012 per PlayStation 3 tramite il PlayStation Network. \"DOA2: Dead or Alive 2\" \u00e8 la versione europa, distribuita per PlayStation 2 il 15 dicembre 2000.\n\"Dead or Alive 2 Ultimate\".\n\"Dead or Alive Ultimate\", compilation del 2004 per Xbox, comprende una versione di \"Dead or Alive 2\" basata sulle meccaniche di gioco di \"Dead or Alive 3\" e sulla grafica di \"Dead or Alive Xtreme Beach Volleyball\". Adesso i movimenti ad asse-3D sono eguali a \"Dead or Alive 3\", e viene data la possibilit\u00e0 di sbloccare Hitomi, mentre Tengu \u00e8 giocabili sin dall'inizio (bench\u00e9 al di fuori dello story mode), ma le novit\u00e0 non si limitano a grafica e personaggi, in quanto \u00e8 stato aggiunto il sistema di gioco online su Xbox Live.\nAccoglienza.\nLa rivista \"Play Generation\" classific\u00f2 le lottatrici come i personaggi meno vestiti dei videogiochi usciti su PlayStation 2."}
{"id": "2101377", "revid": "729019", "url": "https://it.wikipedia.org/wiki?curid=2101377", "title": "Pavel Novotn\u00fd (attore)", "text": "Biografia.\nDebutta nel 1998, lavorando per Williams Higgins e Bel Ami. Nel corso degli anni lavora nella pornografia usando diversi pseudonimi, quali Jan Dvorak e Max Orloff, e partecipando a film di vari genere, bisex, etero ma soprattutto gay. Novotn\u00fd \u00e8 noto per la sua fisicit\u00e0 pulita, la muscolatura scolpita e per il suo pene non circonciso di notevoli dimensioni, 21\u00a0cm.\nHa ricoperto per gran parte della sua carriera il ruolo di attivo e alcune volte quello di passivo, come nel film \"Czech Point\" dove \u00e8 stato penetrato da Chris Steele. Tra i suoi film pi\u00f9 noti c'\u00e8 \"The Jan Dvorak Story\", che nel 2002 gli ha fatto vincere un Adult Erotic Gay Video Awards come \"Miglior attore internazionale\".\nNel marzo del 2009 mentre si trovava a Cuba, in vacanza con l'amico Zdenek Tovara, \u00e8 stato coinvolto in una rissa all'aeroporto dell'Avana, rivolgendo insulti verso Fidel Castro, Ra\u00fal Castro e il regime comunista. I due amici hanno subito un processo nel novembre 2009, in cui il cantante britannico George Michael ha fornito assistenza legale e finanziaria ad entrambi. Nel maggio del 2010 Jir\u00edk e Tovara sono stati rimpatriati in Repubblica Ceca."}
{"id": "2101383", "revid": "1632387", "url": "https://it.wikipedia.org/wiki?curid=2101383", "title": "Anubis Gate", "text": "Anubis Gate \u00e8 un gruppo progressive metal danese, che ha debuttato nel 2004 con l'album \"Purification\".\nStoria.\nL'esordio del fruppo risale al 1984, quando il chitarrista Jesper M. Jensen decide di fondare gli iniziali V-Axe assieme al suo amico nonch\u00e9 cantante e bassista Henrik Feure. Essi formarono dapprima il duo Black Mercyful e poi i Graff Spee.\nCon questo nome essi si fecero conoscere nei locali e registrarono alcuni demo. Nel 1987 cambiarono nome in \"Extreme Feedback\" ed entrarono nella band Morten S\u00f8rensen alla batteria e Kim Olesen alla chitarra. Tuttavia i membri proseguirono progetti personali sino al 2003.\nDopo avere pubblicato un demo, la band riunita progett\u00f2 un nuovo album. Con Torben Askholm alla voce, pubblicarono \"Purification\" nel 2004 con l'etichetta indipendente Locomotiv Music. Dopo questo disco fu pubblicato il 19 settembre 2005 \"A Perfect Forever\". Poco tempo dopo Torben abbandon\u00f2 la band e fu rimpiazzato da Jacob Hansen. Il 14 agosto 2007 pubblicarono \"Andromeda Unchained\" loro terzo album."}
{"id": "2101384", "revid": "1305772", "url": "https://it.wikipedia.org/wiki?curid=2101384", "title": "Pietro Aleksandrovi\u010d di Oldenburg", "text": "Nacque a San Pietroburgo, unico figlio di parenti della dinastia imperiale russa, Eugenia di Leuchtenberg (1845-1925) e del duca Alessandro di Oldenburg (1844-1932). La madre era una nipote dell'imperatore Nicola I (attraverso la figlia di Nicola, Marija Nikolaevna), e il padre era un bisnipote dello zar Paolo I di Russia, per via della nonna paterna, la granduchessa Caterina Pavlovna di Russia.\nPietro spos\u00f2 il 9 agosto 1901 la granduchessa Olga Aleksandrovna (1882 \u2013 1960), la sorella pi\u00f9 giovane di Nicola II. Il matrimonio fin\u00ec con il divorzio il 16 ottobre 1916, non consumato probabilmente a causa dell'omosessualit\u00e0 di Pietro. Egli si spos\u00f2 nuovamente, il 3 maggio 1922 con Olga Vladimirovna Ratkova-Rognova (1878 \u2013 1929). Da nessuna delle due unioni nacquero dei figli.\nIl duca Pietro sopravvisse alla rivoluzione russa del 1917 e mor\u00ec nel 1924."}
{"id": "2101387", "revid": "28592", "url": "https://it.wikipedia.org/wiki?curid=2101387", "title": "Riserva Naturale Integrale Grotta di Entella", "text": ""}
{"id": "2101389", "revid": "287204", "url": "https://it.wikipedia.org/wiki?curid=2101389", "title": "Suicidio e religioni", "text": "Esistono numerose visioni religiose del suicidio.\nReligioni naturali.\nStando a Il Ramo d'oro di Frazer sia l'omicidio che il suicidio sono ubiqui e praticati spesso. Addirittura nella sezione sulla morte, il praticante preferisce la morte violenta al declino del corpo.\nVud\u00f9.\nNel Vud\u00f9 \u00e8 frequente la morte vud\u00f9.\nReligioni precolombiane.\nLe religioni del sud dell'America praticano spesso affiancato al sacrificio umano, anche l'autosacrificio.\nLe religioni del nord dell'America praticano il senicidio o per abbandono dell'anziano durante le migrazioni o per autoisolamento dell'anziano, che quindi morir\u00e0 di fame e di stenti.\nPaganesimo.\nIn generale i pagani hanno una buona visione del suicidio.\nReligioni Dharma.\nInduismo.\nNella pratica della Prayopavesa il suicidio \u00e8 totalmente accettato.\nGiainismo.\nNella pratica della Sallekhana il suicidio \u00e8 totalmente accettato.\nBuddismo.\nNella pratica del Sokushinbutsu il suicidio \u00e8 implicato e accettato.\nSwami Vivekananda \u00e8 sia morto per suicidio che raggiunto il moksha durante la meditazione.\nPer il Buddismo, le azioni passate influenzano le esperienze presenti dell'individuo; le azioni presenti, a loro volta, diventano influenza per le esperienze future (la dottrina del karma). L'azione intenzionale della mente, del corpo o del linguaggio ha una reazione. Tale reazione, o ripercussione, \u00e8 la causa delle condizioni e delle differenze in cui ci imbattiamo nel mondo.\nIl Buddismo insegna che tutte le persone sperimentano una sofferenza sostanziale (Du\u1e25kha), la quale ha origine prima di tutto dalle gesta negative del passato (in modo karmico), o in quanto parte del samsara, il ciclo della nascita e della morte. Altre ragioni per la sofferenza dell'esperienza individuale sono la transitoriet\u00e0 (anitya) e l'illusione (maya). Poich\u00e9 ogni cosa \u00e8 in uno stato costante di transitoriet\u00e0 o di flusso, gli individui rimangono insoddisfatti dai fugaci eventi della vita. Per uscire dalla samsara, il Buddismo invoca il Nobile Ottuplice Sentiero.\nPer i Buddisti, poich\u00e9 il primo precetto dice di trattenersi dalla distruzione della vita, compresa la propria, il suicidio \u00e8 chiaramente una forma di azione negativa. Tuttavia, a differenza del Cristianesimo e di altre religioni occidentali, il Buddismo non condanna il suicidio, ma piuttosto ne annuncia le ragioni. Un'antica ideologia asiatica simile al seppuku (\"hara-kiri\") continua ad influenzare i Buddisti oppressi verso la scelta dell'atto del suicidio d'onore, per esempio il suicidio di Th\u00edch Qu\u1ea3ng \u0110\u1ee9c per auto-immolazione per protestare contro il governo di Ng\u00f4 \u0110\u00ecnh Di\u1ec7m in tal modo pu\u00f2 essere visto pi\u00f9 come un suicidio d'onore e come una protesta. Anche in tempi moderni, i monaci Tibetani hanno usato tale ideale per protestare contro l'occupazione cinese del Tibet e contro le violazioni dei diritti umani compiute dalla Cina contro i tibetani.\nReligioni abramitiche.\nEbraismo.\nL'Ebraismo, alla luce della sua grande attenzione per la santit\u00e0 della vita, ha considerato il suicidio come uno dei peccati pi\u00f9 gravi. Il suicidio \u00e8 sempre stato vietato dalla legge ebraica in tutti i casi. Non \u00e8 visto come un'alternativa accettabile, anche se si \u00e8 costretti a commettere alcuni peccati cardinali per i quali si dovrebbe rinunciare alla vita piuttosto che peccare. Assistere a un suicidio e chiedere assistenza per un suicidio (creando complicit\u00e0) \u00e8 altres\u00ec vietato, come violazione del Levitico 19:14 \u201cNon porre alcuno scoglio davanti al cieco\u201d, poich\u00e9 i Rabbini interpretarono il verso come proibizione di qualunque tipo di ostacolo: teologico (per esempio, convincere le persone a credere in false dottrine), economico (dare cattivi consigli finanziari) o in caso di ostacoli morali, cos\u00ec come fisici.\nCi\u00f2 non ha impedito alla cultura ebraica di ricordare come un fatto positivo e di alto contenuto morale il suicidio-omicidio del Giudice Sansone, che si leva la vita e la leva ai Filistei da cui era stato fatto prigioniero e accecato dopo essere stato catturato dalla sua amante Dalila (\"Giudici\", XVI:18-20), come narrato in quel libro stesso dell'Antico Testamento:\nIl divieto di suicidio non \u00e8 riportato specificatamente nel Talmud. Il trattato post-talmudico Semahot (Ebel Rabbati) 2:1-5 fornisce le basi per molte delle successive leggi ebraiche sul suicidio, insieme alla Genesi Rabbah 34:13, che basa la proibizione biblica sulla Genesi 9:5 \u201cE certamente il sangue delle vostre vite Io richieder\u00f2\u201d.\nSecondo il Chassidismo, l'anima discende in questo mondo per compiere una missione, che non pu\u00f2 essere compiuto nei \u201cmondi spirituali\u201d. Questa \u00e8 l'interpretazione Chassidica dell'affermazione Talmudica \u201cUn secondo nel mondo che verr\u00e0 \u00e8 pi\u00f9 piacevole dell'intera vita in questo mondo. Ma una buona azione in questo mondo \u00e8 pi\u00f9 importante dell'intera eternit\u00e0 nel mondo che verr\u00e0\u201d (Etica dei Quattro Padri, Mishna). Secondo la scuola Chabad del Chassidismo, nonostante gli esseri spirituali (anime e angeli che vivono nei mondi spirituali) abbiano accesso alla conoscenza dell'esistenza di Dio, essi non hanno accesso all'Essenza di Dio. Nel corso dell'esecuzione dei Comandamenti della Torah, il corpo e l'anima di una persona ottengono l'accesso all'Essenza del Creatore (giacch\u00e9 la Torah rappresenta la volont\u00e0 di Dio, che \u00e8 tutt'uno con la sua essenza) e purificano sia il corpo che l'anima, cos\u00ec come il mondo fisico. La purificazione del mondo fisico attraverso l'adempimento dei Comandamenti condurr\u00e0 infine all'Era Messianica, che \u00e8 l'obiettivo e il fine della Creazione. Quindi, la vita nel mondo fisico fornisce all'anima di una persona un'unica opportunit\u00e0, e rifuggire consapevolmente e deliberatamente tale opportunit\u00e0 viene considerato un peccato grave.\nIl Comitato sulle Leggi e sugli Standard Ebraici, il corpo degli studiosi di Legge Ebraica nell'Ebraismo Conservatore, ha pubblicato una responsa sul suicidio nel numero dell'Estate del 1998 del \u2018'Ebraismo Conservatore'\u2019, Vol. L, N\u00b04. Tale responsa dichiara solennemente la proibizione, rivolgendosi poi alla tendenza crescente di Americani ed Europei che cercano assistenza per il suicidio. Il comitato crede che noi siamo obbligati a determinare le cause per le quali alcuni cercano aiuto per il suicidio e a migliorare queste circostanze.\nLa risposta Conservatrice dichiara:\nIl saggio dice che la risposta appropriata al dolore non \u00e8 il suicidio, bens\u00ec un migliore controllo del dolore e un maggiore utilizzo di farmaci contro il dolore. Si afferma che molti dottori mantengono deliberatamente tali pazienti in situazioni di dolore rifiutandosi di somministrare gli antidolorifici necessari: alcuni lo fanno per ignoranza, altri per evitare una possibile dipendenza da droghe, altri ancora per un fuorviato senso di stoicismo. L'Ebraismo Conservatore considera tali forme di ragionamento come \u201cbizzarre\u201d e crudeli, poich\u00e9 con i farmaci odierni non vi \u00e8 alcuna ragione perch\u00e9 le persone debbano vivere in una tortura continua.\nL'articolo poi investiga sulle radici fisiologiche della disperazione provata da alcuni pazienti, e asserisce:\nL'Ebraismo possiede molti insegnamenti sulla pace ed il compromesso che presentano la violenza fisica come l'ultima delle opzioni possibili. Sebbene uccidere se stessi sia proibito sotto la normale Legge Ebraica, in quanto negazione della bont\u00e0 di Dio nel mondo, in circostanze estreme (quando non pare esservi altra scelta se non essere uccisi o costretti a tradire la propria religione) gli Ebrei hanno commesso suicidio, o suicidio di massa, come testimoniano i casi di Sansone e dei difensori di Masada nel 74. Come triste promemoria di quei tempi, vi \u00e8 persino una preghiera nella liturgia ebraica per \u201cquando il coltello \u00e8 alla gola\u201d, per coloro che muoiono \u201cper santificare il Nome di Dio\u201d. (vedi: Martirio). Questi atti hanno ricevuto risposte varie da parte delle autorit\u00e0 Ebraiche: alcuni li considerano martiri eroici, e altri dicono che mentre gli Ebrei dovrebbero sempre avere la volont\u00e0 di affrontare il martirio se necessario, \u00e8 stato errato essersi tolti la vita.\nPoich\u00e9 l'Ebraismo si concentra su questa vita, molte domande relative alla sopravvivenza e al conflitto (come il classico dilemma morale delle due persone in un deserto che hanno acqua sufficiente affinch\u00e9 solo uno dei due si salvi) vennero analizzate in profondit\u00e0 dai rabbini all'interno del Talmud, nel tentativo di comprendere i principi che una persona buona dovrebbe seguire in simili circostanze.\nCristianesimo.\nCristianesimo delle origini.\nCi sono nove suicidi nella Bibbia; il pi\u00f9 noto si trova in Matteo 27:3, il suicidio di Giuda Iscariota dopo aver tradito Ges\u00f9.\nIl gruppo pro-suicidio pi\u00f9 antico fu quello dei Donatisti, i quali erano convinti che uccidendosi avrebbero potuto raggiungere il martirio e andare dunque in Paradiso: essi vennero dichiarati eretici.\nNel V secolo Sant\u2019Agostino scrisse il libro \"La citt\u00e0 di Dio\", in cui vi \u00e8 la prima condanna del suicidio del Cristianesimo. La base biblica per tale condanna fu l'interpretazione del comandamento \u201cNon ucciderai\u201d, mentre altre giustificazioni vanno fatte risalire al \u201cFedro\u201d di Platone. Sant'Agostino sostiene che il suicida pecca contro Dio e commette un'ingiustizia nei confronti della comunit\u00e0. Egli scrive: Noi, e non senza ragione, non troviamo mai nei libri canonici un punto in cui sia comandato o permesso da Dio di uccidersi n\u00e9 per la gloria immortale n\u00e9 per liberarsi da un male o per evitarlo. Anzi, dobbiamo intendere che ci sia stato proibito, dove la legge dice: \"Il prossimo tuo [...] non ucciderai\": dunque n\u00e9 altri n\u00e9 te stesso: infatti chi uccide se stesso, non uccide altri se non un uomo.\nCattolicesimo moderno.\nNel XIII secolo Tommaso d'Aquino defin\u00ed il suicidio come un atto contro Dio e come un peccato del quale non ci si sarebbe potuti pentire; il suicidio \u00e8 da lui ritenuto anche un crimine contro la giustizia e la comunit\u00e0.\nIl primo Codice di diritto canonico rimasto in vigore dal 1917 al 1983 al canone 1240 paragrafo 1 esplicitamente proibiva la sepoltura di diverse categorie di persone considerate \"peccatori pubblici e manifesti\"; tra esse erano compresi anche i suicidi: se prima della morte non diedero un qualche segno di pentimento, siano privati della sepoltura ecclesiastica... coloro che si uccisero con una scelta deliberata.Il nuovo Codice di diritto canonico, in vigore dal 1983, aggiorna il precedente canone 1240 con il nuovo canone 1184, nel quale \u00e8 assente ogni riferimento ai suicidi. Dunque il divieto formale di sepoltura per i suicidi \u00e8 da considerarsi abolito a partire dal 1983.\nNel Cattolicesimo la morte per via di un atto di suicidio liberamente scelto \u00e8 ancora considerata un peccato grave. Il principale argomento cattolico \u00e8 che la propria vita \u00e8 propriet\u00e0 di Dio e distruggere tale vita vuol dire imporre il proprio dominio su ci\u00f2 che \u00e8 di Dio. Il Catechismo della Chiesa Cattolica del 1992 tratta del suicidio all'interno del capitolo dedicato al comandamento \"Non uccidere\", nei numeri 2280-2283:2280 Ciascuno \u00e8 responsabile della propria vita davanti a Dio che gliel'ha donata. Egli ne rimane il sovrano Padrone. Noi siamo tenuti a riceverla con riconoscenza e a preservarla per il suo onore e per la salvezza delle nostre anime. Siamo amministratori, non proprietari della vita che Dio ci ha affidato. Non ne disponiamo.\n2281 Il suicidio contraddice la naturale inclinazione dell'essere umano a conservare e a perpetuare la propria vita. Esso \u00e8 gravemente contrario al giusto amore di s\u00e9. Al tempo stesso \u00e8 un'offesa all'amore del prossimo, perch\u00e9 spezza ingiustamente i legami di solidariet\u00e0 con la societ\u00e0 familiare, nazionale e umana, nei confronti delle quali abbiamo degli obblighi. Il suicidio \u00e8 contrario all'amore del Dio vivente.\n2282 Se \u00e8 commesso con l'intenzione che serva da esempio, soprattutto per i giovani, il suicidio si carica anche della gravit\u00e0 dello scandalo. La cooperazione volontaria al suicidio \u00e8 contraria alla legge morale. Gravi disturbi psichici, l'angoscia o il timore grave della prova, della sofferenza o della tortura possono attenuare la responsabilit\u00e0 del suicida.\n2283 Non si deve disperare della salvezza eterna delle persone che si sono date la morte. Dio, attraverso le vie che egli solo conosce, pu\u00f2 loro preparare l'occasione di un salutare pentimento. La Chiesa prega per le persone che hanno attentato alla loro vita.\nProtestantesimo moderno.\nI cristiani conservatori (evangelici, carismatici e pentecostali) hanno spesso sostenuto che, poich\u00e9 il suicidio consiste in un auto-omicidio, chiunque commetta suicidio sta peccando allo stesso modo in cui peccherebbe se stesse uccidendo un altro essere umano. Un certo numero di figure bibliche hanno commesso (o tentato) il suicidio; le pi\u00f9 note sono Saul e Giuda Iscariota. Anche se il suicidio \u00e8 certamente inquadrato sotto una luce negativa nella Bibbia, non vi \u00e8 tuttavia alcun verso specifico che affermi esplicitamente che il suicidio conduca direttamente all'inferno. Poich\u00e9 Cristo ha preso il castigo per tutti i peccati dell'umanit\u00e0, ed il suicidio \u00e8 visto come un peccato, il risultato sarebbe che la persona che commette suicidio non sarebbe colpevole, e che tutti i suoi peccati (incluso l'uccisione di s\u00e9 stesso) sarebbero coperti da Cristo (Seconda lettera ai Corinzi 5:21). Di conseguenza, alcuni credono che ai cristiani che commettono suicidio sia concesso comunque il paradiso.\nTestimoni di Geova.\nI Testimoni di Geova affermano che secondo le Scritture la vita \u00e8 un dono di Dio e come tale preziosa e sacra per Lui (Genesi 9:5; Salmo 36:9). Nonostante tutto \u00abla Bibbia menziona un motivo fondamentale per cui molti sprofondano nella disperazione. Spiega che viviamo in \u201ctempi difficili\u201d. Le pressioni della vita sono sempre pi\u00f9 insostenibili. (2 Timoteo 3:1; Ecclesiaste 7:7) Quando ci si sente schiacciati dall\u2019angoscia, si pu\u00f2 vedere nel suicidio un modo per porre fine alle proprie sofferenze\u00bb,per cui una persona fortemente depressa pu\u00f2 essere facile preda di pensieri suicidi. I Testimoni comunque non giudicano la persona suicida, sostengono infatti che tale giudizio appartiene esclusivamente a Dio che conosce \"i cuori\" e \"le ragioni\" pi\u00f9 intime di ogni singolo individuo. Per la prevenzione del suicidio sono convinti che oltre l'aiuto di specialisti come dottori e psicologi di un centro di salute mentale, un aiuto fondamentale \u00e8 la preghiera rivolta a Dio (Proverbi 3:5,6; Salmo 34:18) e l'assistenza amorevole che \"fratelli\" e \"sorelle\" della congregazione possono prestare a chi ha avuto pensieri suicidi.\nIslam.\nL'Islam, come le altre religioni abramitiche, considera il suicidio uno dei peccati maggiori e completamente dannoso per il proprio viaggio spirituale. Un verso nella quarta s\u016bra del Corano, detta al-Nis\u0101\u02be (delle Donne):\n\u201c29. O voi che credete, non divorate vicendevolmente i vostri beni, ma commerciate con mutuo consenso, e non uccidetevi da voi stessi*. Allah \u00e8 misericordioso verso di voi.\n30. Chi commette questi peccati iniquamente e senza ragione, sar\u00e0 gettato nel Fuoco; ci\u00f2 \u00e8 facile per Allah.\nLa maggior parte degli studiosi e dei sapienti musulmani considera il suicidio \"Har\u0101\u1e25ar\u0101m\" o proibito in qualunque circostanza, compresi gli attacchi suicidi e spesso citano il summenzionato verso come un chiaro comandamento che vieta il suicidio.\nIl divieto di suicidio \u00e8 stato riscontrato anche in diversi \"\u1e25ad\u012bth\" (detti del profeta) autentici tra cui:\n\u00abTra coloro che vi precedettero c\u2019era un uomo ferito, che soffriva molto, cos\u00ec prese un coltello e si tagli\u00f2 i polsi in modo da morire dissanguato. Allah disse: \u201cIl mio servo ha affrettato la fine della sua vita, e io gli ho chiuso le porte del Paradiso\u201d\u00bb.\nRiferito da Al-Bukhari (3463) e Muslim (321)\n\u00abChiunque si getti da una montagna e muoia, sar\u00e0 nel fuoco dell'Inferno, e continuer\u00e0 a precipitare in esso perpetuamente e vi risieder\u00e0 eternamente. Chiunque beva del veleno con l'intenzione di uccidersi (e muore a causa di esso), il veleno sar\u00e0 nella sua mano e lo berr\u00e0 perpetuamente nel fuoco dell'inferno, risiedendovi per sempre. Chiunque commetta suicidio con un arnese di ferro, questo stesso arnese sar\u00e0 nella sua mano ed entrer\u00e0 nel suo stomaco nel fuoco dell'inferno, e vi risieder\u00e0 perpetuamente\u00bb.\nRiferito da Al-Bukhari (1365)\nCi\u00f2 non ha impedito che al suicidio-omicidio ricorressero nel XX e XXI secolo non pochi musulmani terroristi, tanto in Israele o nei territori occupati palestinesi, quanto in Iraq, Pakistan o Afghanistan, con la giustificazione che il loro operato possa essere ricondotto al martirio per la fede islamica."}
{"id": "2101390", "revid": "767487", "url": "https://it.wikipedia.org/wiki?curid=2101390", "title": "Francine Jordi", "text": "Nel 1998 si aggiudica il Grand Prix der Volksmusik in Germania. Da quel momento diventa popolare in tutta la Svizzera, aggiudicandosi alcuni dischi d'oro e diventando nota anche nei paesi germanofoni.\nNel 2002 rappresenta la Svizzera all'Eurovision tenutosi a Tallinn con la canzone, in lingua francese, \"Dans le jardin de mon \u00e2me\"."}
{"id": "2101392", "revid": "3115", "url": "https://it.wikipedia.org/wiki?curid=2101392", "title": "Andreas Gursky", "text": "Insieme a Axel H\u00fctte, J\u00f6rg Sasse, Thomas Struth, Candida H\u00f6fer e Thomas Ruff fa parte della Becher-Sch\u00fcler.\nNel 2011 la sua opera \"Rhein II\" viene battuta all'asta da Christie's per la somma record di 4.338.500 dollari. Lunga tre metri e mezzo, \u00e8 una veduta del Reno scattata nel 1999. Tale primato era gi\u00e0 stato suo precedentemente nel 2007 allorch\u00e9 fu venduta all'asta la sua opera 99 Cent II Diptychon da Sotheby ad un prezzo di 3.346.456 dollari Ad oggi il fotografo \u00e8 il pi\u00f9 pagato al mondo.\nBiografia.\nAndreas Gursky nasce in Germania, a Lipsia, nel 1955, figlio di un fotografo commerciale, cosa che gli permetter\u00e0 di approcciarsi fin dall'infanzia alla fotografia e alle tecniche fotografiche. Gursky trascorre i primi anni a D\u00fcsseldorf, con la famiglia. Dal 1978 all'1981 studia all'Universit\u00e0 delle Arti Folkwang, universit\u00e0 a indirizzo artistico nella vicina Essen, dove ha come professore il fotografo Otto Steinert, all'epoca la scuola di fotografia pi\u00f9 rinomata della Germania. Tra il 1981 e il 1987 all'accademia di belle arti di D\u00fcsseldorf (Kunstakademie D\u00fcsseldorf), Gursky riceve una forte influenza dai suoi professori Hilla e Bernd Becher, un team fotografico che si contraddistinse per il loro spassionato catalogare di macchinari industriali e architettura, tipicamente in bianco e nero. Gursky mostra un simile approccio metodico con le sue fotografie in grande scala. Altri autori che lo hanno influenzato sono probabilmente il fotografo di panorami inglese John Davies e l'americano Joel Sternfeld.\nI primi successi tuttavia sono incentrati su panorami e luoghi di relax e hanno dimensioni medio-piccole, non oltre i 50x60 cm. Solo attorno ai 25 anni Gursky si dedica al grande formato e si converte alla fotografia a colori, spesso molto vivaci e vari, immortalando soggetti di grandi dimensioni come edifici (\"Paris, Montparnasse\", 1993), luoghi ordinatamente affollati come gli scaffali dei supermercati (\"99 Cent II Diptychon\", 2001), affollate sale di contrattazione finanziaria (\"Chicago Board of Trade II\", 1999 e \"Tokyo Stock Exchange\", 1990), un concerto del primo maggio (\"May Day IV\", 2000) etc.\nNel 1988 espone la sua prima mostra a Cologna presso la Galerie Johnen &amp; Sch\u00f6ttle, la quale per\u00f2 riscontra uno scarso successo. Nel 1990 il fotografo scatter\u00e0 la fotografia nel porto di Salerno che segner\u00e0 la svolta fondamentale nel suo stile, nella sua carriera e quindi nella sua vita. Si tratta del primo scatto in cui \u00e8 evidente la direzione ben precisa del'estetica industriale che diventer\u00e0 il marchio di fabbrica del suo lavoro. In un'intervista al Guardian ha dischiarato:\nNel 1988 Gursky espone la sua prima mostra personale negli Stati Uniti presso il Milwaukee Art Museum, questa tappa della sua vita artistica \u00e8 stata poi oggetto di una retrospettiva nel 2001 presso il The Museum of Modern Art di New York. Tra le pi\u00f9 importanti esposizioni internazionali di cui il suo lavoro \u00e8 stato protagonista troviamo l\u2019Internationale Foto-Triennale di Esslingen (1989 e 1995), la Biennale di Venezia (1990 e 2004) e la Biennale di Sydney (1996 e 2000).\nNegli anni '90 il fotografo porta avanti una nuova visione artistica: le immagini diventano enormi, fino ai limiti della stampa fotografica e l'occhio si focalizza sul mondo esterno. Tra i soggetti preferiti ritroviamo le strutture artificiale ed i luoghi ad alta concentrazione umana: dai centri commerciali e logistici fino alla borsa di Tokyo. Da questi anni in poi le opere di Gusrsky sono sempre pi\u00f9 ricercate ed apprezzate dalla critica, tanto che il fotografo \u00e8 continuamente impegnato in mostre ed eventi in giro per il mondo. Dal 2010 in poi il fotografo ha dichiarato di usare sempre di pi\u00f9 la post produzione come scelta stilistica, al punto da creare vere e proprie fotografie fittizie. Si \u00e8 dichiarato \"interessato a \"fare\" immagini\", di studiare a lungo le sue opere tanto da non pubblicarne pi\u00f9 di otto all'anno.\nL'artista ha pi\u00f9 volte dichiarato che il suo scopo \u00e8 quello di creare un'enciclopedia della vita, che mostri il mondo in cui viviamo nei suoi lati pi\u00f9 desolanti, la societ\u00e0 del consumismo messa a nudo ed i valori dei nostri tempri, l'angoscia esistenziale che permea il nostro secolo.\nLo stile.\nGursky ha uno stile fotografico estremamente riconoscibile, tanto da essere entrato di diritto nel panorama dell'arte contemporanea. I suoi scatti sono contraddistinti dalla pienezza e dall'intensa ricerca di dettagli e continue ripetizioni, quasi ossessive, tanto da spingere lo spettatore a perdersi nell'immagine. Nonostante la tecnica della panoramica a volo d'uccello che conferisce alle immagini un focus panoramico sono distinguibili una miriade di dettagli disposti con la stessa importanza nel campo visivo. Spesso viene definita una \"geometria ipnotica\".\nLa fotografia di Grunsky racconta il nostro oggi: il consumismo (magazzini di Amazon pieni di merce stipata, o supermercati senza nemmeno uno spazio vuoto, luoghi industriali...), il senso di alienazione dell'uomo davanti a tutto questo e un'angoscia esistenziale. I suoi scatti fanno scaturire un senso di inadeguatezza ed impotenza, che \u00e8 proprio ci\u00f2 che il fotografo vuole comunicare. Le sue fotografie sembrano fermare il tempo, decontestualizzare ed estremizzare ci\u00f2 che raccontano.\nLa natura innaturale.\nAnche quando si approccia al paesaggistico, Gursky non si discosta dalla sua estetica industriale. Il fotografo infatti ritrae una natura dove elementi umani ed industriali, come pannelli solari, si confondono con la natura stessa. Spesso la natura \u00e8 trasfigurata e modificata, con l'obiettivo di alterare il punto di vista dello spettatore, esattamente come la mano dell'uomo altera i paesaggi. Il paesaggio sembra quasi una composizione grafica, fatta da punti, linee e geometrie sapientemente calibrate.\nIl rapporto con l'arte.\nConsiderato un artista contemporaneo, per il suo stile e la sua poetica \u00e8 stato accostato dalla critica a Jackson Pollock e Andy Warhol, mentre all'artista americano Sol Lewitt per la costante presenza di pattern visivi all'interno delle sue opere.\nNelle sue fotografie, cos\u00ec come in un quadro, l'uso del colore non \u00e8 mai casuale ed \u00e8 anzi produttore di un senso di ordine arbitrario, e d\u00e0 vita al messaggio da recapitare allo spettatore. Spesso le fotografie sono ampiamente modificate.Non c'\u00e8 distinzione tra uomo, oggetto e natura, ma ognuno di questi \u00e8 un singolo elemento che viene spersonalizzato e d\u00e0 vita a una visione d'insieme. Un'altra caratteristica che porta con s\u00e8 la spersonalizzazione dei soggetti \u00e8 la mancanza di profondit\u00e0, che vuole raccontare un'epoca di mercificazione ed omologazione."}
{"id": "2101395", "revid": "484362", "url": "https://it.wikipedia.org/wiki?curid=2101395", "title": "Centralizzazione del potere", "text": ""}
{"id": "2101399", "revid": "466539", "url": "https://it.wikipedia.org/wiki?curid=2101399", "title": "Candida H\u00f6fer", "text": "Candida H\u00f6fer vive e lavora a Colonia."}
{"id": "2101406", "revid": "712828", "url": "https://it.wikipedia.org/wiki?curid=2101406", "title": "Pirati Rumbar", "text": ""}
{"id": "2101407", "revid": "253269", "url": "https://it.wikipedia.org/wiki?curid=2101407", "title": "Paul Carafotes", "text": ""}
{"id": "2101415", "revid": "117130542", "url": "https://it.wikipedia.org/wiki?curid=2101415", "title": "Piz Blas", "text": "Il Piz Blas (3.019\u00a0) \u00e8 una montagna delle Alpi Lepontine (sottosezione Alpi del Monte Leone e del San Gottardo).\nDescrizione.\nSi trova sul confine tra il Canton Ticino ed il Canton Grigioni in Svizzera. Con i suoi 3.019 metri sopra il livello del mare, il Piz Blas \u00e8 la pi\u00f9 alta montagna della Val Cadlimo."}
{"id": "2101417", "revid": "267975", "url": "https://it.wikipedia.org/wiki?curid=2101417", "title": "Signoria di Nazaret", "text": ""}
{"id": "2101430", "revid": "287204", "url": "https://it.wikipedia.org/wiki?curid=2101430", "title": "Time Boom X De Devil Dead", "text": "Time Boom X De Devil Dead \u00e8 un album dub/reggae del produttore giamaicano Lee Perry e del gruppo inglese Dub Syndicate, uscito inizialmente su etichetta On-U Sound nel 1987 e ristampato dalla stessa etichetta nel 1997 e dalla EMI nel 2001.\nL'album \u00e8 stato co-prodotto da Lee Perry e Adrian Sherwood."}
{"id": "2101431", "revid": "745179", "url": "https://it.wikipedia.org/wiki?curid=2101431", "title": "Suor Marie-Simon-Pierre", "text": ""}
{"id": "2101432", "revid": "92723", "url": "https://it.wikipedia.org/wiki?curid=2101432", "title": "\u013dudmila Pajdu\u0161\u00e1kov\u00e1", "text": "Biografia.\n\u013dudmila Pajdu\u0161\u00e1kov\u00e1 \u00e8 stata la prima astronoma slovacca . Era specializzata nello studio del Sole, ma si occup\u00f2 anche dello studio delle meteore . Inizi\u00f2 la sua carriera nel 1944. Lavor\u00f2 all'osservatorio di Skalnat\u00e9 Pleso di cui poi divenne il terzo direttore dal 16 agosto 1958 al 31 marzo 1979. \u00c8 morta a Vy\u0161n\u00e9 H\u00e1gy, una frazione di Vysok\u00e9 Tatry.\nScoperte.\nPajdu\u0161\u00e1kov\u00e1 ha scoperto cinque comete: la cometa periodica 45P/Honda-Mrkos-Pajdu\u0161\u00e1kov\u00e1 e le comete non periodiche C/1946 K1 Pajdusakova-Rotbart-Weber, C/1948 E1 Pajdu\u0161\u00e1kov\u00e1-Mrkos, C/1951 C1 Pajdusakova e C/1953 X1 Pajdusakova. Inoltre riscopr\u00ec la 27P/1956 S1 Crommelin.\nRiconoscimenti.\nNel 1947 ha ricevuto la 215\u00b0 \"Donohoe Comet Medal\" .\nA lei \u00e8 stato dedicato l'asteroide 3636 Pajdu\u0161\u00e1kov\u00e1 .\nBibliografia.\n Lubor Kresak, \"Obituary - L. Pajdusakova 1916-1979\", in \"Bulletin of the Astronomical Institutes of Czechoslovakia\", vol. 31, n. 2, pag. 128, 1980"}
{"id": "2101438", "revid": "76963", "url": "https://it.wikipedia.org/wiki?curid=2101438", "title": "Sandy Faison", "text": "Nel 1977, Faison debutta nel ruolo di Grace Farrel, segretaria del personaggio fittizio Daddy Warbucks, nel film \"Annie\". \nI suoi lungometraggi includono film come \"Pookie\" e \"Il ribelle\". La sua carriera televisiva \u00e8 invece costellata da Soap opere come \"Sentieri\", \"Destini\" ecc.\nL'attrice insegna attualmente nella prestigiosa \"Fiorello H. LaGuardia High School for Music, Art, and Performing Arts\", meglio conosciuta come \"Fame School\"."}
{"id": "2101440", "revid": "161374", "url": "https://it.wikipedia.org/wiki?curid=2101440", "title": "Ust'-Kam\u010dackij rajon", "text": ""}
{"id": "2101447", "revid": "1935652", "url": "https://it.wikipedia.org/wiki?curid=2101447", "title": "Celestino Migliore", "text": "Biografia.\nNato in Piemonte, ha studiato presso lo Studio Teologico Interdiocesano di Fossano e ha ricevuto l'ordinazione presbiteriale il 25 giugno 1977 dal vescovo Carlo Aliprandi. Ha continuato a studiare presso la Pontificia Universit\u00e0 Lateranense di Roma, ottenendo il dottorato in diritto canonico. Nel 1977 si \u00e8 diplomato presso la Pontificia accademia ecclesiastica. Successivamente ha lavorato nel servizio diplomatico della Santa Sede. Venne inviato prima in Angola e poi presso l'Organizzazione degli Stati Americani fino alla chiamata a lavorare presso la Nunziatura apostolica in Egitto; successivamente fu trasferito a quella in Polonia e quindi nominato osservatore permanente della Santa Sede presso il Consiglio d'Europa da papa Giovanni Paolo II.\nNel 1995 \u00e8 stato nominato sottosegretario alla Sezione per le Relazioni con gli Stati della Segreteria di Stato della Santa Sede da papa Giovanni Paolo II, occupandosi anche delle relazioni con i paesi asiatici che non intrattenevano relazioni diplomatiche con la Santa Sede.\nMinistero episcopale.\nIl 30 ottobre 2002 \u00e8 stato nominato osservatore permanente della Santa Sede presso l'Organizzazione delle Nazioni Unite ed elevato ad arcivescovo titolare di Canosa da papa Giovanni Paolo II.\nIl 6 gennaio 2003 \u00e8 stato consacrato arcivescovo da papa Giovanni Paolo II, co-consacranti l'arcivescovo argentino Leonardo Sandri e l'italiano Antonio Maria Vegli\u00f2.\nNel dicembre 2008 in un'intervista all'Agenzia cattolica \"I Media\" annuncia che la Santa Sede si opporr\u00e0 alla \"Proposta dell'Unione Europea per una dichiarazione ONU che condanni formalmente le discriminazioni contro gli omosessuali\", condivisa da tutti i 27 paesi membri dell'Unione Europea, nella quale si chiede la depenalizzazione dell'omosessualit\u00e0 in quegli Stati dove sono considerati reati gli atti omosessuali o l'omosessualit\u00e0 in s\u00e9 stessa e si riafferma il principio di non-discriminazione, che richiede l'estensione dei diritti umani ad ogni essere umano indipendentemente dall'orientamento sessuale o dall'identit\u00e0 di genere. L'opposizione di Migliore era dovuta a quest'ultima richiesta, poich\u00e9 molti Stati attualmente non riconoscono il diritto al matrimonio \u2014 indicato come uno dei diritti fondamentali nella Dichiarazione universale dei diritti umani \u2014 tra persone dello stesso sesso, e dunque attuano una discriminazione sulla base dell'orientamento sessuale. Il timore \u00e8 quello che la mozione apra la strada alla condanna, in quanto \"discriminanti\", anche di questi Paesi e li obblighi a riconoscere nuove forme di matrimonio, cui la Chiesa \u00e8 contraria.\nIl 30 giugno 2010 \u00e8 stato nominato nunzio apostolico in Polonia, dove ha svolto un'opera di diplomazia apprezzata dalla Conferenza episcopale polacca. Ha svolto la sua opera diplomatica a Varsavia fino al 28 maggio 2016, data in cui papa Francesco lo ha trasferito alla nunziatura apostolica nella Federazione Russa. Il 21 gennaio 2017 ha ricevuto anche la nomina a nunzio apostolico in Uzbekistan, succedendo a Ivan Jurkovi\u010d, arcivescovo titolare di Corbavia.\nL'11 gennaio 2020 \u00e8 stato nominato nunzio apostolico in Francia.\nOltre all'italiano conosce l'inglese, il francese, lo spagnolo e il portoghese.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2101449", "revid": "121422350", "url": "https://it.wikipedia.org/wiki?curid=2101449", "title": "Jet set", "text": "Il termine jet set \u00e8 stato coniato in ambito giornalistico negli anni cinquanta per descrivere un gruppo sociale elitario e internazionale costituito da persone appartenenti a classi sociali influenti e agiate, che organizzavano e partecipavano ad attivit\u00e0 sociali di vario tipo in tutto il mondo (rapporti mondani, incontri d'affari, o simili), anche in localit\u00e0 difficilmente raggiungibili da persone comuni.\nL'espressione, che and\u00f2 a soppiantare il vecchio termine \"steamer set\", o il pi\u00f9 antico \"caf\u00e9 society\", deriva dall'abitudine di muoversi da una localit\u00e0 prestigiosa e da un luogo esotico all'altro, viaggiando su aerei jet.\nLa creazione del termine \"jet set\" \u00e8 attribuita a Igor Cassini, un reporter del \"New York Journal American\", nonch\u00e9 primo marito dell'attrice Nadia Cassini. Nella lingua italiana il termine pu\u00f2 assumere anche una connotazione ironica Tra i sinonimi, nel vocabolario italiano, vi sono espressioni come jet society \"\u00e9lite\", \"cr\u00e8me\", \"cr\u00e8me de la cr\u00e8me\", gotha, \"alta societ\u00e0\", \"bel mondo\".\nFenomeno sociale.\nIn origine, i membri di questa \"\u00e9lite\" erano persone che non disdegnavano l'ostentazione del loro status sociale agiato o altolocato, facendosi notare in luoghi molto frequentati ed esclusivi, come ristoranti di pregio e night club, dove i paparazzi, un fenomeno nato proprio con il jet set, potevano fotografarli. Si tratta della prima generazione che poteva permettersi di trascorrere un week end a Parigi, o recarsi a Roma solo per partecipare a un party, perseguendo uno stile di vita che Federico Fellini ha ritratto nel film \"La dolce vita\" (1960).\nLa trasformazione economica e sociale nei paesi sviluppati ha fatto perdere il significato di prestigio in una societ\u00e0 in cui i mezzi che rendevano possibile questa socialit\u00e0 internazionale (viaggi aerei, telefonia internazionale, alberghi, ecc.), un tempo molto costosi, sono diventati alla portata di molti e non pi\u00f9 prerogativa delle classi agiate, perdendo, quindi, l'aura di esclusivit\u00e0 sociale che era loro associata. Tuttavia, si continua a utilizzarlo per designare l'ambiente di musicisti e attori famosi, personalit\u00e0 dello spettacolo, o persone che hanno ingenti redditi o patrimoni e il tempo libero necessario per poter fare dei lunghi viaggi di piacere.\nI centri di attrazione e aggregazione del jet-set sono costituiti soprattutto da importanti citt\u00e0 o da mete turistiche esclusive. Le scelte vacanziere effettuate dai VIP prediligono destinazioni esotiche o mete marittime esclusive o stazioni sciistiche d'\u00e9lite."}
{"id": "2101456", "revid": "123105166", "url": "https://it.wikipedia.org/wiki?curid=2101456", "title": "Leges Iuliae", "text": "Con il nome di Leges Iuliae si comprendono tutte le leggi romane introdotte da membri della \"gens\" Iulia.\nPi\u00f9 spesso, quando si parla di \"Leges Iuliae\", ci si riferisce in particolare alle leggi introdotte da Augusto dall'anno 18 a.C. al 9 d.C., le quali prevedevano alcuni provvedimenti sulla famiglia e sul rispetto delle antiche tradizioni (\"mos maiorum\").\nAugusto elabor\u00f2 un piano, in parte attuato con le \"Leges Iuliae\", che si suddivideva in tre punti fondamentali: \nQuesti provvedimenti non furono ben visti dalla classe equestre. La prima vittima delle leggi emanate da Augusto fu sua figlia Giulia, condannata all'esilio per aver condotto una vita lussuriosa e per aver complottato contro l'imperatore. Augusto stesso afferm\u00f2 in pubblico che Giulia era colpevole di aver complottato contro la sua vita.\n\"Leges Iuliae\" prima di Gaio Giulio Cesare.\n\"Lex Iulia de Civitate Latinis danda\" (90 a.C.).\nA parte le leggi di Augusto sul matrimonio, la Lex Iulia del 90 a.C. \u00e8 probabilmente la pi\u00f9 conosciuta tra quelle recanti tale nome.\nQuesta legge fu introdotta dal console Lucio Giulio Cesare e assicurava la cittadinanza romana a tutti gli italici che non fossero insorti contro Roma nel corso della Guerra sociale (91\u201388 a.C.).\n\"Leges Iuliae\" cesariane.\n\"Lex Iulia de repetundis\" o \"Lex Iulia repetundarum\" (59 a.C.).\nRipristin\u00f2 un certo rigore in tema di \"crimen repetundarum\" a carico del condannato. Previde, inoltre, specificatamente, la responsabilit\u00e0 del soggetto che avesse preso denaro per giudicare o non giudicare, per adottare o non adottare provvedimenti giudiziari od amministrativi. Questa legge continu\u00f2 ad aver vigore anche durante l'et\u00e0 del Principato: ad essa fanno costante riferimento i giuristi classici.\n\"Lex Iulia agraria\" (59 a.C.).\nOrdinava l'assegnazione ai cittadini poveri dell'agro demaniale, eccetto l'agro campano, e di altri terreni da acquistarsi dallo stato.\n\"Lex Iulia de actis Cn. Pompei confirmandis\" (59 a.C.).\nRatificava l'ordinamento dato da Pompeo all'Asia. Infatti dopo la fine della terza guerra mitridatica, il regno del Ponto perse molti territori e gli stati indipendenti dell'Anatolia e dell'Armenia diventarono stati clienti della Repubblica. Venne creata la provincia romana della Siria e la provincia di Bitinia divent\u00f2 provincia di Bitinia e Ponto annettendo ulteriori territori.\n\"Lex Iulia agraria campana\" (59 a.C.).\nOrdinava l'assegnazione anche dell'agro campano (perci\u00f2 \"lex campana\"). Grazie a questa legge circa ventimila cittadini andarono a popolare la Campania e Capua divent\u00f2 una colonia romana dopo essere stata per 152 anni una prefettura.\n\"Lex Iulia de publicanis\" (59 a.C.).\nIn favore dei cavalieri Cesare fece varare questa legge che rimetteva agli appaltatori delle imposte dell'Asia un terzo della somma da essi dovuta. Questa legge fu voluta da Marco Licinio Crasso in seguito agli accordi del primo triumvirato.\n\"Lex Iulia de rege alexandrino\" (59 a.C.).\nQuesta legge riconosceva e dichiarava amico del popolo romano il re d'Egitto Tolomeo Aulete, che la pag\u00f2 a Cesare e Pompeo 6000 talenti.\n\"Lex Iulia de Pecuniis Mutuis\" (49 a.C.).\nConsent\u00ec la remissione degli interessi arretrati di due anni e la detrazione di quelli pagati sul capitale.\n\"Lex Iulia de Provinciis\" (46 a.C.).\nLimita il mandato dei propretori ad un solo anno e quello dei proconsoli fino a due consecutivi. Proibisce tassativamente qualunque prolungamento dei termini temporali gi\u00e0 detti.\n\"Lex Iulia de magistratibus\" (46 a.C.).\nPort\u00f2 il numero degli edili plebei a quattro, istituendo due edili curiali, addetti all'approvvigionamento dei cereali e all'organizzazione dei \"Ludi Ceriales\".\n\"Lex Iulia iudiciaria\" (46 a.C.).\nLa \"Iulia Iudiciaria\" soppresse la \"decuria\" dei \"tribuni aerarii\" che furono esclusi dalle giurie giudicanti in tema di reato, modificando la \"lex Aurelia iudiciaria\" del 70 a.C.\n\"Lex Iulia agraria\" (46 a.C.).\nCon questa legge Cesare assegnava terre ai suoi veterani.\n\"Lex Iulia Municipalis\" (45 a.C.).\nLa \"Lex Iulia Municipalis\" riorganizzava l'amministrazione dei municipia italiani. Questa legge prese spunto dal testo delle Tavole di Eraclea, infatti restituiscono una significativa testimonianza dell'ordinamento giuridico e sociale della colonia.\nLa legislazione morale di Augusto.\nCon le \"Leges Iuliae\" del 18\u201317 a.C., Augusto tent\u00f2 di innalzare sia il livello di moralit\u00e0 sia il numero di cittadini delle classi superiori della citt\u00e0 di Roma, incoraggiando il matrimonio e la nascita dei figli (\"Lex Iulia de maritandis ordinibus\").\nFra le altre cose, esse definirono l'adulterio come un delitto privato e pubblico (\"lex Iulia de adulteriis\").\nPer incoraggiare la crescita demografica, le Leges Iuliae offrivano incentivi per il matrimonio e imponevano penalizzazioni ai celibi.\nAugusto istitu\u00ec la cosiddetta \"legge dei tre figli\", che garantiva un gran riguardo a coloro che avessero avuto tre figli maschi.\nI celibi in et\u00e0 di matrimonio e le giovani vedove che non si risposavano non potevano ricevere le eredit\u00e0 e non potevano assistere ai giochi pubblici.\n\"Leges Iuliae\" augustee.\n\"Lex Iulia de ambitu\" (18 a.C.).\nIn tema di \"crimen ambitus\" penalizzava la corruzione e stabil\u00ec che in casi non violenti fosse pagata una multa pecuniaria oltre all'interdizione dalle cariche pubbliche per cinque anni.\n\"Lex Iulia de annona\" (18 a.C.).\nPrevide una forte sanzione in denaro per l'incetta di generi alimentari.\n\"Lex Iulia de maritandis ordinibus\" (18 a.C.).\nLimitava il matrimonio tra classi sociali diverse (questa legge \u00e8 considerata essere una causa indiretta del concubinaggio, che sar\u00e0 poi successivamente regolamentato da Giustiniano - si veda di seguito). Fu una legge molto controversa perch\u00e9 il progetto originale prevedeva pene e restrizioni molto dure, quindi l'imperatore fu costretto a sopprimere o ad attenuare alcune sanzioni\n\"Lex Iulia de adulteriis coercendis\" (17 a.C.).\nPrevide e disciplin\u00f2 il \"crimen adulterii\" e le varie fattispecie che vi rientravano (\"adulterium\", \"incestum\", \"lenocinium\", \"stuprum\"), istituendo la relativa qu\u00e6stio, che puniva il reato con l'esilio.\nLe due parti colpevoli erano inviate in esilio su due isole diverse (\"dummodo in diversas insulas relegentur\") e parte delle loro propriet\u00e0 era confiscata.\nAi padri era permesso di uccidere le figlie e i loro partner d'adulterio. I mariti potevano uccidere i partner in certe circostanze ed erano obbligati a divorziare dalle mogli adultere.\nLo stesso Augusto dovette applicare tale legge nei confronti di sua figlia Giulia (relegata sull'isola di Pandateria) e della figlia maggiore di quest'ultima (Giulia minore).\nTacito rimprovera il fatto che, con i suoi propri parenti, Augusto fosse stato pi\u00f9 severo di quanto la legge stessa richiedesse.\n\"Lex Iulia de vi publica et privata\" (17 a.C.).\nFu promulgata nel 17 a.C. allo scopo di ridefinire il delitto di violenza, ossia il \"crimen vis\", che era stato precedentemente punito dalla \"lex Plautia de vi\". \nEssa ricomprendeva due diverse tipologie di violenza: la \"vis pubblica,\" contro il regolare svolgimento delle funzioni statali (ad esempio i comizi) e punita con l'esilio, e la \"vis privata\", contro la libert\u00e0 dei privati cittadini e punita con il sequestro di un terzo del patrimonio del colpevole. \nEra considerata \"vis publica\" anche la mancata concessione da parte del magistrato del diritto alla \"provocatio ad populum\", ottenuta per esempio impedendo all'accusato di giungere a Roma oppure torturandolo o uccidendolo prima che essa fosse stata eseguita.\n\"Lex Iulia iudiciorum privatorum\" (17 a.C.).\nNel quadro di una revisione del sistema processuale romano, elimin\u00f2 del tutto le \"legis actiones\" sostituite dal processo per \"formulas\". Tra le \"legis actiones\", rimase in vigore la sola \"legis actio sacramenti\" nei giudizi centumvirali (ad es., per questioni ereditarie), nonch\u00e9 la procedura relativa all\u2019\"actio damni infecti\".\n\"Lex Iulia iudiciorum publicorum\" (17 a.C.).\nRipart\u00ec le \"decuriae\" di giudici (ciascuna composta di cento giudici) in quattro: una di senatori, una di cavalieri, una mista di senatori e cavalieri, una di giudici per met\u00e0 appartenenti al ceto equestre (\"ducenarii\"). Le \"decuriae\" giudicavano seguendo una turnazione. Individu\u00f2 anche un'ulteriore fattispecie di delitto rientrante nel \"crimen ambitus\": fu punito, infatti, con una pena pecuniaria, la parte (imputato o accusatore) che si fosse recata a casa del giudice con l'implicito scopo di corromperlo o, comunque, influenzarne la serenit\u00e0 di giudizio.\n\"Lex Iulia maiestatis\" (8 a.C.).\nRiordin\u00f2 l'intera materia del \"crimen maiestatis\", comminando per esso la pena dell\u2019\"interdictio aqua et igni\" e la confisca del patrimonio. Proprio da questa legge deriv\u00f2 l'impulso a far rientrare, in sede di interpretazione, nell'ambito del \"crimen maiestatis\", tutte le offese in qualunque modo arrecate alla dignit\u00e0 imperiale.\n\"Lex Iulia de collegiis\" (7 a.C.).\nContiene norme relative ai \"collegia\" e alle \"sodalitates\". In particolare stabil\u00ec che tutti i \"collegia\" e le \"sodalitates\" (tranne un ristretto numero di antica tradizione), fino ad allora esistenti, dovevano essere sciolti; per la costituzione di nuovi enti dello stesso genere occorreva l'autorizzazione del Senato.\n\"Lex Iulia de vicesima hereditatum\" (5 d.C.).\nIntrodusse un'imposta successoria pari al 5% del patrimonio ereditario e regol\u00f2, altres\u00ec, la procedura relativa all'apertura del testamento, stabilendo che le \"tabulae testamentariae\" dovevano essere aperte dinanzi all'ufficio preposto alla riscossione dell'imposta.\n\"Lex Papia Poppaea\" (9 d.C.).\nFinalizzata a incoraggiare e a rinforzare l'istituto del matrimonio, \u00e8 solitamente considerata parte integrante delle Leges Iuliae augustee. La \"Lex Papia Poppaea\" inoltre promuoveva esplicitamente la progenie (all'interno del matrimonio legale) e discriminava il celibato. In particolare:\nPer particolari benemerenze, era previsto che il Senato ed il principe potessero concedere anche a soggetti non in regola con le disposizioni delle \"leges Iuliae\" e \"Papia\" i vantaggi che esse assegnavano.\nAggiornamenti posteriori delle \"Leges Iuliae\".\nGli estratti sotto riportati provengono da codici e testi di diritto pi\u00f9 tardi, ma sono comunque di valore in quanto si basano sui testi originali delle Leges Iuliae, spesso citandoli fedelmente.\nUlpiano (III secolo).\nUlpiano riporta a proposito della Lex Iulia relativa al matrimonio:"}
{"id": "2101464", "revid": "899609", "url": "https://it.wikipedia.org/wiki?curid=2101464", "title": "Poli", "text": ""}
{"id": "2101469", "revid": "767487", "url": "https://it.wikipedia.org/wiki?curid=2101469", "title": "Gross Sch\u00e4rhorn", "text": "Il Gross Sch\u00e4rhorn (3.294\u00a0) \u00e8 una montagna delle Alpi Glaronesi (sottosezione Alpi Urano-Glaronesi). Si trova nel Canton Uri in Svizzera.\nDescrizione.\nIl monte domina la Sch\u00e4chental, valle collocata a nord della montagna. A sud si trova il Ghiacciaio H\u00fcfi che scorre nella Maderanertal. Viene chiamato Gross Sch\u00e4rhorn per distinguerlo dal \"Chli Sch\u00e4rhorn\" (3.234\u00a0m), vetta secondaria situata ad ovest."}
{"id": "2101472", "revid": "767487", "url": "https://it.wikipedia.org/wiki?curid=2101472", "title": "Szakm\u00e1r", "text": "Szakm\u00e1r \u00e8 un comune dell'Ungheria di 1.396 abitanti (dati 2005). \u00c8 situato nella provincia di B\u00e1cs-Kiskun."}
{"id": "2101475", "revid": "290351", "url": "https://it.wikipedia.org/wiki?curid=2101475", "title": "On-U Sound Records", "text": "La On-U Sound Records \u00e8 un'etichetta discografica britannica conosciuta soprattutto per la musica dub distribuita negli anni ottanta. L'etichetta \u00e8 di propriet\u00e0 del produttore Adrian Sherwood e produce tra gli altri artisti come i Tackhead, i Dub Syndicate, gli African Head Charge, i The London Underground, i Little Annie, i Creation Rebel, Mark Stewart, Gary Clail, i New Age Steppers, gli Audio Active, gli Asian Dub Foundation ed i Singers &amp; Players.\nIl dub della On-U Sound \u00e8 diverso da quello classico come quello di King Tubby o di Lee Perry, questo perch\u00e9 gli artisti dell'etichetta hanno un background punk, new wave, o funk, e producono un suono che non \u00e8 puro reggae, anche se si sono spesso associati all'etichetta artisti pi\u00f9 classici come Prince Far I, Bim Sherman, i Roots Radics e Lee Perry."}
{"id": "2101476", "revid": "184925", "url": "https://it.wikipedia.org/wiki?curid=2101476", "title": "On-U Sound", "text": ""}
{"id": "2101477", "revid": "184925", "url": "https://it.wikipedia.org/wiki?curid=2101477", "title": "On U Sound", "text": ""}
{"id": "2101479", "revid": "110157", "url": "https://it.wikipedia.org/wiki?curid=2101479", "title": "Szalkszentm\u00e1rton", "text": "Szalkszentm\u00e1rton \u00e8 un comune dell'Ungheria di 3.016 abitanti (dati 2005). \u00c8 situato nella provincia di B\u00e1cs-Kiskun."}
{"id": "2101481", "revid": "1573940", "url": "https://it.wikipedia.org/wiki?curid=2101481", "title": "Tanaka", "text": ""}
{"id": "2101485", "revid": "599013", "url": "https://it.wikipedia.org/wiki?curid=2101485", "title": "Casto Espinosa", "text": "Carriera.\nCresciuto nel M\u00e9rida, pass\u00f2 al Logro\u00f1\u00e9s per poi giocare in Segunda Divisi\u00f3n con la maglia dell'Albacete Balompi\u00e9.\nNel 2006 pass\u00f2 al Betis Siviglia, nella quale ricopr\u00ec il ruolo di terzo portiere. Esord\u00ec nella Primera Divisi\u00f3n il 16 dicembre 2007 in Betis-Almer\u00eda (3-1).\nNella stagione 2008-2009 riesce ad ottenere il posto di titolare."}
{"id": "2101488", "revid": "110157", "url": "https://it.wikipedia.org/wiki?curid=2101488", "title": "Szank", "text": "Szank \u00e8 un comune dell'Ungheria di 2.622 abitanti (dati 2005). \u00c8 situato nella provincia di B\u00e1cs-Kiskun."}
{"id": "2101489", "revid": "1573940", "url": "https://it.wikipedia.org/wiki?curid=2101489", "title": "Eremo di Barucola", "text": "L'eremo di Barucola (o, nell'italiano locale, della Barucola) si trova nella localit\u00e0 montana appenninica di Barucola/La Barucola sul versante marecchiese dell'Alpe della Luna, nel comune di Badia Tedalda, ed ha un particolare pregio paesaggistico.\nEremo.\nAttualmente disabitata, la localit\u00e0 di Barucola nel medioevo ha ospitato una fiorente comunit\u00e0 eremitica. Documentato dagli anni trenta del XIII secolo, l'eremo della Barucola \u00e8 una comunit\u00e0 eremitica con regola agostiniana e con obbedienza al vescovo di Citt\u00e0 di Castello, aggregata al convento dei frati Servi di Maria a Sansepolcro nel 1295, insieme all'eremo di Montevicchi, dal beato Andrea Dotti noto anche come \"Andrea da Sansepolcro\", che visse in questa localit\u00e0 e vi mor\u00ec il 31 agosto 1315.\nL'eremo \u00e8 ancora in vita agli inizi del XVI secolo quando, il 4 ottobre 1518, il comune di Sansepolcro scrive al priore generale dell\u2019Ordine di santa Maria dei Servi, chiedendo che, essendo il convento \u00e8 in buona venerazione presso la \u00abterra nostra\u00bb, mandi alla Barucola frati \u00abcome religiosi buoni\u00bb.\nIl 17 settembre 1520 viene smembrato dalla Diocesi di Citt\u00e0 di Castello e aggregato alla nuova Diocesi di Sansepolcro.\nCessata la vita eremitica, l'edificio \u00e8 divenuto sede di attivit\u00e0 agricole fino alla seconda met\u00e0 del XX secolo circa.Attualmente il complesso degli edifici (grande casa rurale e piccola cappella) versa in stato di avanzato degrado, ma la memoria della localit\u00e0 e del beato Andrea \u00e8 ancora molto viva tra la gente.\nNel dialetto locale, si dice che \"proviene dalla Barucola\" colui che usa modi rudi."}
{"id": "2101490", "revid": "599013", "url": "https://it.wikipedia.org/wiki?curid=2101490", "title": "Igors Stepanovs", "text": "Carriera.\nClub.\nHa iniziato la carriera nella squadra pi\u00f9 prestigiosa della Lettonia, lo Skonto R\u012bga.\nDopo una breve esperienza con la formazione riserve dell'Interskonto, \u00e8 tornato allo Skonto con cui \u00e8 rimasto fino al 2000, anno in cui ha firmato un contratto con l'Arsenal. Con i \"Gunners\", per\u00f2, non \u00e8 mai riuscito ad imporsi come titolare fisso e, nel 2003, \u00e8 passato ai belgi del Beveren. Ha poi firmato con gli svizzeri del Grasshopper, con cui \u00e8 rimasto fino al 2006. Successivamente, ha giocato per il J\u016brmala e per l'Esbjerg. Nel 2008, \u00e8 stato un calciatore dello \u0160innik Jaroslavl', ma \u00e8 stato svincolato il 9 luglio.\nNazionale.\nConta cento presenze con la maglia della , oltre a quattro reti. Ha partecipato con la sua Nazionale al ."}
{"id": "2101491", "revid": "647919", "url": "https://it.wikipedia.org/wiki?curid=2101491", "title": "Piccole sorelle cattoliche delle maternit\u00e0", "text": ""}
{"id": "2101496", "revid": "767487", "url": "https://it.wikipedia.org/wiki?curid=2101496", "title": "Eddie Miles", "text": ""}
{"id": "2101506", "revid": "1498232", "url": "https://it.wikipedia.org/wiki?curid=2101506", "title": "Linea Svjato\u0161yns'ko-Brovars'ka", "text": "La Linea Svjato\u0161yns'ko-Brovars'ka (, ) o linea M1 \u00e8 una linea della metropolitana di Kiev, che risale al 1960. Comprende alcune delle stazioni pi\u00f9 significative a livello storico, come Arsenal'na, che, trovandosi a 102 metri, \u00e8 la stazione pi\u00f9 profonda al mondo e, curiosamente, la stazione successiva Dnipro, si trova sopra il livello del suolo.\nTutte le stazioni sulla riva orientale del Dnepr sono o a livello del suolo o sopra il livello del suolo, in modo simile all'esperimento realizzato per la linea Fil\u00ebvskaja di Mosca; tuttavia, il clima pi\u00f9 mite della capitale ucraina ha impedito alle stazioni di subire i danni climatici: questo \u00e8 il motivo per cui le estensioni della linea del 1968 e del 1979 non sono state interrate. Le cinque stazioni originali sono estremamente notevoli in senso architettonico e decorativo, e sono riuscite a sopravvivere alla battaglia di Nikita Chru\u0161\u010d\u00ebv contro gli \"extra\" decorativi.\nLa linea Svjato\u0161yns'ko-Brovars'ka taglia Kiev lungo un asse est-ovest e conta 18 stazioni. In genere, sulle cartine \u00e8 segnata col colore rosso.\nMateriale rotabile.\nLa linea \u00e8 servita dal Deposito Darnycja (\u2116 1), anche se prima del 1965 era utilizzato un deposito di tram convertito appositamente, che si trovava sotto la stazione Dnipro. Dopo il completamento del ponte della metropolitana, il deposito fu dismesso.\nSviluppi recenti e progetti futuri.\nDato che la linea comprende le stazioni pi\u00f9 vecchie della rete, alcune mostrano i segni di mezzo secolo di utilizzo e necessitano di ammodernamenti. Tra i lavori da svolgere, vi sono le scale mobili da sostituire, il rifacimento dell'illuminazione e, in alcuni casi, delle decorazioni. In particolare, questo riguarda le stazioni in superficie, maggiormente esposte ai fenomeni atmosferici. Una di queste \u00e8 Darnycja, che nel futuro diventer\u00e0 un'importante stazione di interscambio per le tre linee; \u00e8 stata sottoposta a una completa ristrutturazione, con l'aggiunta di un nuovo ingresso a ovest.\nAltri progetti comprendono la costruzione di nuovi ingressi per Vokzal'na e Teatral'na."}
{"id": "2101515", "revid": "1728", "url": "https://it.wikipedia.org/wiki?curid=2101515", "title": "Triumviri monetali", "text": ""}
{"id": "2101517", "revid": "300067", "url": "https://it.wikipedia.org/wiki?curid=2101517", "title": "Jim King", "text": ""}
{"id": "2101519", "revid": "20469426", "url": "https://it.wikipedia.org/wiki?curid=2101519", "title": "Nodo paletto", "text": ""}
{"id": "2101528", "revid": "287204", "url": "https://it.wikipedia.org/wiki?curid=2101528", "title": "Nangal Dewat", "text": "Nangal Dewat \u00e8 una suddivisione dell'India, classificata come \"census town\", di 13.168 abitanti, situata nel distretto di Delhi Sud Ovest, nello territorio federato di Delhi. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 33' 08 N e 77\u00b0 05' 46 E.\nSociet\u00e0.\nEvoluzione demografica.\nAl censimento del 2001 la popolazione di Nangal Dewat assommava a 13.168 persone, delle quali 7.325 maschi e 5.843 femmine. I bambini di et\u00e0 inferiore o uguale ai sei anni assommavano a 1.886, dei quali 852 maschi e 1.034 femmine. Infine, coloro che erano in grado di saper almeno leggere e scrivere erano 8.407, dei quali 5.343 maschi e 3.064 femmine."}
{"id": "2101531", "revid": "300067", "url": "https://it.wikipedia.org/wiki?curid=2101531", "title": "Jim King (cestista 1941)", "text": ""}
{"id": "2101532", "revid": "6923", "url": "https://it.wikipedia.org/wiki?curid=2101532", "title": "Ford modello T", "text": ""}
{"id": "2101535", "revid": "287204", "url": "https://it.wikipedia.org/wiki?curid=2101535", "title": "Nangal Thakran", "text": "Nangal Thakran \u00e8 una suddivisione dell'India, classificata come \"census town\", di 3.558 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 28\u00b0 47' 45 N e 77\u00b0 00' 45 E.\nSociet\u00e0.\nEvoluzione demografica.\nAl censimento del 2001 la popolazione di Nangal Thakran assommava a 3.558 persone, delle quali 1.917 maschi e 1.641 femmine. I bambini di et\u00e0 inferiore o uguale ai sei anni assommavano a 507, dei quali 291 maschi e 216 femmine. Infine, coloro che erano in grado di saper almeno leggere e scrivere erano 2.561, dei quali 1.532 maschi e 1.029 femmine."}
{"id": "2101538", "revid": "695564", "url": "https://it.wikipedia.org/wiki?curid=2101538", "title": "Mediamente isterica Deluxe - Anniversary Edition", "text": ""}
{"id": "2101542", "revid": "300067", "url": "https://it.wikipedia.org/wiki?curid=2101542", "title": "Dick Barnett", "text": ""}
{"id": "2101552", "revid": "729019", "url": "https://it.wikipedia.org/wiki?curid=2101552", "title": "Strada europea E09", "text": "La strada europea E09 (o E9) \u00e8 una strada europea di classe A e, come si evince dal numero, una dorsale intermedia nord-sud lunga 967 km. Collega Orl\u00e9ans in Francia con Barcellona in Spagna attraverso Vierzon, Limoges e Tolosa.\nPercorso.\nIl percorso della E9 segue le seguenti strade:"}
{"id": "2101556", "revid": "838137", "url": "https://it.wikipedia.org/wiki?curid=2101556", "title": "Concert band", "text": ""}
{"id": "2101558", "revid": "599013", "url": "https://it.wikipedia.org/wiki?curid=2101558", "title": "Jimmy Walker", "text": ""}
{"id": "2101561", "revid": "86599", "url": "https://it.wikipedia.org/wiki?curid=2101561", "title": "Cratere Elinor", "text": "Elinor \u00e8 un cratere d'impatto presente sulla superficie di Titania, il maggiore dei satelliti di Urano, a 44,8\u00b0 di latitudine sud e 333,6\u00b0 di longitudine est. Il suo diametro \u00e8 di circa 75\u00a0km.\nIl cratere \u00e8 stato battezzato dall'Unione Astronomica Internazionale con riferimento ad un personaggio del dramma storico shakespeariano \"Re Giovanni\", la regina \"Eleonora\", madre di Giovanni."}
{"id": "2101563", "revid": "838137", "url": "https://it.wikipedia.org/wiki?curid=2101563", "title": "Banda sinfonica", "text": ""}
{"id": "2101566", "revid": "767487", "url": "https://it.wikipedia.org/wiki?curid=2101566", "title": "Je te rends ton amour", "text": "Je te rends ton amour \u00e8 il secondo singolo dell'album \"Innamoramento\", della cantautrice francese Myl\u00e8ne Farmer, pubblicato l'8 giugno 1999.\nQuesta quinta traccia dell'album studio \"Innamoramento\" era ed \u00e8 a oggi la canzone preferita della cantante ed una delle tracce preferite dei fan. Il singolo \u00e8 stato accompagnato da un video che presso il grande pubblico \u00e8 praticamente sconosciuto ma che per i fan \u00e8 un vero capolavoro: nel video infatti Myl\u00e8ne Farmer interpreta una donna non vedente che si reca presso un'abbazia dove avr\u00e0 rapporti spinti con Satana. Il che non scandalizza nessuno se il video sia stato censurato pochi giorni dopo l'uscita(seconda censura dopo \"Beyond my control\" del 1992). Il videoclip sar\u00e0 comunque venduto in formato VHS e le vendite saranno devolute alla ricerca contro l'AIDS.\nIn totale il singolo vender\u00e0 circa 160.000 copie arrivando soltanto alla decima posizione della classifica dei singoli francesi. \u00c8 stato portato sul palco solo durante il Myl\u00e8nium Tour del 1999 e nell'ultima tourn\u00e9e 2009."}
{"id": "2101567", "revid": "1450446", "url": "https://it.wikipedia.org/wiki?curid=2101567", "title": "Idillio", "text": "L'idillio \u00e8 un componimento poetico di brevi dimensioni con spiccate caratteristiche soggettive. \nIl nome deriva dal greco antico \u03b5\u1f30\u03b4\u03cd\u03bb\u03bb\u03b9\u03bf\u03bd, diminutivo di \u03b5\u1f36\u03b4\u03bf\u03c2 = \"immagine\", e quindi \"quadretto\" o \"bozzetto\". Fu usato per la prima volta, forse, dal grammatico Artemidoro di Tarso per definire i carmi scritti da Teocrito nel III secolo a.C. Una parte dei testi di Teocrito (ovvero i carmi I e III-XI) presenta un'ambientazione pastorale, che poi per estensione \u00e8 stata considerata una caratteristica dell'idillio, o del \"carme bucolico\".\nNella letteratura italiana, l'aggettivo \"idillico\" si usa per definire espressioni poetiche (per esempio nella poesia lirica di modello petrarchesco, nella \"Gerusalemme liberata\" o nella favola pastorale \"Aminta\" di Torquato Tasso) che presentano un'ambientazione naturale svolta in toni idealizzati, come mondo di pace e armonia contrapposto alla realt\u00e0.\nIn epoca moderna sei poesie di Leopardi, composte negli anni 1819-21, vennero dall' come si vede chiaramente nei manoscritti; in seguito il critico De Sanctis attribu\u00ec lo stesso nome, preceduto dall'aggettivo \"grandi\", ai Canti composti negli anni 1829-31 nei quali riconobbe caratteri affini a quelli dei \"primi\" o \"piccoli\" idilli. Con Leopardi comunque l'idillio viene a perdere ogni legame con il modello ellenistico e bucolico e diventa un genere in cui esprimere la propria interiorit\u00e0 traendo spunto da una contemplazione del mondo naturale. Infatti, in un appunto dei \"\" (1828) il poeta scrive: \u00abidilli esprimenti situazioni, affezioni, avventure storiche del mio animo\u00bb."}
{"id": "2101571", "revid": "287204", "url": "https://it.wikipedia.org/wiki?curid=2101571", "title": "Pehlad Pur Bangar", "text": "Pehlad Pur Bangar \u00e8 una suddivisione dell'India, classificata come \"census town\", di 10.548 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 45' 32 N e 77\u00b0 05' 13 E.\nSociet\u00e0.\nEvoluzione demografica.\nAl censimento del 2001 la popolazione di Pehlad Pur Bangar assommava a 10.548 persone, delle quali 5.938 maschi e 4.610 femmine. I bambini di et\u00e0 inferiore o uguale ai sei anni assommavano a 1.758, dei quali 980 maschi e 778 femmine. Infine, coloro che erano in grado di saper almeno leggere e scrivere erano 7.271, dei quali 4.485 maschi e 2.786 femmine."}
{"id": "2101573", "revid": "767487", "url": "https://it.wikipedia.org/wiki?curid=2101573", "title": "S\u00f8ren Skov", "text": "Carriera.\nGiocatore.\nInizia a giocare nella seconda divisione danese nella squadra della sua citt\u00e0 natale; nel 1975 passa invece all', con cui ottiene la promozione. Si trasferisce per\u00f2 ad Amburgo per giocare in Zweite Bundesliga nel : la squadra vince il campionato nel 1977 grazie anche ai 7 gol di Skov. Nuovo trasferimento immediato a fine stagione, questa volta in Belgio tra le fila del . Il club milita in massima divisione, e il danese vi rimane per 5 stagioni; si mette particolarmente in luce nell'ultima di queste, mettendo a segno 23 gol.\nLe sue prestazioni vengono intanto notate da Antonio Sibilia, che nell'estate del 1982 lo tessera per l'. La societ\u00e0 ha appena ceduto Juary all', ma ha in rosa, tra gli altri, Stefano Tacconi, Giovanni Cervone, Luciano Favero, Beniamino Vignola e Ger\u00f3nimo Barbadillo, mentre in panchina c'\u00e8 Giuseppe Marchioro. L'inizio della stagione per il danese \u00e8 incoraggiante, che segna nelle amichevoli e anche nelle prime uscite in Coppa Italia contro e (e in seguito segner\u00e0 anche una doppietta negli ottavi, alla , nella sconfitta esterna per 5-3). Le cose cambiano per\u00f2 quando a Marchioro subentra Fernando Veneranda: Skov si trova infatti ben presto confinato tra le riserve e non riesce ad incidere assolutamente sulle vicende della squadra irpina, che raggiunge la salvezza senza il suo apporto. Alla fine sono 16 le presenze in campionato, senza reti segnate.\nIl danese lascia quindi l'Italia nell'estate del 1983. Torna a giocare nella seconda divisione tedesca, questa volta nell', mentre nel 1985 approda in Svizzera, prima nel , poi nel . Chiude qui la carriera nel 1987.\nNazionale.\nScende in campo 3 volte con la maglia della , nel 1982, senza realizzare nessuna rete."}
{"id": "2101576", "revid": "287204", "url": "https://it.wikipedia.org/wiki?curid=2101576", "title": "Pooth Kalan", "text": "Pooth Kalan \u00e8 una suddivisione dell'India, classificata come \"census town\", di 50.587 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 28\u00b0 42' 42 N e 77\u00b0 04' 41 E.\nSociet\u00e0.\nEvoluzione demografica.\nAl censimento del 2001 la popolazione di Pooth Kalan assommava a 50.587 persone, delle quali 27.608 maschi e 22.979 femmine. I bambini di et\u00e0 inferiore o uguale ai sei anni assommavano a 8.352, dei quali 4.519 maschi e 3.833 femmine. Infine, coloro che erano in grado di saper almeno leggere e scrivere erano 32.520, dei quali 19.749 maschi e 12.771 femmine."}
{"id": "2101580", "revid": "287204", "url": "https://it.wikipedia.org/wiki?curid=2101580", "title": "Tigri (citt\u00e0)", "text": " \nTigri \u00e8 una suddivisione dell'India, classificata come \"census town\", di 44.895 abitanti, situata nel distretto di Delhi Sud, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Tigri assommava a 44.895 persone, delle quali 24.469 maschi e 20.426 femmine. I bambini di et\u00e0 inferiore o uguale ai sei anni assommavano a 7.426, dei quali 3.907 maschi e 3.519 femmine. Infine, coloro che erano in grado di saper almeno leggere e scrivere erano 27.631, dei quali 17.247 maschi e 10.384 femmine."}
{"id": "2101581", "revid": "124123", "url": "https://it.wikipedia.org/wiki?curid=2101581", "title": "Nati nel 1164", "text": ""}
{"id": "2101586", "revid": "287204", "url": "https://it.wikipedia.org/wiki?curid=2101586", "title": "Taj Pul", "text": " \nTaj Pul \u00e8 una suddivisione dell'India, classificata come \"census town\", di 58.220 abitanti, situata nel distretto di Delhi Sud, nello territorio federato di Delhi. In base al numero di abitanti la citt\u00e0 rientra nella classe II (da 50.000 a 99.999 persone).\nSociet\u00e0.\nEvoluzione demografica.\nAl censimento del 2001 la popolazione di Taj Pul assommava a 58.220 persone, delle quali 32.493 maschi e 25.727 femmine. I bambini di et\u00e0 inferiore o uguale ai sei anni assommavano a 10.109, dei quali 5.432 maschi e 4.677 femmine. Infine, coloro che erano in grado di saper almeno leggere e scrivere erano 40.219, dei quali 25.031 maschi e 15.188 femmine."}
{"id": "2101587", "revid": "253269", "url": "https://it.wikipedia.org/wiki?curid=2101587", "title": "Irasema Dilian", "text": "Biografia.\nGli inizi.\nFiglia di un diplomatico polacco, nacque a Rio de Janeiro dove il padre negli anni '20 rappresentava il suo Paese; giunse giovanissima a Roma dove si iscrisse al Centro sperimentale di cinematografia diplomandosi nel 1940. Esord\u00ec in un film del regista francese Marcel L'Herbier, \"Ecco la felicit\u00e0\". Notata da Vittorio De Sica, fu una delle studentesse di \"Maddalena... zero in condotta\" (1940), accanto a Carla Del Poggio, in cui, con il primo pseudonimo di Eva Dilian, ebbe un successo grandissimo per un ruolo che divenne il \"suo\".\nDivenuta dopo quel film la \"privatista\" per eccellenza del cinema italiano dei telefoni bianchi, la Dilian fu una delle attrici pi\u00f9 popolari degli anni '40, soprattutto nel ruolo di studentesse antipatiche ma al tempo stesso dotate di bellezza nelle premesse, rese comunque accattivanti dalla dolcezza interpretativa dell'attrice. Cos\u00ec fu anche nell'altro ruolo della poetessa svampita di \"Teresa Venerd\u00ec\" (1941), di nuovo per la regia di De Sica e stavolta a fianco di Adriana Benetti.\nDopo aver scelto definitivamente lo pseudonimo di Irasema Dilian, trov\u00f2 la consacrazione in \"\" (1941) di Mario Mattoli, accanto ad Alida Valli, Andrea Checchi e Bianca Della Corte, in cui interpret\u00f2 il ruolo di Maria e conquist\u00f2 il primo posto nei titoli di testa, imponendosi al pubblico, soprattutto nel cuore degli spettatori maschi adolescenti, come la ragazza sensibile e sincera che tutti sognavano di sposare.\nIl successo.\nLa Dilian recit\u00f2 in film di grande successo come \"Violette nei capelli\" (1942) di Carlo Ludovico Bragaglia, \"I sette peccati\" (1942) di Ladislao Kish e \"Malombra\" (1942) di Mario Soldati, \"Fuga a due voci\" (1943), con Gino Bechi, ancora di Bragaglia.\nNel dopoguerra recit\u00f2 in \"Aquila nera\" (1946) di Riccardo Freda, \"La figlia del capitano\" (1947) di Mario Camerini e \"Il corriere del re\" (1948) di Gennaro Righelli, film in costume. In questo periodo l'attrice, che aveva trovato, insieme ad altri divi italiani, un rifugio artistico in Spagna durante la R.S.I., torn\u00f2 molto spesso nella penisola iberica a recitare in diversi film.\nSposatasi nel 1950 con Arduino Maiuri, in seguito quotato sceneggiatore, dopo il flop del film \"Donne senza nome\" (1949) si trasfer\u00ec con il marito in Messico per girare \"Muchachas de Uniforme\" (1951), che ebbe uno straordinario successo e che la proiett\u00f2 verso una fama insperata nel Paese centroamericano, nel quale rimase diversi anni contribuendo con altre attrici a creare quella che venne in seguito definita \"l'epoca d'oro\" del cinema messicano. Tra i vari film \u00e8 da segnalare \"Cime tempestose\" (1954) di Luis Bu\u00f1uel, forse l'unico film che il regista si pent\u00ec di girare.\nUltimi anni.\nNei primi anni sessanta, nonostante fosse ancora sulla cresta dell'onda, la Dilian si ritir\u00f2 dal mondo dello spettacolo e torn\u00f2 a vivere in Italia, mentre il marito Arduino Maiuri continu\u00f2 la sua carriera di sceneggiatore. Dal loro matrimonio nacquero due figli, Coralla e Antonio. Mor\u00ec a Ceprano (Frosinone) nel 1996."}
{"id": "2101591", "revid": "255751", "url": "https://it.wikipedia.org/wiki?curid=2101591", "title": "Baia degli Angeli (discoteca)", "text": ""}
{"id": "2101595", "revid": "287204", "url": "https://it.wikipedia.org/wiki?curid=2101595", "title": "Sultan Pur Majra", "text": " \nSultan Pur Majra \u00e8 una suddivisione dell'India, classificata come \"census town\", di 163.716 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe I (da 100.000 persone in su).\nSociet\u00e0.\nEvoluzione demografica.\nAl censimento del 2001 la popolazione di Sultan Pur Majra assommava a 163.716 persone, delle quali 88.313 maschi e 75.403 femmine. I bambini di et\u00e0 inferiore o uguale ai sei anni assommavano a 26.289, dei quali 13.993 maschi e 12.296 femmine. Infine, coloro che erano in grado di saper almeno leggere e scrivere erano 99.932, dei quali 61.275 maschi e 38.657 femmine."}
{"id": "2101604", "revid": "287204", "url": "https://it.wikipedia.org/wiki?curid=2101604", "title": "Sultan Pur", "text": "Sultan Pur \u00e8 una suddivisione dell'India, classificata come \"census town\", di 11.336 abitanti, situata nel distretto di Delhi Sud, nello territorio federato di Delhi. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 29' 35 N e 77\u00b0 09' 36 E.\nSociet\u00e0.\nEvoluzione demografica.\nAl censimento del 2001 la popolazione di Sultan Pur assommava a 11.336 persone, delle quali 6.508 maschi e 4.828 femmine. I bambini di et\u00e0 inferiore o uguale ai sei anni assommavano a 1.718, dei quali 914 maschi e 804 femmine. Infine, coloro che erano in grado di saper almeno leggere e scrivere erano 7.782, dei quali 4.857 maschi e 2.925 femmine."}
{"id": "2101608", "revid": "1154737", "url": "https://it.wikipedia.org/wiki?curid=2101608", "title": "Monte Colombano", "text": "Il monte Colombano \u00e8 una montagna delle Alpi Graie alta 1.658\u00a0m.\nSi trova tra la Val Ceronda, la Valle di Vi\u00f9 e la Val Casternone; il suo punto culminante \u00e8 situato tra i comuni di Varisella e di Vi\u00f9 ma il versante sud-occidentale \u00e8 compreso nel territorio comunale di Val della Torre.\nDescrizione.\n\u00c8 la maggiore elevazione della Val Ceronda; il punto culminante \u00e8 situato circa 600 metri pi\u00f9 a nord della quota 1.620\u00a0m dove la stessa Val Ceronda converge con la Valle di Vi\u00f9 e quella del Casternone.\nSituata in provincia di Torino, \u00e8 una montagna arida e pietrosa, caratterizzata da estesi macereti sia sul versante est che guarda verso Varisella sia su quello occidentale rivolto verso il vallone di Richiaglio.\nDal suo versante orientale nasce il principale tra i rami sorgentizi che danno origine al torrente Ceronda mentre dalla conca che lo separa dal vicino monte Arpone nasce il Casternone.\nIn vetta si trova un massiccio cippo di pietrame. Sulla cima \u00e8 collocato anche il punto geodetico trigonometrico dell'IGM denominato \"monte Colombano \" (cod. 055042).\nGeologia.\nCome altre montagne della zona il monte Colombano \u00e8 composto prevalentemente di rocce lherzolitiche, in parte serpentinizzate. \nAccesso alla vetta.\nIl monte Colombano \u00e8 di interesse prevalentemente escursionistico ed \u00e8 accessibile senza difficolt\u00e0 alpinistiche da tutti i versanti.\nLa via di salita pi\u00f9 comoda \u00e8 la traccia di sentiero che sale dal Colle Lunella, a sua volta facilmente raggiungibile dal Colle del Lis.\nLa montagna pu\u00f2 essere raggiunta anche da Val della Torre, ma in questo caso il dislivello \u00e8 decisamente maggiore.\nIn condizioni di neve stabile e abbondante questa escursione pu\u00f2 essere effettuata anche con le ciaspole."}
{"id": "2101612", "revid": "729019", "url": "https://it.wikipedia.org/wiki?curid=2101612", "title": "Grand Slam (bomba)", "text": "La Grand Slam era una bomba a caduta libera dirompente di costruzione britannica usata dalla Royal Air Force durante la seconda guerra mondiale. Il suo peso di 22\u00a0000 lb (9\u00a0979 kg) ne fa una tra le pi\u00f9 pesanti bombe mai costruite.\nPoteva essere trasportata sull'obiettivo dai bombardieri strategici Avro Lancaster opportunamente modificati, agganciando l'ordigno esternamente sotto la fusoliera in quanto le sue dimensioni superavano quelle del compartimento bombe interno.\nOltre alla potenza distruttiva la sua onda d'urto veniva impiegata per distruggere porte e finestre\nnel raggio di parecchie centinaia di metri dal punto dell'esplosione, in modo da \"preparare\" il percorso al fuoco degli spezzoni incendiari."}
{"id": "2101620", "revid": "287204", "url": "https://it.wikipedia.org/wiki?curid=2101620", "title": "Saidul Ajaib", "text": "Saidul Ajaib \u00e8 una suddivisione dell'India, classificata come \"census town\", di 14.075 abitanti, situata nel distretto di Delhi Sud, nello territorio federato di Delhi. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Saidul Ajaib assommava a 14.075 persone, delle quali 8.504 maschi e 5.571 femmine. I bambini di et\u00e0 inferiore o uguale ai sei anni assommavano a 2.119, dei quali 1.089 maschi e 1.030 femmine. Infine, coloro che erano in grado di saper almeno leggere e scrivere erano 9.381, dei quali 6.327 maschi e 3.054 femmine."}
{"id": "2101621", "revid": "196390", "url": "https://it.wikipedia.org/wiki?curid=2101621", "title": "Antica lingua inglese", "text": ""}
{"id": "2101624", "revid": "196390", "url": "https://it.wikipedia.org/wiki?curid=2101624", "title": "Antico Inglese", "text": ""}
{"id": "2101625", "revid": "287204", "url": "https://it.wikipedia.org/wiki?curid=2101625", "title": "Sambhalka", "text": "Sambhalka \u00e8 una suddivisione dell'India, classificata come \"census town\", di 11.064 abitanti, situata nel distretto di Delhi Sud Ovest, nello territorio federato di Delhi. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 32' 10 N e 77\u00b0 06' 03 E.\nSociet\u00e0.\nEvoluzione demografica.\nAl censimento del 2001 la popolazione di Sambhalka assommava a 11.064 persone, delle quali 6.701 maschi e 4.363 femmine. I bambini di et\u00e0 inferiore o uguale ai sei anni assommavano a 2.032, dei quali 1.094 maschi e 938 femmine. Infine, coloro che erano in grado di saper almeno leggere e scrivere erano 6.641, dei quali 4.583 maschi e 2.058 femmine."}
{"id": "2101632", "revid": "767487", "url": "https://it.wikipedia.org/wiki?curid=2101632", "title": "Serravalle di Carda", "text": "Serravalle di Carda \u00e8 una piccola frazione del comune di Apecchio in provincia di Pesaro-Urbino.\nGeografia fisica.\nL'abitato posto a 800 m s.l.m., si trova arroccato su una delle pendici del monte Nerone da dove domina sulla zona del Corridoio Bizantino con esposizione a mezzogiorno. Serravalle di Carda si trova quasi a ridosso del confine con l'Umbria, a 11\u00a0km dal capoluogo Apecchio e rispettivamente 40,5\u00a0km da Urbino, 80\u00a0km da Pesaro e 63 \u00a0km da Fano.\nStoria.\nSerravalle di Carda si sviluppa attorno all'anno mille vicino alla vecchia parrocchiale.\nPapa Eugenio III nel 1145 la pone sotto la protezione diretta della Santa Sede, nel 1237 il paese \u00e8 restituito al comune di Cagli per poi passare nelle mani degli Ubaldini della Carda, conti di Apecchio e quindi il borgo entra a far parte del ducato di Urbino. Con la fine della famiglia Della Rovere e quindi la devoluzione del ducato al diretto controllo della Chiesa nel 1631, Serravalle di Carda grazie alla legazione Apostolica di Urbino e Pesaro diventa comunit\u00e0 autonoma e sede di capoluogo. Con l'unit\u00e0 d'Italia, nel 1861, il comune di Serravalle di Carda viene soppresso e accorpato a quello di Apecchio.\nEconomia.\nUna delle principali attivit\u00e0 economiche del borgo rurale \u00e8 il turismo; si trova infatti sulla strada che giunge alla cima del monte Nerone e alle piste da sci mentre d'estate \u00e8 punto di partenza per gli appassionati di trekking o delle escursioni a cavallo e mountain bike.\nEventi.\nLe scene si svolgono lungo le vie del paese che verranno animate da scene di vita quotidiana del tempo come il mercato, la locanda, il fornaio, il pastore con le pecorelle, ecc. La Passio \u00e8 caratterizzato dalla scena della Crocifissione; particolarmente suggestiva perch\u00e9 il pubblico pu\u00f2 seguire il dialogo di Ges\u00f9 con Dio e con i ladroni e Maria ai piedi della croce."}
{"id": "2101634", "revid": "36426", "url": "https://it.wikipedia.org/wiki?curid=2101634", "title": "Caff\u00e8 Paszkowski", "text": ""}
{"id": "2101638", "revid": "287204", "url": "https://it.wikipedia.org/wiki?curid=2101638", "title": "Sanoth", "text": "Sanoth \u00e8 una suddivisione dell'India, classificata come \"census town\", di 2.909 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 28\u00b0 49' 14 N e 77\u00b0 04' 19 E.\nSociet\u00e0.\nEvoluzione demografica.\nAl censimento del 2001 la popolazione di Sanoth assommava a 2.909 persone, delle quali 1.534 maschi e 1.375 femmine. I bambini di et\u00e0 inferiore o uguale ai sei anni assommavano a 449, dei quali 253 maschi e 196 femmine. Infine, coloro che erano in grado di saper almeno leggere e scrivere erano 2.108, dei quali 1.205 maschi e 903 femmine."}
{"id": "2101639", "revid": "1504506", "url": "https://it.wikipedia.org/wiki?curid=2101639", "title": "Impostazione", "text": "L'impostazione, la regolazione o il settaggio di uno strumento o di un'apparecchiatura \u00e8 l'operazione di predisposizione all'uso a cui sono destinati.\nIl termine settaggio \u00e8 un neologismo nato dall'italianizzazione del verbo inglese \"to set\", impostare appunto, che identifica questo tipo di operazione sulle apparecchiature e sulla strumentazione. In alcuni ambiti viene usato anche il termine \"adjusting\".\nA parte gli attrezzi e gli strumenti pi\u00f9 semplici, spesso strumenti e apparecchiature richiedono specifiche regolazioni che permettono di espletare la loro funzione o rendere le loro prestazioni adeguate allo scopo prefissato.\nCategorie.\nLo scopo del settaggio si pu\u00f2 suddividere in:\nLe apparecchiature pi\u00f9 semplici e \u201cdedicate\u201d (realizzate per specifiche applicazioni) sono gi\u00e0 predisposte dal costruttore in modo che l'utente possa usarle senza preoccuparsi del loro settaggio; in pratica sono regolate con impostazioni standard (o impostazioni predefinite) che garantiscono la funzionalit\u00e0 minima. Ma quando l'utilizzatore richiede funzionalit\u00e0 o prestazioni superiori, \u00e8 costretto ad agire sulle regolazioni in modo da centrare meglio la funzionalit\u00e0 che gli interessa.\nGeneralmente, pi\u00f9 un'apparecchiatura \u00e8 universale (capace di espletare diverse funzioni) pi\u00f9 sar\u00e0 necessario operare dei settaggi, anche per ottenere il minimo della funzionalit\u00e0 voluta. Spesso, l'uso di simili apparecchiature richiede personale molto preparato e con conoscenze specifiche nel campo d'applicazione.\nMetodologia.\nLe modalit\u00e0 con cui si effettua il settaggio sono innumerevoli, e dipendendo dalla tipologia, dalla tecnologia e della storia passata delle specifiche apparecchiature. In linea molto generale, si possono per\u00f2 suddividere in due grandi metodologie:\nImpostazioni hardware.\nMolte apparecchiature e strumenti sono stati progettati per essere settati attraverso la modifica \"fisica\" della loro struttura o dei loro circuiti (se sistemi elettrici/elettronici). In questi casi l'operatore pu\u00f2 operare su dispositivi on-off (digitali, come interruttori, commutatori, ecc\u2026) oppure dispositivi di regolazione analogici (come manopole, viti, potenziometri, trimmer, ecc\u2026).\nCome accennato, un tipo particolare di \"settaggio\" pu\u00f2 essere considerato la modifica strutturale dell'apparecchiatura/strumento: l'inserimento di una prolunga, la sostituzione di una molla, la scelta di un opportuno ingresso di un segnale, ecc.\nImpostazioni software.\nLe apparecchiature e la strumentazione elettronica pi\u00f9 moderna integra spesso un processore programmabile che, oltre a disporre di firmware programmato dal costruttore che ne permette la funzionalit\u00e0 di base, permette in qualche misura la programmabilit\u00e0 da parte dell'utente finale. In tal caso il costruttore fornisce, o indicazioni sui parametri programmabili tramite dispositivi fisici presenti nell'apparecchiatura stessa (pulsanti, commutatori, tastiera, ecc\u2026), oppure un software di gestione che da un computer remoto ne permette il settaggio.\nIn questo caso non avviene una modifica fisica dell'apparecchiatura/strumento, ma i segnali/dati d'ingresso verranno interpretati ed elaborati nella maniera pi\u00f9 idonea all'uso previsto."}
{"id": "2101646", "revid": "287204", "url": "https://it.wikipedia.org/wiki?curid=2101646", "title": "Siras Pur", "text": "Siras Pur \u00e8 una suddivisione dell'India, classificata come \"census town\", di 14.558 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 45' 47 N e 77\u00b0 07' 59 E.\nSociet\u00e0.\nEvoluzione demografica.\nAl censimento del 2001 la popolazione di Siras Pur assommava a 14.558 persone, delle quali 8.203 maschi e 6.355 femmine. I bambini di et\u00e0 inferiore o uguale ai sei anni assommavano a 2.440, dei quali 1.299 maschi e 1.141 femmine. Infine, coloro che erano in grado di saper almeno leggere e scrivere erano 9.471, dei quali 5.954 maschi e 3.517 femmine."}
{"id": "2101648", "revid": "2184448", "url": "https://it.wikipedia.org/wiki?curid=2101648", "title": "Khiva", "text": "Khiva (uzbeco: Xiva, \"\u0425\u0438\u0432\u0430\"; ; persiano: \u062e\u06cc\u0648\u0647 'Khiveh'; nome alternativi o storici comprendono \"Khorasam\", \"Khoresm\", \"Khwarezm\", \"Khwarizm\", \"Khwarazm\", \"Chiwa\" e \"Chorezm\") \u00e8 l'antica capitale della Corasmia e del khanato di Khiva e ai giorni nostri \u00e8 situata nella provincia uzbeka del Khorezm. L'Ichon-Qala di Khiva \u00e8 stato il primo sito in Uzbekistan ad essere iscritto tra i Patrimoni dell'umanit\u00e0 nel 1991.\nSecondo il mito, sarebbe stato Sem, figlio di No\u00e8, a fondare la citt\u00e0.\nStoria.\nAnche se si hanno tracce della citt\u00e0 intorno all'VIII secolo, allorch\u00e9 Khiva \u00e8 citata come una piccola fortezza e un centro commerciale sulla Via della Seta, le prime informazioni certe risalgono al XVI secolo, quando essa divenne capitale del Khanato di Khiva nel 1592. Per molto tempo la citt\u00e0 viene ricordata per il mercato degli schiavi che dest\u00f2 l'attenzione della Russia e nel 1717 un esercito di circa 4000 uomini giunse a Khiva al comando del principe Aleksandr Bekovi\u010d.\nIntanto conflitti che riguardavano il regno divamparono, prima contro l'emiro di Bukhara, e poi contro Nadir Shah di Persia che nel 1740 distrusse la citt\u00e0. Ricostruita verso la fine del XVIII secolo, essa ritorn\u00f2 al commercio degli schiavi che le stava dando grandi vantaggi.\nNel 1873 il generale russo Konstantin von Kaufman, con un esercito che poteva contare 13.000 unit\u00e0, conquist\u00f2 in pochissimo tempo citt\u00e0 e regno che diventarono vassalli dello zar. Ufficialmente il khanato di Khiva, venne abolito nel 1920, sostituito da Michail Frunze con la Repubblica Popolare del Khorezm. In seguito, nel 1924, venne inglobata nell'Uzbekistan.\nMonumenti e luoghi d'interesse.\nLa maggior parte dei monumenti della citt\u00e0 si trovano all'interno delle mura di Itchan Kala che \u00e8 anche patrimonio UNESCO."}
{"id": "2101659", "revid": "121576503", "url": "https://it.wikipedia.org/wiki?curid=2101659", "title": "Mo\u2018ynoq", "text": "Mo\u2018ynoq (in uzbeko: Mo\u2018ynoq; in karakalpako: Moynaq; in russo: Muynaq, \u041c\u0443\u0439\u043d\u0430\u043a), \u00e8 una citt\u00e0 del Karakalpakstan localizzata 210\u00a0km a nord di Nukus, \u00e8 stata il principale porto Uzbeko del lago d'Aral, ora \u00e8 a diverse decine di chilometri dalle sponde del lago (distanza in continuo aumento) ed \u00e8 diventata il simbolo della catastrofe ecologica che ha colpito il lago e la regione. La citt\u00e0 \u00e8 situata su quello che una volta era un istmo che collegava la penisola di Ush Say (coda di tigre) alla terraferma.\nStoria.\nNel corso degli anni, con il progressivo ritirarsi del lago, sono stati fatti vari tentativi per salvare la flotta di pescherecci tramite la costruzione di canali artificiali, tentativi che hanno di fatto soltanto ritardato la loro fine. I pescherecci costituiscono ora una spettrale flotta arenata nel deserto. All'interno della citt\u00e0 vi sono numerosi ricordi dell'epoca passata, quando fioriva il commercio ittico. Una barca da pesca \u00e8 stata posta come simbolo sopra un piedistallo nei pressi del palazzo del governo.\nPopolazione.\nLa popolazione di Moynaq \u00e8 di 13.500 abitanti, numero in continua diminuzione per via del disastro che ha colpito cos\u00ec duramente l'economia della citt\u00e0.\nEconomia.\nTurismo.\nNegli ultimi anni Moynaq, con la sua flotta di pescherecci arenati nella sabbia, \u00e8 diventata meta turistica."}
{"id": "2101661", "revid": "287204", "url": "https://it.wikipedia.org/wiki?curid=2101661", "title": "Sahibabad Daulat Pur", "text": "Sahibabad Daulat Pur \u00e8 una suddivisione dell'India, classificata come \"census town\", di 35.977 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 45' 01 N e 77\u00b0 06' 22 E.\nSociet\u00e0.\nEvoluzione demografica.\nAl censimento del 2001 la popolazione di Sahibabad Daulat Pur assommava a 35.977 persone, delle quali 20.340 maschi e 15.637 femmine. I bambini di et\u00e0 inferiore o uguale ai sei anni assommavano a 6.670, dei quali 3.543 maschi e 3.127 femmine. Infine, coloro che erano in grado di saper almeno leggere e scrivere erano 18.687, dei quali 12.486 maschi e 6.201 femmine."}
{"id": "2101666", "revid": "104458", "url": "https://it.wikipedia.org/wiki?curid=2101666", "title": "Microm\u00e9gas", "text": ""}
{"id": "2101667", "revid": "287204", "url": "https://it.wikipedia.org/wiki?curid=2101667", "title": "Sadat Pur Gujran", "text": "Sadat Pur Gujran \u00e8 una suddivisione dell'India, classificata come \"census town\", di 42.564 abitanti, situata nel distretto di Delhi Nord Est, nel territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 43' 21 N e 77\u00b0 15' 47 E.\nSociet\u00e0.\nEvoluzione demografica.\nAl censimento del 2001 la popolazione di Sadat Pur Gujran assommava a 42.564 persone, delle quali 23.492 maschi e 19.072 femmine. I bambini di et\u00e0 inferiore o uguale ai sei anni assommavano a 8.367, dei quali 4.449 maschi e 3.918 femmine. Infine, coloro che erano in grado di saper almeno leggere e scrivere erano 26.736, dei quali 16.877 maschi e 9.859 femmine."}
{"id": "2101669", "revid": "363629", "url": "https://it.wikipedia.org/wiki?curid=2101669", "title": "Roberto Ghiglianovich", "text": "Gli anni giovanili e della formazione.\nNato da Giacomo, avvocato di grido e deputato autonomista alla Dieta provinciale della Dalmazia, e da Luisa Africh, crebbe nella Zara della seconda met\u00e0 del XIX secolo, non ancora nel pieno della lotta nazionale fra italiani e croati per il predominio sulla regione. In seguito ricord\u00f2 che i migliori amici della sua infanzia furono Pietro/Petar Klai\u0107 e Du\u0161an Baljak, successivamente esponenti rispettivamente del \"Partito Nazionale\" croato e del partito serbo.\nNel 1880 si trasfer\u00ec a Vienna iscrivendosi alla facolt\u00e0 di giurisprudenza, e frequent\u00f2 i corsi sia nella capitale dell'Impero Austroungarico che a Graz.\nFu proprio a Vienna che inizi\u00f2 ad interessarsi della situazione politica della Dalmazia, frequentando i gruppi di studenti italiani provenienti dalle altre citt\u00e0 della regione e dalle zone di lingua italiana dell'impero: determinante fu il casuale incontro con la delegazione del comune di Spalato (da poco passata dall'ultimo podest\u00e0 italiano - Antonio Bajamonti - al primo podest\u00e0 croato della sua storia) venuta a protestare da Luigi Lapenna - autonomista anch'egli e all'epoca Consigliere Aulico alla Suprema Corte di Giustizia - contro la croatizzazione del locale ginnasio-liceo.\nTornato a Zara nel 1884 dopo essersi laureato e aver assolto il periodo di tirocinio in Tribunale, trov\u00f2 una situazione che in pochi anni era cambiata enormemente: la maggior parte dei comuni dalmati era oramai governata dal Partito Nazionale croato, il Partito Autonomista invece era caduto in una profonda crisi e di tutti i maggiori centri della regione governava oramai solo la citt\u00e0 di Zara, col prudente podest\u00e0 Niccol\u00f2 Trigari.\nEntrato nello studio paterno, in breve tempo si cre\u00f2 la fama di brillante penalista, ma sempre pi\u00f9 si indirizz\u00f2 verso la politica attiva.\nL'inizio dell'attivit\u00e0 politica.\nNel 1885 era tornato a Zara Luigi Lapenna, con l'idea di riorganizzare il Partito autonomista: il Ghiglianovich venne preso sotto la propria ala protettiva, e fatto segretario del comitato elettorale del partito assieme a Emanuele Fenzi di Sebenico e al gi\u00e0 citato serbo-dalmata Du\u0161an Baljak: a quel tempo infatti si era consumata una rottura del fronte jugoslavista in Dalmazia ed il partito serbo si era avvicinato agli autonomisti italiani. Ghiglianovich fu l'animatore di una frenetica campagna che lo port\u00f2 a Pago, Dernis, Tenin, Spalato, Sebenico e Ragusa.\nLe elezioni furono aspramente combattute e gli autonomisti denunciarono presunti brogli e violenze sui loro periodici \"Il Dalmata\" e \"La Difesa\": alla fine vinse il candidato del partito croato Manfredo de Borelli, ma il partito autonomista per la prima volta da anni si trov\u00f2 unito, organizzato in tutta la Dalmazia e con una nuova dirigenza.\nL'irredentismo.\nGhiglianovich fu il vero precursore dell'irredentismo italiano in Dalmazia, a seguito di una sua convinzione profonda maturata negli anni: era infatti convinto che si fossero saldate nella regione le volont\u00e0 della maggioranza croata con i desiderata del governo centrale austriaco, che temeva le rivendicazioni territoriali italiane. Di conseguenza ritenne che il partito autonomista avesse esaurito il suo compito, essendo necessario rivolgere la propria attenzione al di l\u00e0 dell'Adriatico.\nFu cos\u00ec che Ghiglianovich inizi\u00f2 a viaggiare per l'Italia per cercarvi aiuti e finanziamenti e per sensibilizzare i locali circoli politici e l'opinione pubblica sulla questione dell'asserita italianit\u00e0 della Dalmazia\nGli echi della sua attivit\u00e0 furono molteplici e giunsero ad influenzare pesantemente l'atteggiamento italiano di fronte alla questione dell'interventismo nella Grande Guerra, nella preparazione del Patto di Londra e nell'atteggiamento della delegazione italiana alla conferenza di pace di Parigi.\nQuesta linea politica ebbe l'effetto di trasformare il partito autonomista in Dalmazia in un vero e proprio movimento irredentistico. Fiduciario della Societ\u00e0 Dante Alighieri, promosse un ampio programma di valorizzazione della cultura italiana in Dalmazia, patrocin\u00f2 l'istituzione a Zara dell'Associazione Pro Patria e ne tenne il discorso inaugurale, istitu\u00ec la Lega Nazionale (sorta in seguito allo scioglimento forzato della \"Pro Patria\" ad opera della autorit\u00e0 austroungariche) della quale fu il primo presidente, port\u00f2 a Zara la \"Societ\u00e0 Politica Dalmata\" e con Luigi Ziliotto ed Ercolano Salvi l\"'Associazione Politica tra gli Studenti della Dalmazia\" che colleg\u00f2 con la \"Societ\u00e0 degli Studenti Triestini\", infine fond\u00f2 la \"Rivista Dalmatica\".\nDecisa la successione al podesta Trigari, indirizz\u00f2 alla carica l'amico Ziliotto e assieme a quest'ultimo, a Natale Krekich e a Salvi resse la dirigenza politica dalmata, riuscendo a farne un modello di affiatamento ed efficacia, tenuto anche conto dell'esiguit\u00e0 dell'elemento italiano in Dalmazia in quegli anni.\nLa guerra.\nDopo l'attentato di Sarajevo, Ghiglianovich - assieme ad altri dalmati irredentisti - ripar\u00f2 in Italia ed inizi\u00f2 ad operare ancor pi\u00f9 alacremente per spingere l'Italia ad intervenire nel conflitto contro l'Austria in funzione della \"redenzione\" dalla Dalmazia. In questo quadro, consider\u00f2 il Patto di Londra come il massimo risultato ottenibile, pur sperando di riuscire ad inserire in seguito nelle pretese territoriali italiane altre citt\u00e0 ed isole della regione, in modo particolare Spalato.\nAll'entrata nel conflitto dell'Italia, Ghiglianovich si arruol\u00f2 nella Regia Marina, partecipando ad alcune azioni in mare pur senza mai cambiare il proprio nome: in caso fosse caduto prigioniero degli austroungarici, sarebbe quindi stato immediatamente impiccato per alto tradimento.\nAltern\u00f2 la partecipazione al conflitto ad un'intensissima attivit\u00e0 di propaganda, impegnandosi in mille iniziative ed assumendo svariate cariche, tutte tendenti ad assicurare la Dalmazia all'Italia al termine del conflitto.\nIn questo periodo gli giunse notizia di esser stato processato e condannato a morte a Zara, e che la sua famiglia era sotto stretta sorveglianza.\nIl 14 novembre 1918, torn\u00f2 finalmente a Zara: le immagini del tempo mostrano una gran folla accorrere al molo per dargli il benvenuto. Nel suo primo discorso, Ghiglianovich afferm\u00f2 che \"vinta la guerra l'Italia, ai Dalmati tocca ancora vincere la pace\".\nAlla conferenza di pace.\nGhiglianovich fece parte della delegazione italiana alla conferenza di pace di Parigi, come aggregato alla Sezione di Marina nella veste di esperto per la Dalmazia. In questo frangente utilizz\u00f2 tutte le proprie energie, portandosi pure in Inghilterra e negli Stati Uniti, per cercare di sensibilizzare le comunit\u00e0 italiane locali ed i governi alleati.\nFu molto critico dell'impresa di Fiume, considerandola un danno per le sorti della Dalmazia, ed arriv\u00f2 al Trattato di Rapallo logorato nel fisico e nel morale: la linea irredentistica era stata sconfitta, pur essendo stata assegnata la sua Zara al Regno d'Italia.\nGli ultimi anni.\nDivenuto Consigliere alla Corte di Cassazione di Roma, il 15 novembre 1920 Ghiglianovich venne nominato Senatore del Regno. Continu\u00f2 a dedicare gran parte del suo tempo alla Dalmazia, nella speranza di aumentare i diritti degli zaratini, ma soprattutto delle altre comunit\u00e0 italiane della costa: secondo gli accordi italo-jugoslavi gli italiani della Dalmazia avevano potuto optare per la cittadinanza italiana pur non dovendo andarsene via dalla regione, e questo aveva creato una serie di problematiche.\nRoberto Ghiglianovich si spense in seguito a lunga malattia a Gorizia, il 2 settembre 1930."}
{"id": "2101671", "revid": "121570430", "url": "https://it.wikipedia.org/wiki?curid=2101671", "title": "Qyzylorda", "text": "Qyzylorda (\"\u00abCapitale Rossa\u00bb\"; traslitterazione in inglese \"Kyzylorda\") \u00e8 una citt\u00e0 del Kazakistan di abitanti, capoluogo dell'omonima regione. \u00c8 stata la capitale della Repubblica Socialista Sovietica Kazaka dal 1925 al 1927; successivamente le fu preferita Alma-Ata, in ragione della presenza di una nuova ferrovia. Si trova sulle rive del fiume Syr-Darya. Unico resto di un glorioso passato \u00e8 la stazione ferroviaria.\nStoria.\nIn passato era nata come roccaforte di frontiera, ma nel 1853 venne conquistata dall'Esercito russo.\nAmministrazione.\nGemellaggi:\nSport.\nCalcio.\nLa squadra principale della citt\u00e0 \u00e8 il Qa\u00fdsar."}
{"id": "2101672", "revid": "287204", "url": "https://it.wikipedia.org/wiki?curid=2101672", "title": "Roshan Pura", "text": "Roshan Pura (nota anche come Dichaon Khurd) \u00e8 una suddivisione dell'India, classificata come \"census town\", di 38.580 abitanti, situata nel distretto di Delhi Sud Ovest, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 36' 06 N e 77\u00b0 00' 02 E.\nSociet\u00e0.\nEvoluzione demografica.\nAl censimento del 2001 la popolazione di Roshan Pura assommava a 38.580 persone, delle quali 20.949 maschi e 17.631 femmine. I bambini di et\u00e0 inferiore o uguale ai sei anni assommavano a 5.976, dei quali 3.336 maschi e 2.640 femmine. Infine, coloro che erano in grado di saper almeno leggere e scrivere erano 27.348, dei quali 16.036 maschi e 11.312 femmine."}
{"id": "2101676", "revid": "31789", "url": "https://it.wikipedia.org/wiki?curid=2101676", "title": "Scornavacche", "text": "Nella localit\u00e0 di Scornavacche nel comune di Chiaramonte Gulfi in provincia di Ragusa, su un'altura sulla riva sinistra del fiume Dirillo gli scavi hanno riportato in luce un abitato ellenistico, centro di produzione ceramica, situato non lontano dalla citt\u00e0 greca di \"Akrillai\" (identificata nello stesso comune).\nFondazione e storia.\nQuesto centro abitato fu fondato dai Siracusani come stazione lungo la via interna tra Siracusa e Gela durante la prima met\u00e0 del VI secolo a.C., il primo abitato fu distrutto dai Cartaginesi nel 406 a.C. dopo che occuparono Akragas e Gela. Fu ricostruita da Siracusa sotto il governo di Timoleonte, spostato sul tavolato orientale, nell'area occupata dalla necropoli arcaica. Nel 280 a.C. l'abitato venne nuovamente distrutto dai Cartaginesi e non fu pi\u00f9 ricostruito.\nRovine.\nNon sono restate tracce dell'abitato del VI secolo a.C., la cui presenza \u00e8 attestata dalla presenza della necropoli. L'abitato del IV-III secolo si presenta con un sistema di strade parallele su cui si aprono isolati rettangolari, ognuno contenente case di diversi ambienti sistemati attorno ad uno spazioso cortile interno. Tra i singoli isolati correvano stretti vicoli.\nNel'impianto urbano troviamo un'area sacra e il quartiere dei \"vasai\", comprendente numerosi forni per la cottura della ceramica e depositi di argilla. Il quartiere artigiano fu attivo tra la seconda met\u00e0 del IV secolo a.C. e l'inizio del III secolo a.C. La produzione ceramica veniva commerciata nei centri indigeni vicini e rivela numerose influenze. Tra gli oggetti di terracotta rinvenuti vi \u00e8 una statuetta di Athena Ergane (patrona di artisti ed artigiani) ed una kylix a vernice nera opaca con un'iscrizione sotto l'orlo incisa dopo la cottura. L'iscrizione testimonia l'esistenza di un tempio dedicato ad Asclepio.\nScavi e ritrovamenti.\nI reperti rinvenuti alla luce durante gli scavi di Scornavacche sono custoditi nel Museo archeologico ibleo di Ragusa. Tra i reperti spiccano una serie di strumenti metallici che viste le caratteristiche si pensa possano essere stati di un chirurgo, rinvenuti al centro del caseggiato, in tre ambienti contigui che danno sulla strada principale. Una delle fornaci per la ceramica \u00e8 stata prelevata e montata nel su citato museo."}
{"id": "2101679", "revid": "287204", "url": "https://it.wikipedia.org/wiki?curid=2101679", "title": "Rajokri", "text": "Rajokri \u00e8 una suddivisione dell'India, classificata come \"census town\", di 12.758 abitanti, situata nel distretto di Delhi Sud Ovest, nello territorio federato di Delhi. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 30' 11 N e 77\u00b0 06' 40 E.\nSociet\u00e0.\nEvoluzione demografica.\nAl censimento del 2001 la popolazione di Rajokri assommava a 12.758 persone, delle quali 7.175 maschi e 5.583 femmine. I bambini di et\u00e0 inferiore o uguale ai sei anni assommavano a 1.964, dei quali 1.115 maschi e 849 femmine. Infine, coloro che erano in grado di saper almeno leggere e scrivere erano 8.404, dei quali 5.253 maschi e 3.151 femmine."}
{"id": "2101684", "revid": "287204", "url": "https://it.wikipedia.org/wiki?curid=2101684", "title": "La valle degli spiriti", "text": "La valle degli spiriti (\"The Valley of Ghosts\") \u00e8 un romanzo dello scrittore inglese Edgar Wallace pubblicato la prima volta nel 1922.\nTrama.\nAndrew \u00e8 in vacanza con la sua canna da pesca e alcuni libri, quando viene incaricato di arrestare Scotti. Entra nell'ufficio postale per telefonare e fare rapporto su Scotti, quando il suo sguardo incontra una ragazza, una bella ragazza. Anche la ragazza ha notato Andrew, e mentre chiede informazioni su di lui all'impiegato postale, Andrew cerca di sentire cosa, la ragazza e l'impiegato, si dicono. L'impiegato riferisce a Stella che il signore che sta telefonando \u00e8 un investigatore.\nDopo aver sentito queste parole Stella ha un mancamento fin troppo visibile, si riprende immediatamente ed esce con passo svelto dall'ufficio postale. Andrew chiude la telefonata e chiede all'impiegato chi sia quella signorina e dove abiti. In questo modo viene a sapere che vive in un quartiere di Beverley dal nome di Beverley Green. Andrew Macleod incuriosito da questo quartiere, prende la sua auto e va a vedere di cosa si tratti. Il quartiere \u00e8 composto da alcune abitazioni di grande pregio, un campo da golf e siepi un po' dappertutto, tutte ben curate e tenute, un vero quartiere di lusso.\nMentre Andrew Macleod chiede informazioni sul quartiere al signor Merrivan ecco apparire Scotti. Andrew lo riconosce e gli si avvicina, anche Scotti riconosce Andrew e gli si arrende senza difficolt\u00e0. Andrew, mentre espleta tutte le pratiche del caso, si rivolge a Boyd Salter, giudice locale, per poter portare in prigione Scotti. Il giudice nonostante Beverley Green sia un bel quartiere ha delle riserve sui suoi abitanti, nessuno escluso. Mentre conversano amabilmente, su questioni di nessuna importanza, il giudice gli nomina un vero \"demone\" che vive a Londra, in signor Abraham Selim.\nAndrew conduce il suo prigioniero alla stazione per portarlo via e poterlo imprigionare, e li incontra Stella che \u00e8 appena rientrata con il treno da Londra dove \u00e8 stata nell'ufficio di Selim. Lei capisce immediatamente che il motivo per cui Andrew, che lei crede un investigatore, era in paese, non era per loro, ma per Scotti. Stella rientra a casa e scopre che suo padre, in un momento di rabbia, dovuto all'alcol, ha licenziato, per l'ennesima volta, tutta la servit\u00f9.\nQuella sera Arthur Wilmot, che conosce le finanze disastrate della signorina Stella, si offre di risolvergliele ed in cambio chiede, di unirsi in matrimonio con lei. Lei rifiuta, con garbo ma anche con decisione, l'offerta \"disinteressata\" di matrimonio. Dopo cena sale in camera sua e mentre si sta spogliando vede in strada Andrew, il cuore gli batte all'impazzata. Andrew ha saputo da Scotti che Beverley Green \u00e8 un quartiere misterioso e i suoi abitanti lo sono di pi\u00f9. Scotti non riesce a spiegare a Andrew il motivo di quella sensazione, ma Andrew si deve fidare del suo fiuto, visto anche la sua \"professione\". Scotti consiglia a Andrew, dopo averlo portato in prigione, di tornare in quel quartiere per alcuni giorni a vedere con i propri occhi.\nIl tarlo del sospetto si \u00e8 gi\u00e0 insinuato in Andrew Macleod, che dovendo tornare indietro a recuperare la sua auto, decide di fermarsi per alcuni giorni in paese e a tale scopo prende in affitto una camera nella foresteria del quartiere. La mattina seguente Stella riceve la visita di Darius Merrivan; anche lui, come suo nipote la sera precedente, si offre di risolvere le finanze disastrate della signorina Stella, ed anche lui, in cambio chiede di unirsi in matrimonio con lei. Stella anche in questo caso rifiuta l'offerta \"disinteressata\" di matrimonio.\nDue giorni trascorsi inutilmente a Beverley Green, ma poi una svolta. Una sera Andy, dopo esser stato a cena dal signor Merrivan, che confessa di aver acquistato una villa sul lago di Garda, mentre sta rientrando nella foresteria, riesce a calmare la furia del signor Kenneth Leonard Nelson che, ubriaco, ha appena licenziato, nuovamente, tutta la servit\u00f9. In questo modo Andy riesce ad entrare in amicizia con la bella figlia di Nelson, Stella. Passa un'altra settimana senza che succeda niente di rilevante, ma una notte Andy viene svegliato e gli viene comunicato che Darius Merrivan \u00e8 stato trovato morto, ucciso da un colpo di arma da fuoco.\nAndy si precipita a casa di Darius Merrivan e mentre sta indagando scopre una lettera minatoria firmata \"A. S.\", scopre un altro cadavere in giardino, \u00e8 quello di Sweenny. Mentre ispeziona l'appartamento dentro e fuori scopre una serie di indizi che incriminano la signorina Stella. Si sono fatte le sei di mattina e Andy si dirige a casa di Stella e gli confessa, mentre gli mostra cosa ha trovato a casa di Merrivan, che la ama alla follia. Gli dice anche che Merrivan \u00e8 morto. Stella conferma che \u00e8 stata a casa di Merrivan, per recuperare alcune carte importanti, ma non lo ha ucciso lei.\nAndy crede a quello che Stella Nelson gli dice, e non l'arresta, anzi gli crea un alibi per l'ora del delitto. Nel frattempo Scotti Quattrocchi \u00e8 stato rilasciato, visto che, nonostante avesse scassinato una cassaforte, (\u00e8 questo il crimine per cui Andrew Macleod lo aveva, diversi giorni prima, arrestato) ha alcune testimoni (falsi) che lo scagionano. Scotti si presenta da Andy e si propone di dargli una mano per risolvere questo intricato caso di duplice omicidio. Gli racconta che avvengono a Beverley Green dei fatti misteriosi e strani durante alcune notti e non sono storie di tradimenti, visto che, a parere di Scotti, nessuna donna, oltre Stella, \u00e8 anche solamente carina.\nViene deciso che Scotti venga ospitato a casa dei Nelson e cos\u00ec potr\u00e0 dare un ulteriore aiuto a Andy per dipanare questa intricata matassa. Nel frattempo l'amicizia ed il rispetto reciproco tra Andy e Stella aumentano, e al ritorno da una passeggiata i due innamorati si baciano. Comunque le indagini proseguono e grazie ad un colpo di fortuna viene rinvenuto, nella tenuta di Boyd Salter, dal suo domestico Madding, un portasigarette d'oro del signor Arthur Wilmot. Dentro il portasigarette vengono rinvenute due sigarette fradicie ed un pezzo di carta con su scritto l'indirizzo di Sweeny. Andrew Macleod riconsegna al legittimo proprietario il portasigarette e viene invitato dal signor Arthur a entrare nella sua casa. In quell'occasione Andy da il permesso al signor Arthur di entrare in casa dello zio Darius Merrivan che \u00e8 stato assassinato.\nArthur Wilmot si dirige verso la casa dello zio e, dopo aver conversato con la guardia che piantona l'appartamento del defunto Darius Merrivan, entra in casa. Si dirige con passo svelto e sicuro nella camera da letto dello zio, e li apre un vano segreto e prende alcune carte in esso contenute. Richiude il vano segreto e uscendo confessa alla guardia che \u00e8 sempre un po' sconvolto per l'assassinio del suo povero zio. Tra le carte trafugate individua un certificato di matrimonio tra due persone, Hilda Masters e John Severn, a lui completamente sconosciute. Trova anche molto denaro in contante e alcune cambiali del signor Kenneth Leonard Nelson in favore di Abraham Selim e con firma, come garante, del signor Darius Merrivan che sono, per\u00f2, false.\nArthur sicuro di aver in pugno la signorina Stella si dirige verso il suo appartamento e gli confessa che ha delle cambiali dove suo padre ha contraffatto la firma di suo zio. Minaccia di mandare in galera Leonard Nelson se Stella non accetter\u00e0 di sposarlo. Stella rifiuta e Arthur decide di andarsene, anche se dice a Stella \"se non mi sposi tuo padre andr\u00e0 in galera\". Esce di casa e Scotti riesce a prendere le cambiali incriminate e davanti a Stella le brucia nel camino.\nDowner arriva in citt\u00e0, come giornalista \u00e8 molto in gamba, il migliore in assoluto. Downer e Andy si conoscono molto bene e si rispettano. Viene aperta un'inchiesta per il duplice omicidio e viene condannato il signor Abraham Selim, anche se nessuno ne conosce l'identit\u00e0, nessuno lo ha mai visto. Le indagini proseguono ed esce il primo articolo di Downer, dove si intuisce ha un'ottima fonte di informazioni riservate. Andy intuisce che la fonte delle informazioni di Downer \u00e8 Arthur Wilmot e, conversando con Stella, viene a sapere anche del ricatto che Arthur ha tentato di fare nei suoi confronti.\nAndy si dirige a casa di Arthur e lo trova in compagnia di Downer, si scambiano delle accuse e mentre sono tutti e tre che discutono una mano misteriosa spegne la luce. Una voce roca e sinistra dice di essere Abraham Selim e di non avere scrupoli ad uccidere nessuno dei tre, sia esso poliziotto, giornalista o ladro. Un attimo dopo sparisce con il certificato di matrimonio che Arthur Wilmot aveva trovato a casa di suo zio. Scotti ha un alibi di ferro per l'ora del furto. Quella sera stessa, a casa di Boyd Salter vengono esplosi dei colpi di pistola. Un ladro si \u00e8 introdotto a casa del giudice, ma poi si \u00e8 dato alla fuga. Il giudice gli ha sparato alcuni colpi di pistola e lo ha ferito, a giudicare dalle macchie di sangue rinvenute nel viale.\nAndy, alle 02:30 \u00e8 sempre sveglio e dalla finestra della camera che ha in affitto, vede accendersi le luci nella camera di Stella Nelson. Chiss\u00e0 perch\u00e9 Stella \u00e8 sempre sveglia, e dopo un'ora le luci si spengono. Quella stessa mattina Scotti si presenta da Andy e gli comunica che torna in citt\u00e0, \u00e8 stanco delle varie voci che circolano su di lui. Durante il sopralluogo nella casa del giudice vengono ritrovati, nel caminetto, dei brandelli minuscoli di carte bruciate. Andy si dirige a casa di Stella e li scopre che lei \u00e8 sparita e scopre anche che si \u00e8 ferita visto alcune bende macchiate di quello che sembra essere del sangue.\nSuccedono molti altri avvenimenti, tra cui Downer che, in modo fortunoso, rintraccia Stella Nelson. Si scopre il lavoro che fa Arthur Wilmot e riappare nella storia anche Scotti con una signora molto ricca. Andy decide di tornare a Beverley Green e di riprendere le indagini sull'omicidio di Darius Merrivan. Johnston, portiere della foresteria, confida a Andy che quello non \u00e8 un luogo ridente, ma una valle degli spiriti, visto che \u00e8 gi\u00e0 alcune sere che il fantasma di Darius Merrivan gira di notte per i prati e anche nella sua casa. Tutti i vari indizi e avvenimenti vengono spiegati attraverso una confessione e poi attraverso un appostamento viene svelata l'identit\u00e0 del fantasma e di Abraham Selim."}
{"id": "2101686", "revid": "2166047", "url": "https://it.wikipedia.org/wiki?curid=2101686", "title": "\u015e\u0131mkent", "text": "\u015e\u0131mkent \u00e8 una citt\u00e0 del Kazakistan, capoluogo della Regione del Kazakistan Meridionale, nonch\u00e9 la terza citt\u00e0 pi\u00f9 popolosa del paese.\nStoria.\n\u0160ymkent \u00e8 stata fondata nel XII secolo, ed aveva notevole importanza come centro commerciale molto frequentato dai nomadi. In seguito fu conquistata dall'Impero russo nel 1864, anni pi\u00f9 tardi la citt\u00e0 perse il suo nome originale dividendosi in \"Shym\" e \"Kent\" (citt\u00e0), per riunirsi solo dopo l'indipendenza del Kazakistan.\nFra le varie attivit\u00e0 della citt\u00e0 da tempo non si ricorre pi\u00f9 nell'estrazione del piombo, una volta dominante.\nInfrastrutture e trasporti.\nLa citt\u00e0 \u00e8 servita dall'aeroporto di \u015e\u0131mkent, che dista circa 10 chilometri dal centro.\nSport.\nCalcio.\nLa squadra maschile principale della citt\u00e0 \u00e8 l'Ordabas\u0131 mentre quella femminile \u00e8 il BIIK Kazygurt pluricampione del campionato nazionale di categoria."}
{"id": "2101693", "revid": "287204", "url": "https://it.wikipedia.org/wiki?curid=2101693", "title": "Pooth Khurd", "text": "Pooth Khurd \u00e8 una suddivisione dell'India, classificata come \"census town\", di 8.167 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 28\u00b0 46' 07 N e 77\u00b0 03' 29 E.\nSociet\u00e0.\nEvoluzione demografica.\nAl censimento del 2001 la popolazione di Pooth Khurd assommava a 8.167 persone, delle quali 4.455 maschi e 3.712 femmine. I bambini di et\u00e0 inferiore o uguale ai sei anni assommavano a 1.085, dei quali 613 maschi e 472 femmine. Infine, coloro che erano in grado di saper almeno leggere e scrivere erano 5.884, dei quali 3.518 maschi e 2.366 femmine."}
{"id": "2101694", "revid": "287204", "url": "https://it.wikipedia.org/wiki?curid=2101694", "title": "Pul Pehlad", "text": " \nPul Pehlad \u00e8 una suddivisione dell'India, classificata come \"census town\", di 47.336 abitanti, situata nel distretto di Delhi Sud, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Pul Pehlad assommava a 47.336 persone, delle quali 26.547 maschi e 20.789 femmine. I bambini di et\u00e0 inferiore o uguale ai sei anni assommavano a 8.869, dei quali 4.625 maschi e 4.244 femmine. Infine, coloro che erano in grado di saper almeno leggere e scrivere erano 29.724, dei quali 19.058 maschi e 10.666 femmine."}
{"id": "2101697", "revid": "785863", "url": "https://it.wikipedia.org/wiki?curid=2101697", "title": "Il fedele Patrash", "text": " \u00e8 un anime televisivo prodotto dalla Nippon Animation e ispirato al romanzo \"Il cane delle Fiandre\" di Ouida. Trasmesso su Fuji Television nel 1975, \u00e8 la storia di Nello e del suo cane Patrash, che abita col nonno e che si guadagna da vivere vendendo latte. La serie fa parte del progetto World Masterpiece Theater della Nippon Animation. La versione italiana fu trasmessa un'unica volta su Rai 1 nel 1984, ma saltando due episodi.\nTrama.\nLe vicende si svolgono nella regione delle Fiandre nei pressi di Anversa. Nello ha dodici anni, \u00e8 orfano dei genitori e abita con il nonno, con il quale si guadagna da vivere vendendo latte in citt\u00e0. Un giorno il ragazzo trova lungo la strada un bellissimo cane delle Fiandre, ferito e bisognoso di cure, che chiamer\u00e0 Patrash. Il cane si dimostrer\u00e0 sempre fedele e riconoscente con Nello e da quel momento lo aiuter\u00e0 nel trasporto del latte dalla casetta del nonno alla citt\u00e0. Nello stringer\u00e0 anche una forte amicizia con la giovane Alois, ostacolata per\u00f2 dal padre della ragazzina, l'uomo pi\u00f9 ricco del villaggio.\nNello possiede un grande talento per la pittura, ammira i quadri di Rubens e desidererebbe tanto vedere l'opera del grande pittore esposta nella chiesa della citt\u00e0, osservabile per\u00f2 solo a pagamento e questo il ragazzo non pu\u00f2 permetterselo.\nRipone le sue speranze di una vita migliore in una gara di disegno ad Anversa, ma la giuria sceglie un altro vincitore, sicuramente meno meritevole di lui, ma figlio di un personaggio in vista della citt\u00e0. Dopo la morte prematura del nonno in un incidente, disperato e senza pi\u00f9 una casa, durante una terribile tempesta di neve si rifugia insieme a Patrash nella chiesa di Anversa per scampare al rigore dell'inverno. L\u00ec finalmente verr\u00e0 esaudito il suo grande desiderio: dopo tanto tempo riuscir\u00e0 a vedere come in un sogno la famosa opera di Rubens esposta nella chiesa. Poi lentamente si addormenta con il suo cane e un gruppo di angeli lo viene a prendere per fargli ritrovare la madre e tutte le persone care che erano morte prima di lui.\nIniziative collegate.\nNel 2010, in occasione del 35\u00ba anniversario della produzione dell'anime e dell'inizio del \"World Masterpiece Theater\", la Nippon Animation ha promosso un'iniziativa denominata , rivolta alla raccolta di fondi per l'Associazione Giapponese Cani Guida, per finanziare l'acquisto di questo indispensabile ausilio per le persone con disabilit\u00e0 visiva."}
{"id": "2101699", "revid": "484362", "url": "https://it.wikipedia.org/wiki?curid=2101699", "title": "Monte Antoroto", "text": "Il monte Antoroto \u00e8 una vetta alpina delle Alpi Liguri di 2.144 ms.l.m.\nCaratteristiche.\nLa montagna si trova sullo spartiacque tra l'Alta Val Tanaro e la Val Casotto. La Colla Bassa (1.851\u00a0m) la separa verso est dal Monte Grosso, mentre ad ovest il crinale continua verso la Cima Ciuaiera (2.175\u00a0m) e la Colla dei Termini. Poco ad ovest del punto culminante si trova una anticima arrotondata e prativa, di pochi metri pi\u00f9 bassa della vera cima. \nCostituito da calcari di origine sedimentaria, caratteristica geologica tipica delle Alpi Liguri, il Monte Antoroto \u00e8 visibile da Ormea, posta ai piedi del versante meridionale, e da Valdinferno, frazione di Garessio.\nAccesso alla vetta.\nSi pu\u00f2 raggiungere la cima del monte Antoroto partendo dalla Borgata Cascine (Ormea), raggiungibile tramite strada asfaltata che parte dalla piazza principale di Ormea in direzione Villaro, da Cascine si diramano quindi una strada sterrata che conduce al Colle dei Termini in direzione Val Corsaglia, e un sentiero segnalato dal CAI che in un paio d'ore conduce alla vetta, passando per la Rocca degli Uccelli.\nUn'altra via d'accesso parte dalla frazione Albra di Ormea, in direzione Pian Cavallo e Monte Antoroto poi.\nLa vetta \u00e8 raggiungibile anche da Valcasotto seguendo un sentiero segnato che supera un dislivello di circa 1.200 m. Poco pi\u00f9 breve \u00e8 la salita da Valdinferno, una frazione di Garessio.\nLa vetta rappresenta un interessante punto panoramico: mentre verso est appaiono le Langhe, non essendovi alcuna cima pi\u00f9 alta frapposta, a sud il panorama \u00e8 dominato dalla catena Armetta-Galero; se l'atmosfera \u00e8 sufficientemente tersa, lo sguardo pu\u00f2 facilmente sorvolare lo spartiacque che sostanzialmente segue il confine tra Piemonte e Liguria e giungere fino al mar Mediterraneo e al Golfo di Genova. Dall'Antoroto sono inoltre visibili Ormea, alla base del suo versante meridionale, e ad oriente l'aguzzo Pizzo d'Ormea e il tozzo Mongioie; verso settentrione nessun ostacolo impedisce di volare con lo sguardo dalla Val Casotto fin oltre la pianura piemontese, comprendendo in un sol colpo d'occhio tutte le cime dal Monviso al Monte Rosa e oltre, fin verso le Alpi Centrali e Orientali.\nTutela naturalistica.\nIl monte Antoroto fa parte di un SIC (Sito di Interesse Comunitario) anch'esso denominato \"Monte Antoroto\" (cod. IT1160035), le cui misure specifiche di conservazione sono state approvate dalla Regione Piemonte nel 2016."}
{"id": "2101701", "revid": "109885806", "url": "https://it.wikipedia.org/wiki?curid=2101701", "title": "Metodo delle caratteristiche", "text": "In matematica, il metodo delle caratteristiche \u00e8 un importante strumento utile per risolvere le equazioni differenziali alle derivate parziali (PDE) di primo grado, ed in generale si applica a tutte le equazioni iperboliche.\nAd esempio, se si ha un'equazione del tipo:\nponendo formula_2 si ha:\nda cui:\nSi tratta di un sistema di equazioni differenziali ordinarie, e le prime due relazioni sono dette \"curve caratteristiche\" dell'equazione. Integrando si ottiene:\ncon formula_6 costante di integrazione.\nTale metodo si applica, ad esempio, all'equazione delle onde e all'equazione del trasporto.\nPDE di primo grado.\nIl metodo delle caratteristiche permette di trovare le curve dette \"caratteristiche\", lungo le quali un'equazione differenziale alle derivate parziali di primo grado si comporta come un'equazione differenziale ordinaria. La ricerca delle caratteristiche si traduce quindi nell'utilizzo di un nuovo sistema di coordinate formula_7 in cui la PDE sia un'equazione ordinaria lungo certi cammini. Una volta calcolata l'equazione ordinaria, essa viene risolta lungo le curve caratteristiche e trasformata in soluzione per la PDE di primo grado.\nSi consideri la PDE quasi-lineare (i coefficienti della derivata di grado maggiore non dipendono dalle derivate dell'incognita) di due variabili indipendenti formula_8 e formula_9:\ne si supponga che una soluzione formula_11 sia nota. Considerando la superficie di grafico formula_12 in formula_13, un vettore normale a tale superficie ha la forma:\nCome conseguenza di ci\u00f2, l'equazione precedente \u00e8 equivalente a dire che il campo vettoriale formula_15 \u00e8 tangente alla superficie formula_12 in ogni punto. In altri termini, il grafico della soluzione \u00e8 un'unione di curve-soluzione, le curve caratteristiche della PDE. Esse sono date da:\nInfatti, si ha:\ne lungo le caratteristiche la PDE diventa cos\u00ec ordinaria:\nLe equazioni delle curve caratteristiche possono essere formulate attraverso le \"equazioni di Lagrange-Charpit\":\nSe si utilizza una particolare parametrizzazione formula_21 della curva, le equazioni possono essere scritte come sistema di equazioni differenziali ordinarie per formula_22, formula_23 e formula_24:\ndette \"equazioni caratteristiche\" per il sistema originale.\nCaso lineare.\nData una PDE nella forma:\nessa \u00e8 lineare se i coefficienti formula_27 dipendono solo dalle variabili spaziali, e non da formula_28. Per un'equazione lineare o quasi-lineare le curve sono parametrizzate da:\nin modo da soddisfare il sistema composto dalle caratteristiche:\nCaso non lineare.\nSi consideri la PDE:\ndove le variabili formula_32 sono le derivate parziali:\nSia formula_34 una curva in formula_35 e formula_28 una soluzione:\nDifferenziando la PDE rispetto a formula_38, lungo una soluzione si ha:\ndove la seconda segue dall'applicazione della regola della catena a una soluzione formula_28, mentre la terza si ottiene dalla derivata esterna della relazione formula_41. A partire da queste relazioni si dimostra che:\ndove formula_43 \u00e8 una costante. Scrivendo le equazioni in modo simmetrico si ottengono le equazioni di Lagrange-Charpit per le caratteristiche:\nDa un punto di vista geometrico, il metodo delle caratteristiche nel caso non lineare pu\u00f2 essere interpretato come la richiesta che il cono di Monge dell'equazione differenziale sia tangente ovunque al grafico della soluzione.\nOperatori differenziali lineari.\nSia formula_45 una variet\u00e0 differenziabile e sia formula_46 un operatore differenziale lineare di ordine formula_47. In un sistema di coordinate locali formula_48 si ha:\nin cui formula_50 indica la notazione multi-indice. Il \"simbolo principale\" formula_51 di formula_52 \u00e8 la funzione definita sul fibrato cotangente formula_53 data da:\ndove formula_55 sono le coordinate sul fibrato indotte dalle coordinate differenziali formula_48. Le trasformazioni che legano queste due coordinate rendono formula_51 una funzione ben definita sul fibrato, i cui zeri sono le caratteristiche di formula_52. Una ipersuperficie definita dall'equazione formula_59 \u00e8 una \"ipersuperficie caratteristica\" in formula_8 se:\nEquazione del trasporto.\nNel caso monodimensionale omogeneo si possono introdurre le caratteristiche come le curve lungo le quali una soluzione \u00e8 costante. Nel caso multidimensionale si utilizzano invece gli invarianti di Riemann, quantit\u00e0 che si conservano e permettono di ricostruire la soluzione (non pi\u00f9 in generale costante lungo le caratteristiche). Ad esempio, si vuole cercare una funzione formula_62 soluzione dell'equazione del trasporto:\ncon opportune condizioni al bordo:\ne supponendo per semplicit\u00e0 formula_65 costante. L'equazione esprime il bilancio della quantit\u00e0 rappresentata da formula_28. Infatti, integrando nella variabile formula_8 e supponendo formula_28 almeno di classe formula_69 rispetto al tempo, in modo da poter scambiare derivata e integrale, si ottiene che la variazione nel tempo dell'integrale di formula_28 \u00e8 eguagliata dal flusso netto di formula_28 agli estremi del dominio:\nIl metodo delle caratteristiche consiste nel cercare una soluzione del tipo formula_73, dove una variabile (in tal caso la formula_8) \u00e8 sostituita da una funzione, finora arbitraria, di una delle altre variabili. Si nota che:\ne sostituendo nell'equazione originaria si ha:\nImponendo che il termine tra parentesi quadre si annulli si ottiene il seguente sistema di equazioni:\nSi \u00e8 quindi trasformato un problema alle derivate parziali in un sistema di equazioni differenziali ordinarie. Le soluzioni formula_78 sono le caratteristiche: in virt\u00f9 della prima equazione le curve formula_79 sono quelle curve lungo le quali la funzione formula_28 \u00e8 costante. In questo caso le caratteristiche sono molto semplici da trovare, dal momento che una generica soluzione della seconda equazione \u00e8 un fascio di rette:\nPoich\u00e9 su queste rette la soluzione non varia, volendo sapere il valore di formula_62 \u00e8 sufficiente risalire la caratteristica passante per tale punto fino ad incontrare un tratto di bordo su cui sia assegnata o una condizione al contorno o un dato iniziale. Se si suppone il problema definito su tutto formula_83, occorre risalire la caratteristica fino al tempo in cui \u00e8 assegnato il dato iniziale formula_84. Quindi, se formula_85 si ha:\nLa soluzione \u00e8 dunque un'onda viaggiante di velocit\u00e0 formula_65 nel verso positivo (negativo) dell'asse delle formula_8. Il dato iniziale \u00e8 cos\u00ec trasportato \"rigidamente\" e ogni quantit\u00e0 si conserva. In particolare, se il dato iniziale \u00e8 di classe formula_89, ad ogni tempo formula_90, formula_91 sar\u00e0 di classe formula_89.\nL'equazione di Burgers.\nNel caso non lineare pu\u00f2 succedere che da un dato iniziale di classe formula_93 si generi una soluzione discontinua, e quando ci\u00f2 si verifica sono necessari parecchi sforzi per ridare significato a concetti quali la derivata in presenza di soluzioni discontinue. Per esempio, si consideri l'equazione di Burgers non viscosa:\nSi tratta di un'equazione di trasporto in cui la velocit\u00e0 di trasporto \u00e8 data dalla soluzione stessa. Tale equazione nella forma pi\u00f9 generale \u00e8:\nin cui il caso di Burgers \u00e8 formula_96, cio\u00e8 formula_97. formula_98 si dice \"associato\" ad formula_28.\nPer applicare il metodo delle caratteristiche si cerca formula_100 su cui formula_28 si conservi. L'equazione delle caratteristiche si ricava facilmente ed \u00e8:\nSi nota che non sono necessariamente rette dato che la pendenza, coincidendo con formula_28, pu\u00f2 variare da punto a punto. Tuttavia, poich\u00e9 per ricavarle si \u00e8 imposto formula_104, si ha che formula_28 \u00e8 ancora costante lungo le caratteristiche, che dunque sono ancora rette (non sarebbe cos\u00ec nel caso non omogeneo). Inoltre, formula_106 non definisce formula_28 in modo implicito. Infatti, chiamando:\nil teorema delle funzioni implicite assicura che formula_109 definisce univocamente formula_28 solo se formula_111. Dato che:\nse il dato iniziale e il flusso assumono configurazioni particolari tale derivata pu\u00f2 annullarsi e la soluzione implicita perde di significato, poich\u00e9 le funzioni devono essere relazioni univoche. In particolare, per l'equazione di Burgers, formula_113, dunque i dati iniziali decrescenti \"creano problemi\". Pu\u00f2 risultare utile considerare il seguente flusso:\nche rappresenta, ad esempio, il flusso di macchine su una strada, allorch\u00e9 la densit\u00e0 di macchine sia pari a formula_28. Inoltre, formula_116 \u00e8 la velocit\u00e0 massima a cui le macchine possono viaggiare, mentre formula_117 \u00e8 la massima densit\u00e0 delle macchine (corrispondente a traffico fermo). In questo caso formula_118, quindi se la configurazione iniziale \u00e8 decrescente le macchine hanno davanti a s\u00e9 una strada meno trafficata rispetto a dove sono, e il traffico tende a snellirsi. Nel caso di dati iniziali crescenti, al contrario, le macchine hanno davanti a s\u00e9 un traffico maggiore e c'\u00e8 tendenza a formare congestioni, in quanto le macchine davanti fluiscono pi\u00f9 a piano di quelle dietro, dato che formula_119 \u00e8 decrescente."}
{"id": "2101705", "revid": "254059", "url": "https://it.wikipedia.org/wiki?curid=2101705", "title": "Enrico Dandolo (patriarca)", "text": "Appartenente alla famiglia patrizia dei Dandolo, zio dell'omonimo doge Enrico Dandolo, fu patriarca di Grado.\nBiografia.\nAncora ventenne partecip\u00f2 assieme al padre, Domenico e al fratello Vitale alla spedizione crociata in soccorso di Baldovino II di Gerusalemme indetta nel 1122 dal doge Domenico Michiel.\nSalpata dalle lagune nel 1123, la flotta, dopo aver investito la bizantina Corf\u00f9, con cui Venezia era allora in guerra, partecip\u00f2 all'assedio di Tiro e alla conquista della citt\u00e0.\nEnrico rientr\u00f2 a Venezia attorno all'ottobre 1124, dove risulta aver intrapreso la carriera di avvocato.\nVenne eletto patriarca nel 1130, quasi contestualmente all'elezione a doge di Pietro Polani, potente alleato della famiglia dei Dandoli, con i quali condivideva interessi e storia famigliare. L'elezione di Enrico Dandolo alla cattedra patriarcale doveva risolvere le conseguenze della deposizione del predecessore, Giovanni VII Gradenigo decretata nel 1128 da papa Onorio II per il sostegno dato all'incoronazione di Corrado III d'Hohenstaufen a Re dei Romani. La nomina da parte del doge del nuovo patriarca avrebbe segnalato di conseguenza lo schieramento politico di Venezia, tra il nuovo papa Innocenzo II e l'antipapa Anacleto II: il Polani decise quindi di affidarsi ad un uomo che riteneva fidato. Il doge, poi, aveva provveduto a rinsaldare il legame tra le due famiglie nominando Domenico, il padre del patriarca, giudice ducale\nNel 1141 il Patriarca, stabilmente residente a Venezia sin dai tempi del predecessore, partecip\u00f2 alla fondazione del grande monastero di San Clemente, che nelle sue intenzioni doveva ricadere sotto la diretta giurisdizione patriarcale, ma dovette a lungo scontrarsi per questo con il suo suffraganeo vescovo di Olivolo Giovanni Polani, figlio del Doge. La situazione degener\u00f2 a tal punto da costringere nel 1143 all'intervento la stessa curia romana, preoccupata anche per lo stato permanente di \"visita pastorale\" del Patriarca all'interno del territorio diocesano di Venezia. Quasi al contempo un nuovo fronte si apr\u00ec con la morte della badessa del monastero di San Zaccaria, principale centro religioso della citt\u00e0 dopo la basilica di San Marco. Il doge Polani nomin\u00f2 quale nuova badessa una propria stretta parente, incontrando l'opposizione del patriarca Dandolo, il quale rivendicava il diritto delle monache a non subire interferenze da parte di laici, sollevando il caso a Roma. La situazione si trascin\u00f2 e nel 1145 a fianco del Patriarca si schier\u00f2 la potente famiglia patrizia dei Badoer, che vantava origini comuni ai Dandoli e che sino ad allora era stata alleata del doge Polani. Quando per\u00f2 nel 1147 Venezia strinse nuova alleanza con l'Impero bizantino e il suo \"basileus\", Manuele I Comneno, il Patriarca si schier\u00f2 contro i generali interessi della citt\u00e0, che stava oramai armando la flotta, e della sua stessa famiglia, che aveva grandi interessi commerciali a Costantinopoli, denunciando il patto con gli ortodossi scomunicati e sostenne le virt\u00f9 cristiane Normanni dell'Italia meridionale, che avevano invaso la Grecia. And\u00f2 addirittura con gli interessi della stessa Chiesa, oramai preoccupata per il crescente espansionismo degli Altavilla. Isolato, Enrico Dandolo venne costretto dal Doge all'esilio, mentre l'ira ducale si abbatteva anche sulla stessa famiglia dei Dandoli. Il doge mor\u00ec per\u00f2 poco dopo a Caorle mentre si apprestava a raggiungere l'Oriente.\nEletto doge nel 1148 Domenico Morosini la pace tra le famiglie dei Dandoli e dei Polani venne ricostruita attraverso un matrimonio riparatore tra rampolli dei due casati e il patriarca Enrico pot\u00e9 rientrare in citt\u00e0. Dal canto suo il Patriarca smise di interferire con la politica veneziana in Oriente, dove la citt\u00e0 intervenne con successo in favore di Bisanzio, ottenendone grandi vantaggi commerciali. Nel 1151, poi, anche la questione annosa sull'elezione della badessa di San Zaccaria venne risolta in favore del Patriarca, con la nomina di Giseltrude, una religiosa non veneziana e dunque non coinvolta con nessuna delle famiglie patrizie.\nNel 1162 il nuovo patriarca di Aquileia Ulrico II Von Treffen, forte del sostegno dell'imperatore Federico Barbarossa, che si apprestava a scendere in Italia per porre fine all'autonomia dei Liberi Comuni, attacc\u00f2 Grado, sede metropolitana di Enrico, saccheggiandola e occupandola. Il patriarca si appell\u00f2 dunque al doge Vitale II Michiel, il quale l'anno successivo mosse con la flotta verso nord, riprendendo Grado e sconfiggendo ed imprigionando Ulrico. Il patriarca aquileiense venne liberato solo a seguito dell'intercessione di papa Alessandro III. In cambio della libert\u00e0, per\u00f2, Ulrico dovette impegnarsi a fare annuo atto d'omaggio al doge consegnandogli l'ultimo gioved\u00ec prima delle ceneri di dodici maiali, recanti simbolicamente sul dorso le effigi dei castelli friulani, ed un toro. Le immagini venivano quindi ritualmente distrutte in simbolo della supremazia di Venezia, mentre il toro veniva decapitato al termine della cerimonia. Gli animali finivano poi per offrire un lauto banchetto.\nNel 1177, infine, venne finalmente risolta la questione sulla sede patriarcale, con il riconoscimento della residenza veneziana del Patriarca presso la chiesa di San Silvestro: era un premio da parte di papa Alessandro all'efficace intervento veneziano\nalla stipula nel maggio di quello stesso anno della pace di Venezia con l'imperatore ed i liberi comuni."}
{"id": "2101707", "revid": "729019", "url": "https://it.wikipedia.org/wiki?curid=2101707", "title": "Aeroporto di Atene-Eleftherios Venizelos", "text": "L'aeroporto di Atene-Eleftherios Venizelos (IATA: ATH, ICAO: LGAV) (in greco: \"\u0394\u03b9\u03b5\u03b8\u03bd\u03ae\u03c2 \u0391\u03b5\u03c1\u03bf\u03bb\u03b9\u03bc\u03ad\u03bd\u03b1\u03c2 \u0391\u03b8\u03b7\u03bd\u03ce\u03bd \"\u0395\u03bb\u03b5\u03c5\u03b8\u03ad\u03c1\u03b9\u03bf\u03c2 \u0392\u03b5\u03bd\u03b9\u03b6\u03ad\u03bb\u03bf\u03c2\"\", Diethn\u00eds Aerolim\u00e9nas Athin\u00f3n \"Elefth\u00e9rios Veniz\u00e9los\"), definito come internazionale dalle autorit\u00e0 dell'aviazione civile greca HCAA, \u00e8 un moderno aeroporto greco situato a circa 40 chilometri a est della capitale Atene, nel comune di Spata-Artemida, nella regione dell'Attica. Sostituisce dal 2001 il vecchio aeroporto Ellinikon.\nLa struttura \u00e8 intotilata a Eleuterio Venizelos, insigne uomo politico della Grecia moderna.\nL'aeroporto \u00e8 dotato di due piste in asfalto lunghe 4\u00a0000 e 3\u00a0800 metri, con orientamento RWY 3R/21L e 3L/21R, l'altitudine \u00e8 94 metri ed \u00e8 aperto al traffico commerciale 24 ore al giorno. Potenziato in occasione delle Olimpiadi del 2004 \u00e8 oggi raggiungibile per autostrada e ferrovia.\nNegli anni 2005, 2006 e 2008 si \u00e8 aggiudicato il premio Skytrax come migliore aeroporto dell'Europa meridionale. Inoltre dopo le verifiche del caso la struttura \u00e8 stata dichiarata idonea a ospitare l'Airbus A380; per\u00f2 solo la Emirates vola su Atene con il suddetto aeromobile come scalo per i voli transcontinentali su New York-Newark\nCollegamenti.\nMetropolitana.\nLa linea 3 della metropolitana permette di raggiungere il centro di Atene e quindi, cambiando alla fermata di Syntagma, e quindi trasbordando sulla linea 1, il porto del Pireo. Il costo \u00e8 di 10,00 euro (giugno 2018), il tempo necessario dall'aeroporto al porto \u00e8 di circa 80 minuti, ma il servizio \u00e8 sospeso nelle ore notturne e di giorno parte un treno ogni mezz'ora.\nLa partenza della metropolitane \u00e8 in prossimit\u00e0 dell'uscita n. 4 dell'aeroporto.\nLa fermata fu aperta nel 2004 quando la linea 3 fu prolungata dalla fermata di Doukissis Plakentias.\nFerrovia.\nL'aeroporto \u00e8 anche il capolinea dei treni suburbani chiamati Proastiak\u00f3s, che lo collegano alla capitale e al Peloponneso (Corinto - Kiato).\nAutobus.\nL'aeroporto \u00e8 collegato 24 ore su 24 col centro di Atene grazie all'autobus X95, che in 50 minuti di viaggio (traffico permettendo, altrimenti si arriva a un'ora e mezza) collega lo scalo col centro storico (il capolinea \u00e8 in piazza Syntagma, di fronte al Parlamento).\nL'autobus X96, invece, collega 24 ore su 24 l'aeroporto direttamente col porto del Pireo in circa un'ora (un'ora e mezza se c'\u00e8 traffico).\nVi \u00e8 inoltre una linea X97, con una corsa all'ora, che collega l'aeroporto a Ellinik\u00f2, capolinea sud della linea 2 (rossa) della metropolitana.\nIl costo del viaggio (agosto 2018) \u00e8, per tutte e tre le linee, di 6,00 euro (3 euro per gli studenti e i pensionati sopra i 65 anni).\nInoltre, vi \u00e8 l'autobus X93 che collega 24 ore su 24 l'aeroporto con le stazioni bus di Liosion, dalla quale partono gli autobus KTEL per Eubea, la Tessaglia e la Pieria; e di Kifisos, che serve il Peloponneso, la Tracia, la Macedonia, l'Epiro e le Isole Ionie. La partenza degli autobus \u00e8 in prossimit\u00e0 dell'uscita n. 4 dell'aeroporto."}
{"id": "2101710", "revid": "2166047", "url": "https://it.wikipedia.org/wiki?curid=2101710", "title": "Karaganda", "text": "Karaganda (kazako, \"\u049a\u0430\u0440\u0430\u0493\u0430\u043d\u0434\u044b\", Qara\u011fandy; in russo \"\u041a\u0430\u0440\u0430\u0433\u0430\u043d\u0434\u0430\", Karaganda) \u00e8 una citt\u00e0 del Kazakistan centro-settentrionale, capoluogo dell'omonima regione, 200\u00a0km a sud-est di Nur-Sultan e 1000\u00a0km a nord-ovest di Almaty.\nStoria.\n, in seguito lavorarono alle miniere di carbone, nel 1954 durante una rivolta \nEconomia.\nKaraganda \u00e8 una citt\u00e0 industriale e la sua economia dipende molto dall'estrazione del carbone e dalla lavorazione dell'acciaio.\nInfrastrutture e trasporti.\nLa citt\u00e0 \u00e8 servita dall'Aeroporto di Karaganda, distante circa 20 chilometri dal centro.\nSport.\nCalcio.\nLa squadra principale della citt\u00e0 \u00e8 lo \u015eaxter."}
{"id": "2101715", "revid": "1543377", "url": "https://it.wikipedia.org/wiki?curid=2101715", "title": "Balconata di Ormea", "text": "La Balconata di Ormea \u00e8 un sentiero di circa 40\u00a0km di lunghezza su una quota media di 1200 m, situato nel comune di Ormea, in provincia di Cuneo, nell'Alta Val Tanaro.\nStoria.\nLa sezione del CAI di Ormea ha avviato nel 1999 un progetto di ricerca e di ripristino di antichi sentieri che univano le borgate situate lungo il versante a mezzogiorno dell'Alta valle del Tanaro. Alla fine del progetto si \u00e8 ottenuto un percorso che collega il territorio di 9 frazioni incontrando 24 borgate. Molte di queste risultano ormai abbandonate, ma altre sono animate sia alcuni residenti stabili o nei mesi estivi grazie al turismo.\nAnche se supportati dalla Comunit\u00e0 montana Alto Tanaro Cebano Monregalese, i lavori hanno impegnato i soci del CAI per alcuni anni e sono stati impegnativi, anche perch\u00e9 molte zone erano abbandonate da tempo e la vegetazione aveva ormai invaso i sentieri. Oltre a questo, \u00e8 stato necessario anche costruire diversi ponti in legno reperendo il materiale in loco, al fine di attraversare i numerosi ruscelli presenti.\nLa sezione ormeasca del CAI cura tuttora la manutenzione di quanto realizzato.\nCaratteristiche.\nLa montagna percorsa dalla Balconata di Ormea \u00e8 quella media, quella che i valligiani nei secoli passati hanno osservato, lavorato, modificato per poter ricavare l'indispensabile alla sopravvivenza. Hanno scavato e costruito migliaia di chilometri di muri in pietra a secco per ricavare dei terrazzamenti dove coltivare i prodotti della terra. Hanno curato i castagni che producevano in abbondanza i frutti che essiccati permettevano di mangiare tutto l'anno. Allevavano vacche, capre e pecore per il latte e il formaggio. Usavano i muli per trasportare su carri o a basto i materiali che dovevano spostare. Costruirono case in pietra con i tetti racchiusi coperti di paglia di segale, il cereale pi\u00f9 resistente del grano utile per il pane.\nNelle numerose borgate si possono trovare chiese del XVI e XVII secolo, forni comunitari usati per cuocere il pane, case in pietra, fienili, piloni votivi ed essiccatoi per le castagne.\nI panorami sulla valle principale e su quelle laterali, sulle cime dal Monte Mongioie, al Pizzo d'Ormea, al Monte Antoroto, al Monte Galero e al Monte Armetta rendono onore al suo nome. Ogni stagione dell'anno, compreso l'inverno, con il variare dei colori e dei profumi, rende unico e diverso l'ambiente circostante.\nIl percorso.\nIl sentiero non \u00e8 mai troppo impegnativo, \u00e8 un susseguirsi di saliscendi non troppo accentuati, che chiunque, con un minimo di allenamento, pu\u00f2 affrontare.\nIl verso di percorrenza proposto dal CAI \u00e8 quello da est ad ovest, ma si pu\u00f2 percorrere anche in quello opposto.\nSi inizia da Eca (850\u00a0m s.l.m.), all'estremit\u00e0 orientale del territorio comunale, e si arriva a Viozene, ad ovest. Il punto di maggior altitudine si raggiunge alla chiesa di San Giovanni Battista alla Colma (circa 1500\u00a0m s.l.m.).\nLungo il percorso si trovano strutture di appoggio. A Chionea e Quarzina ci sono due rifugi escursionistici che ci permettono di dividere in 3 giorni il tracciato. A Chionea e Aimoni dei B&amp;B. Ad Aimoni e Viozene degli alberghi. \nSe il tracciato completo \u00e8 un po' troppo impegnativo e difficile da organizzare per quanto riguarda la parte logistica (occorre avere un'auto o un pullman a Viozene o ad Eca che ci raccolga all'arrivo), si possono scegliere dei tour di lunghezza pi\u00f9 limitata e che hanno Ormea come punto di partenza e di arrivo. Nell'ufficio turistico di Ormea sono a disposizione delle pubblicazioni con la descrizione di questi itinerari e con una cartina che ne presenta il percorso.\nManifestazioni.\nOgni due anni la sezione del CAI di Ormea organizza \"La Balconata tutta d'un fiato\", un'escursione che percorre in un sol giorno, impiegando circa undici ore, tutto il tracciato della Balconata..\nIn occasione dell'ultima domenica di agosto si svolge la passeggiata eno-gastronomica \"I Sapori della Balconata\" con pranzo itinerante a base di piatti e prodotti locali."}
{"id": "2101729", "revid": "1543377", "url": "https://it.wikipedia.org/wiki?curid=2101729", "title": "El Porvenir de Velasco Su\u00e1rez", "text": "La citt\u00e0 di El Porvenir de Velasco Su\u00e1rez \u00e8 a capo del comune di El Porvenir, nello stato del Chiapas, Messico. Conta 1.507 abitanti secondo le stime del censimento del 2005 e le sue coordinate sono 15\u00b027'N 92\u00b016'W.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VII: Sierra."}
{"id": "2101734", "revid": "287204", "url": "https://it.wikipedia.org/wiki?curid=2101734", "title": "Incontri con menti straordinarie", "text": "Incontri con menti straordinarie \u00e8 una raccolta di cinquanta incontri-interviste dello scrittore e matematico Piergiorgio Odifreddi con importanti esponenti di discipline scientifiche.\nNel libro, essi sono raggruppati in cinque categorie."}
{"id": "2101735", "revid": "599013", "url": "https://it.wikipedia.org/wiki?curid=2101735", "title": "Le lettere di Oscar Wilde", "text": "Le lettere di Oscar Wilde (\"The Letters of Oscar Wilde\") \u00e8 l'opera di Oscar Wilde che racchiude tutte le lettere vergate nel corso della sua vita a corrispondenti privati o apparse a suo tempo sui giornali. Da quelle dell'infanzia a quelle prima della sua morte, moltissimi dati sulla sua biografia sono ripresi da quest'unica fonte, che racconta i suoi amori e le sue umanissime contraddizioni.\nStoria.\nPer tutta la vita Wilde scrisse un tal numero di lettere che oggi, raccolte, occupano pi\u00f9 di 1000 pagine di libro. Ma egli non le pubblic\u00f2 mai in vita: esse furono pubblicate postume. Grazie ad un testo scoperto nel 1960 da Henry Holt, Merlin Holland e Rupert Hart-Davis pubblicarono l'edizione integrale del copioso epistolario per la prima volta nel 2000. Secondo il curatore Holland, le lettere costituiscono quell'autobiografia che Wilde non scrisse mai.\nDestinatari celebri.\nWilde tenne corrispondenza con grandi intellettuali dell'epoca tra cui Arthur Conan Doyle e ad Andr\u00e9 Gide, Pierre Louys, Stephane Mallarm\u00e9, che Wilde defin\u00ec \"Maestro\", Emile Zola. A questi ultimi scrisse in francese."}
{"id": "2101738", "revid": "47767", "url": "https://it.wikipedia.org/wiki?curid=2101738", "title": "Lingotto Fiere", "text": ""}
{"id": "2101743", "revid": "466539", "url": "https://it.wikipedia.org/wiki?curid=2101743", "title": "Angie Cepeda", "text": "Biografia.\n\u00c8 conosciuta in Italia per aver preso parte al film di Leonardo Pieraccioni \"Il paradiso all'improvviso\", mentre per il pubblico di lingua spagnola il successo \u00e8 arrivato con il film \"Pantale\u00f3n e le visitatrici\" del 1999. \u00c8 stata a lungo fidanzata con il cantante argentino Diego Torres ed \u00e8 sorella dell'attrice Lorna Paz."}
{"id": "2101764", "revid": "466539", "url": "https://it.wikipedia.org/wiki?curid=2101764", "title": "Marcel Chevalier", "text": "Furono da lui giustiziati:"}
{"id": "2101766", "revid": "188116", "url": "https://it.wikipedia.org/wiki?curid=2101766", "title": "Armistizio di Rodi", "text": "Gli accordi d'armistizio arabo-israeliano di Rodi del 1949 furono firmati da Israele e da ciascuno dei Paesi arabi confinanti: Egitto, Siria, Libano e Transgiordania. Questi accordi misero fine alla guerra arabo-israeliana del 1948 e stabilirono le linee provvisorie d'armistizio che vennero rispettate fino alla guerra dei sei giorni del 1967.\nAccordo fra Israele ed Egitto.\nTale accordo fu firmato il 24 febbraio e fiss\u00f2:\nAccordo fra Israele e Libano.\nL'accordo fu firmato il 23 marzo e fiss\u00f2:\nAccordo fra Israele e Transgiordania.\nL'accordo fu firmato il 3 aprile e fiss\u00f2:\nAccordo fra Israele e Siria.\nL'accordo fu firmato il 20 luglio e stabil\u00ec il ritiro delle forze siriane dalla maggior parte dei territori conquistati a ovest della frontiera internazionale. Tali territori furono smilitarizzati.\nSituazione fra Israele e Iraq.\nNessun accordo fu mai firmato, ma la situazione del fronte aperto dagli iracheni venne coperta dall'accordo di armistizio israelo-giordano. Le forze irachene si ritirarono nel marzo 1949 e lasciarono le loro posizioni in Cisgiordania all'allora Emirato di Transgiordania.\nRisultati dell'armistizio.\nGli accordi lasciarono il 78% del territorio della Palestina mandataria agli israeliani. Il restante fu occupato dall'Egitto (Striscia di Gaza) e dalla Transgiordania (Cisgiordania e Gerusalemme Est).\nQuesti accordi armistiziali sarebbero dovuti rimanere in vigore fino ai negoziati di pace, ma questi ultimi non furono mai avviati negli anni a venire. Con l'eccezione di quelli israelo-libanesi, gli accordi stabilivano chiaramente, su insistente richiesta degli stati arabi, che le frontiere fissate non sarebbero state definitive ma, al contrario, che avevano solo delle finalit\u00e0 militari.\nMosh\u00e9 Sharett, ministro degli affari esteri e futuro primo ministro israeliano, dichiar\u00f2 di considerare questi accordi di armistizio del 1949 altrettanto provvisori in occasione di un suo discorso davanti alla Knesset e precis\u00f2 che queste linee, con l'eccezione della Linea Verde in Cisgiordania, si appoggiavano su frontiere internazionali \"naturali\". Israele non rivendic\u00f2 un'estensione maggiore dei propri territori alla Conferenza di Losanna del 1949 e propose che questi confini, salvo il tracciato della Striscia di Gaza, fossero trasformati in frontiere politiche permanenti.\nPapa Pio XII scrisse l'enciclica \"Redemptoris Nostri Cruciatus\" per chiedere la protezione dei luoghi santi cristiani.\nDopo le conquiste realizzate con la Guerra dei sei giorni, alcuni dirigenti israeliani si preoccuparono che le linee d'armistizio del 1949 venissero finalmente trasformate in frontiere permanenti:\nViolazioni degli accordi.\nCiascuno degli accordi stipulati prevedeva che le richieste delle parti in causa sarebbero state presentate a un'apposita commissione dell'ONU, ma questi furono spesso violati, con la condanna da parte della comunit\u00e0 internazionale: l'Egitto mantenne le sue forze armate nella zona di 'Uja al-Hafir, che avrebbe dovuto essere demilitarizzata; Israele rafforz\u00f2 la sua presenza militare sul Monte Scopus, che avrebbe dovuto essere altrettanto demilitarizzato (i soldati controllavano quest'area travestendosi da poliziotti) ed effettu\u00f2 incursioni armate in Transgiordania in risposta a quelle arabe sul suo territorio; la Siria lanci\u00f2 numerosi attacchi d'artiglieria contro le zone abitate dagli israeliani nella zona demilitarizzata delle alture del Golan."}
{"id": "2101768", "revid": "590", "url": "https://it.wikipedia.org/wiki?curid=2101768", "title": "Edoardo Marzari", "text": "Biografia.\nLaureato alla Pontificia Universit\u00e0 Gregoriana, venne ordinato sacerdote nel luglio 1932, diventando docente di filosofia nel Piccolo Seminario Diocesano di Capodistria e direttore dell'Istituto Cattolico di Attivit\u00e0 Sociale giuliano.\nAssistente di Azione Cattolica e direttore del settimanale diocesano \"Vita Nuova\", nel 1939 fu costretto a lasciarlo perch\u00e9 aveva pubblicato un articolo non apprezzato dai fascisti\nDopo l'8 settembre entr\u00f2 nel Comitato di Liberazione Nazionale di Trieste del quale venne nominato presidente il 13 giugno 1944, dopo che il primo comitato era stato annientato dai nazifascisti. Si impegn\u00f2 attivamente nell'organizzazione delle formazioni resistenziali nel loro finanziamento e approvvigionamento di armi e viveri.\nNel febbraio 1945 venne arrestato dal commissario di polizia Gaetano Collotti, rinchiuso nel carcere del Coroneo, imprigionato e torturato dalle SS della Gestapo fino alla menomazione dell'udito. Il 29 aprile i partigiani della Brigata Ferrovieri, guidati da Marcello Spaccini, riuscirono a liberarlo; il mattino dopo dalla Prefettura fu don Edoardo a dare l'ordine di insorgere: insurrezione che avrebbe portato alla liberazione di Trieste.\nDopo il cessare delle operazioni militari, fu tra i fondatori del Circolo della Cultura, dell'Universit\u00e0 popolare e della Lega nazionale e delle Acli. Fond\u00f2 anche l'Opera Figli del Popolo, per dare aiuto ai ragazzi bisognosi; gi\u00e0 nell'estate del 1945 inizia l'accoglienza dei giovani dell'Istria e della Dalmazia; fin dall'inizio questa attivit\u00e0 venne denominata \"Famiglia Auxilium\", con il chiaro intento di costruire una comunit\u00e0 di lavoro civico e sociale.\nEntrato in contrasto per le sue idee progressiste con l'allora vescovo della diocesi di Trieste Antonio Santin, dovette lasciare la citt\u00e0; trasferendosi a Roma per due anni; i seguito ritorn\u00f2 per\u00f2 in citt\u00e0 per continuare la sua opera di apostolato sociale fino alla morte.\nOnorificenze.\nData del conferimento: 16 aprile 2004 alla memoria\nRiconoscimenti.\nIl 9 settembre 2004, Riccardo Illy, Presidente della regione Friuli-Venezia Giulia, ha inaugurato una lapide in piazza Dalmazia."}
{"id": "2101772", "revid": "599013", "url": "https://it.wikipedia.org/wiki?curid=2101772", "title": "Junior D\u00edaz", "text": ""}
{"id": "2101775", "revid": "73843", "url": "https://it.wikipedia.org/wiki?curid=2101775", "title": "Giovanni Fornasini", "text": "\u00c8 venerato come beato dalla Chiesa cattolica.\nBiografia.\nGiovanni Remo Fornasini nasce il 23 febbraio 1915 a Pianaccio (Lizzano in Belvedere), da Angelo detto Anselmo e Maria Guccini. Ordinato sacerdote il 28 giugno 1942 dal cardinale Giovanni Battista Nasalli Rocca di Corneliano, viene nominato vicario della parrocchia di Sperticano, il 21 agosto 1942 diviene parroco. Il 25 luglio 1943 fa suonare a festa le campane, quando viene a conoscenza della destituzione di Mussolini, si impegna attivamente nella resistenza ed \u00e8 vicino alla brigata partigiana \"Stella Rossa\", difende come pu\u00f2 dalle angherie dei nazisti la popolazione, riuscendo a salvare diversi parrocchiani. Viene ucciso a bruciapelo a Casaglia di Caprara da un ufficiale tedesco accusato apertamente da Don Giovanni dei delitti compiuti a Marzabotto: il suo corpo decapitato verr\u00e0 ritrovato alla fine dell'inverno.\nProcesso di beatificazione.\nIl 18 ottobre 1998 a Marzabotto il cardinale Giacomo Biffi d\u00e0 inizio al processo canonico di beatificazione assieme ad altri due sacerdoti Ferdinando Casagrande e Ubaldo Marchioni, considerati \"martiri di Monte Sole\". \nIl 21 gennaio 2021, papa Francesco ha autorizzato la Congregazione della cause dei Santi a riconoscere il suo martirio.\nIl 26 settembre 2021 viene proclamato beato nella basilica di San Petronio a Bologna, durante una celebrazione presieduta dal cardinale Marcello Semeraro, prefetto della Congregazione delle cause dei santi.\nOnorificenze.\nData del conferimento: 1944\nRiconoscimenti.\nGli sono state intitolate la scuola elementare di Porretta Terme e una via di Bologna, un cippo lo ricorda nel cimitero di San Martino di Caprara, con altri quattro parroci, anche loro assassinati dalle SS. Gli \u00e8 stata intitolata la piazza antistante la chiesa parrocchiale a Pianaccio."}
{"id": "2101778", "revid": "228587", "url": "https://it.wikipedia.org/wiki?curid=2101778", "title": "Evgenij Abramovi\u010d Baratynskij", "text": "Biografia.\nNato a Vja\u017elja, un villaggio del governatorato di Tambov, in una famiglia nobile, perse il padre, generale dell'esercito, nel 1810. A dodici anni entr\u00f2 nella \u00abScuola dei Paggi\u00bb, un'accademia militare di San Pietroburgo riservata ai nobili, ma ne fu espulso nel 1816 per furto. Vittima di disturbi nervosi, pass\u00f2 tre anni nella sua casa natale e poi presso uno zio a Smolensk.\nArruolato come soldato semplice a San Pietroburgo, inizi\u00f2 a scrivere le sue prime poesie e conobbe il poeta Anton Antonovi\u010d Delvig, che lo lod\u00f2 e lo incoraggi\u00f2, facendolo conoscere negli ambienti letterari della capitale. Trasferito in Finlandia nel 1820, pubblic\u00f2 il poemetto \"Eda\" che ottenne l'apprezzamento della critica. Promosso ufficiale nel 1825, lasci\u00f2 l'esercito nel 1826 e si stabil\u00ec a Mosca dove si spos\u00f2 e condusse una vita serena. Nel 1843 part\u00ec in viaggio per l'Europa, e si rec\u00f2 a Parigi e in Italia, dove mor\u00ec improvvisamente nel 1844. \u00c8 sepolto nel cimitero Tichvin dell'Aleksandr Nevskij-Lavra di San Pietroburgo.\nIl racconto in versi \"Eda\" narra la vicenda della seduzione di una semplice contadina finlandese da parte di un ufficiale degli ussari, \u00abun soggetto fuori moda gi\u00e0 negli anni Venti, con le sue reminiscenze settecentesche\u00bb che tuttavia Baratynskij tratta evitando ogni retorica e utilizzando \u00abuno stile meravigliosamente preciso, uno stile accanto al quale quello di Pu\u0161kin sembra confuso\u00bb. Nel poemetto resta notevole la figura della protagonista, \u00abda un punto di vista psicologico senza dubbio superiore a qualunque cosa fosse stata scritta in Russia prima di allora\u00bb ed emerge la sapienza con la quale \u00e8 descritta la natura, un tema sempre amato dal poeta. Le successive prove de \"Il ballo\" (1828) e de \"La concubina\" (1830) sono invece meno felici.\nLe liriche scritte da Baratynskij negli anni Trenta esprimono generalmente delicati sentimenti, a volte con un fondo di malinconia, espressi nello stile brillante e classico del secolo precedente. Con il tempo, la malinconia si accentu\u00f2, fino a raggiungere il pessimismo filosofico degli ultimi anni. Egli vi esprime la convinzione che l'umanit\u00e0 si allontani sempre pi\u00f9 dalla natura, e che il mondo futuro, industrializzato e inteso agli affari, porter\u00e0 \u00abla felicit\u00e0 e la pace universale acquistate a costo della perdita di tutti i valori pi\u00f9 alti della poesia\u00bb: con questa perdita, per\u00f2, l'umanit\u00e0 finir\u00e0 con il perdere se stessa, estinguendosi \u00abper impotenza sessuale. Allora la terra torner\u00e0 alla sua maest\u00e0 primeva\u00bb."}
{"id": "2101779", "revid": "204012", "url": "https://it.wikipedia.org/wiki?curid=2101779", "title": "Strozzamento intestinale", "text": ""}
{"id": "2101781", "revid": "1543377", "url": "https://it.wikipedia.org/wiki?curid=2101781", "title": "Cordigliera Occidentale (Colombia)", "text": "La Cordigliera Occidentale (in spagnolo: Cordillera Occidental) \u00e8 uno dei tre rami principali in cui si divide la Cordigliera delle Ande in Colombia.\nSi estende da sud verso nord dal nudo de los Pastos nel Dipartimento di Nari\u00f1o al nudo de Paramillo, nel Dipartimento di C\u00f3rdoba.\nI fianchi occidentali della catena rientrano nei bacini idrografici che sfociano nell'oceano Pacifico, compreso il fiume San Juan, mentre il fianco orientale rientra nel bavino del fiume Cauca. Le regioni settentrionali e nord-occidentali rientrano nei bacini che sfociano nella costa atlantica, in particolare i fiumi Atrato e Sinu.\nLe cima pi\u00f9 elevate sono il vulcano Cumbal, con 4.764 metri sul livello del mare, e i Farallones de Cali con 4.280 metri."}
{"id": "2101794", "revid": "1100311", "url": "https://it.wikipedia.org/wiki?curid=2101794", "title": "Mario Vega", "text": "Carriera.\nApproda al River Plate dopo due anni trascorsi tra i pali del Nueva Chicago; partendo come riserva, diventa il portiere titolare durante la stagione del 2009."}
{"id": "2101797", "revid": "297059", "url": "https://it.wikipedia.org/wiki?curid=2101797", "title": "Personalit\u00e0 del diritto", "text": "La personalit\u00e0 del diritto \u00e8 un principio secondo il quale il diritto da applicare nelle controversie non \u00e8 determinato per territorio ma sulla base del popolo al quale si appartiene. Gi\u00e0 probabilmente in uso nell'antichit\u00e0, ebbe gli esempi pi\u00f9 significativi con l'instaurarsi dei regni romano barbarici. Il suo opposto \u00e8 la territorialit\u00e0 del diritto.\nDopo la caduta dell'Impero romano d'Occidente (476) e la successiva penetrazione delle popolazioni barbariche, su di uno stesso territorio si trovano a vivere popolazioni appartenenti a culture giuridiche totalmente diverse. I Romani seguivano un apparato giuridico evoluto ed elastico mentre le popolazioni barbariche non necessitavano di un robusto apparato di norme ma si basavano su provvedimenti di carattere consuetudinario per risolvere le loro controversie.\nInizialmente, a causa della scarsit\u00e0 di rapporti tra vincitori e vinti si continu\u00f2 a rispettare il principio di personalit\u00e0 del diritto. Iniziarono a sorgere problemi quando, divenendo pi\u00f9 intensi i rapporti tra le due popolazioni, iniziarono a sorgere controversie tra parti appartenenti a ordinamenti giuridici differenti. Cos\u00ec a partire dal VII secolo il sistema and\u00f2 in crisi, unto di svolta appare quando il re dei Longobardi Liutprando concede ai romani e al proprio popolo di cambiare legge a piacimento durante le contrattazioni. Ci\u00f2 a sua volta port\u00f2 sempre pi\u00f9 all'affermarsi di un diritto consuetudinario.\nPeriodicamente la personalit\u00e0 del diritto torn\u00f2 a essere il regime prevalente. L'impero ottomano ad esempio aveva concesso alle comunit\u00e0 dei Paesi europei per le vertenze tra persone della stessa nazionalit\u00e0 il diritto di essere giudicati dal proprio console. Tale regime giuridico prese il nome di capitolazioni dell'Impero ottomano. In et\u00e0 moderna, esempi di personalit\u00e0 di diritto si ebbero durante il colonialismo quando l'impero britannico e la Francia permisero ai popoli, rispettivamente di India e Algeria, di mantenere le proprie leggi durante la dominazione."}
{"id": "2101800", "revid": "3831", "url": "https://it.wikipedia.org/wiki?curid=2101800", "title": "Beata Vergine Maria di Gulfi", "text": ""}
{"id": "2101801", "revid": "1543377", "url": "https://it.wikipedia.org/wiki?curid=2101801", "title": "Guy P\u00e9rillat", "text": "Membro di spicco della nazionale francese che domin\u00f2 lo sci alpino negli anni sessanta, in carriera vinse tra l'altro due medaglie olimpiche e due titoli iridati.\nBiografia.\nStagioni 1960-1962.\nGuy P\u00e9rillat, originario di La Clusaz, ottenne il suo primo risultato internazionale di rilievo agli VIII Giochi olimpici invernali di , dove vinse la medaglia di bronzo nella discesa libera e quella d'oro nella combinata (valida solo ai fini dei Mondiali 1960); fu inoltre 6\u00ba sia nello slalom gigante sia nello slalom speciale e nella stessa stagione si aggiudic\u00f2 lo slalom speciale e la combinata di Meg\u00e8ve.\nNel 1961 vinse tutte le principali classiche della discesa libera (Wengen, Kitzb\u00fchel, Meg\u00e8ve, Chamonix e Sankt Moritz), divenendo cos\u00ec il terzo atleta nella storia a riuscire vincere nella stessa stagione sulla Lauberhorn di Wengen e sulla Streif di Kitzb\u00fchel dopo Christian Pravda e Toni Sailer, . L'anno dopo partecip\u00f2 ai Mondiali di Chamonix, conquistando la medaglia d'argento nello slalom speciale e chiudendo 6\u00ba nella discesa libera.\nStagioni 1963-1967.\nNel 1963 s'impose nuovamente in classiche come lo slalom speciale e la combinata di Wengen e lo slalom speciale di Meg\u00e8ve. Nella stagione seguente i IX Giochi olimpici invernali di furono l'unica grande rassegna nella quale P\u00e9rillat non riusc\u00ec ad andare a medaglia: fu infatti 6\u00ba nella discesa libera, 10\u00ba nello slalom gigante e 12\u00ba nello slalom speciale. Si impose nuovamente nello slalom di Wengen nel 1965 e nel 1966, anno in cui, ai Mondiali di Portillo, si aggiudic\u00f2 l'oro nello slalom gigante e l'argento nello slalom speciale.\nEsord\u00ec in Coppa del Mondo nella gara inaugurale del 5 gennaio 1967 a Berchtesgaden, con il 6\u00ba posto in slalom speciale. Il 29 gennaio ottenne il primo successo, ancora sulle nevi di casa di Meg\u00e8ve in slalom speciale, vittoria bissata il mese seguente a Madonna di Campiglio. A fine stagione risult\u00f2 terzo nella classifica generale e secondo in quelle di discesa libera e di slalom speciale.\nStagioni 1968-1969.\nNel 1968 vinse un'altra medaglia d'argento, nella discesa libera, ai X Giochi olimpici invernali di , dove si piazz\u00f2 anche al 4\u00ba posto nello slalom gigante mentre non concluse lo slalom speciale. In Coppa del Mondo ottenne tre podi ma nessuna vittoria: sal\u00ec per l'ultima volta sul podio il 31 marzo piazzandosi terzo a Rossland in slalom gigante, alle spalle degli austriaci Herbert Huber e Reinhard Tritscher.\nNella sua ultima stagione in carriera, 1968-1969, non ottenne pi\u00f9 podi in Coppa, ma vinse la combinata di Kitzb\u00fchel grazie anche ai suoi ultimi risultati di rilievo, il 5\u00ba posto nello discesa libera del 18 gennaio e l'8\u00ba nello slalom speciale del 19.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "2101805", "revid": "307923", "url": "https://it.wikipedia.org/wiki?curid=2101805", "title": "Marchese d'Arlandes", "text": ""}
{"id": "2101806", "revid": "83531", "url": "https://it.wikipedia.org/wiki?curid=2101806", "title": "Poesie in prosa", "text": "Poesie in Prosa, titolo originale \"Poems in Prose \" \u00e8 un'opera di Oscar Wilde pubblicata nel 1894, si compone di 6 piccole storie brevi:\nStoria.\nI racconti Wilde li ide\u00f2 a partire dal 1889 ma sembrerebbe essere stato l'incontro con Andr\u00e9 Gide la molla che scatt\u00f2 nella mente dell'irlandese, in quanto quelle parabole erano in parte rivolte all'allora ragazzo, poi premio Nobel.\nTrama.\nIn ogni piccola opera \u00e8 raccontato il punto di vista personale dell'autore che spiega attraverso una sorta di parabola.\nIl discepolo (The disciple).\nRacconta della morte di Narciso e di come le ninfe e il dio fiume lo piangessero, il dio amava il ragazzo ma non si ricorda nemmeno del suo aspetto, perch\u00e9 come confessa amava il fatto che ogni volta che il ragazzo si affacciava al fiume per specchiarsi (cosa che faceva spesso) il dio poteva vedersi specchiato nei suoi occhi. Per Wilde il discepolo era un riflesso del maestro, viveva di luce riflessa come la Luna\nL'artista (The artist).\nRacconta di un artista che sapeva forgiare il bronzo e che si esprimeva soltanto creando opere con il bronzo. Un giorno ebbe un'idea meravigliosa ma non aveva altro bronzo; lo cerc\u00f2 ma non ve ne era in tutto il mondo. Arriv\u00f2 di fronte alla tomba della moglie dove aveva costruito una statua di bronzo per commemorare la tristezza della perdita subita; la distrusse e con essa cre\u00f2 il suo nuovo pensiero: la gioia del momento. Qui Wilde esprime uno dei suoi ultimi pensieri prima di essere imprigionato: l'arte uccide se stessa; un'opera d'arte per essere, per nascere, deve obbligatoriamente distruggere l'opera passata.\nLa casa del giudizio (The House of Judgment).\nUn uomo viene portato innanzi al signore e si legge per tre volte un passo a caso della vita dell'uomo. Alla fine del racconto l'onnipotente deve decidere se inviarlo negli inferi o nel paradiso ma la scelta non \u00e8 facile, in quanto l'uomo ha sempre vissuto un inferno ma mai \u00e8 riuscito ad immaginare un paradiso.\nIl maestro (The Master).\nSi narra dell'incontro di Giuseppe di Arimatea con un ragazzo che piangeva, si pensava, la morte di Ges\u00f9, ma si viene a scoprire che la sua tristezza era per la sua sorte in quanto fece le stesse cose del Maestro eppure lui non venne crocifisso."}
{"id": "2101807", "revid": "14691", "url": "https://it.wikipedia.org/wiki?curid=2101807", "title": "Poesie in Prosa", "text": ""}
{"id": "2101812", "revid": "293377", "url": "https://it.wikipedia.org/wiki?curid=2101812", "title": "Gustavo Bou", "text": "Biografia.\nHa un fratello minore, Walter, anch'egli calciatore professionista."}
{"id": "2101815", "revid": "1543377", "url": "https://it.wikipedia.org/wiki?curid=2101815", "title": "Polivinilfluoruro", "text": "Il polivinilfluoruro (PVF) o -(CH2CHF)n- \u00e8 un polimero utilizzato principalmente in rivestimenti a bassa infiammabilit\u00e0 per interni di aeroplani e di moduli fotovoltaici. \u00c8 anche usato in oggetti come gli impermeabili e nei rivestimenti per i metalli.\nStrutturalmente \u00e8 molto simile al polivinilcloruro (PVC).\nIl PVF ha bassa permeabilit\u00e0 ai vapori, brucia molto lentamente, e ha un'eccellente resistenza agli agenti atmosferici e allo sporco. \u00c8 anche resistente alla maggioranza dei composti chimici, tranne i chetoni e gli esteri. \u00c8 disponibile come pellicola in vari colori, formati per vari usi, e come resina per rivestiture speciali.\nIl polivinilfluoruro \u00e8 anche utilizzato come rivestimento superficiale bianco, usato recentemente come componente della bio-barriera del Phoenix Mars Lander.\nFu scoperto da Primo Levi e Gianna Balzaretti agli inizi degli anni '50 per l'azienda SIVA \nCollegamenti esterni.\nhttp://www2.dupont.com/Tedlar_PVF_Film/en_US/ "}
{"id": "2101818", "revid": "196390", "url": "https://it.wikipedia.org/wiki?curid=2101818", "title": "Pietro Badoer Participazio", "text": ""}
{"id": "2101820", "revid": "1684799", "url": "https://it.wikipedia.org/wiki?curid=2101820", "title": "Shine On", "text": ""}
{"id": "2101821", "revid": "547992", "url": "https://it.wikipedia.org/wiki?curid=2101821", "title": "Teodoro di Samo", "text": "Biografia.\n\u00c8 ricordato come figlio di Telecle di Samo da Erodoto, la fonte cronologicamente pi\u00f9 vicina; altre fonti (Diodoro Siculo e Diogene Laerzio) lo dicono figlio di Reco, il quale poteva appartenere alla stessa famiglia ed esserne un parente pi\u00f9 anziano. Gli si attribuisce il perfezionamento della tecnica di fusione di statue di grandi dimensioni in bronzo, la quale sostitu\u00ec in gran parte la pi\u00f9 antica tecnica dello sphyrelaton (Pausania, VIII, 14.8; X, 38.6).\nLe fonti relative alla collaborazione tra Reco e Teodoro per la costruzione del tempio di Era a Samo (l'edificio talvolta nominato \"labirinto\", per la \"foresta\" di colonne ioniche che circondavano la cella) sembrano consistenti: ne scrivono Plinio (\"Nat. hist.\", XXXIV, 83; XXXVI, 90) e Vitruvio (VII, pref. 12). Quest'ultimo tramanda la notizia dell'esistenza di un trattato relativo a tale edificio, che egli definisce erroneamente dorico, scritto dai due artefici.\nLa presenza di Teodoro ad Efeso per la costruzione dell'Artemision \u00e8 tramandata da Diogene Laerzio, mentre Pausania gli attribuisce una costruzione chiamata \"skias\", un luogo per le assemblee, eretta a Sparta (Paus., III, 12.10).\nErodoto attribuisce a Teodoro l'\"anello di Policrate\" (III, 41), un oggetto in oro e smeraldo che il tiranno di Samo considerava come l'oggetto pi\u00f9 prezioso in suo possesso, e un cratere d'argento dedicato dal re Creso a Delfi (I, 51). Queste notizie ed altre simili rimandano all'importanza, tramandata nel tempo, che dovette avere l'arte della toreutica nel lavoro di Teodoro.\nAllo stesso modo una fama di particolare ingegnosit\u00e0 dovette giungere tramite le fonti a Plinio che gli attribu\u00ec numerose innovazioni tecniche (\"Nat. hist.\", VII, 198)."}
{"id": "2101824", "revid": "172231", "url": "https://it.wikipedia.org/wiki?curid=2101824", "title": "Regno dei Morti", "text": ""}
{"id": "2101830", "revid": "729019", "url": "https://it.wikipedia.org/wiki?curid=2101830", "title": "Gastone Rossi", "text": "Biografia.\nFaceva parte della Brigata Partigiana Stella Rossa, comandata da Mario Musolesi \"Lupo\"; il suo coraggio e valore furono messi alla prova durante le molte battaglie nelle quali si trov\u00f2 a combattere.\nGastone segue il fratello maggiore Giovanni, il quale ventenne lascia il lavoro di operaio a Bologna per organizzare con Mario Musolesi nella zona di Monzuno le prime formazioni partigiane. Gastone prende il nome di battaglia \"Leone\".\nDopo la sua scomparsa la brigata prender\u00e0 il suo nome. Giovanni proseguir\u00e0 la lotta antifascista al fianco delle truppe della V Armata americana, assieme ai suoi compagni superstiti dei rastrellamenti culminati con la strage di Marzabotto.\nOnorificenze.\nData conferimento: 1944\nPartigiano combattente\nRiconoscimenti.\nBologna gli ha intitolato una scuola e una via."}
{"id": "2101832", "revid": "363629", "url": "https://it.wikipedia.org/wiki?curid=2101832", "title": "Piastrinoaferesi", "text": "La piastrinoaferesi \u00e8 una tecnica di separazione delle piastrine dagli altri elementi del sangue mediante aferesi. Le piastrine sono ottenute da donatori, con una tecnica analoga a quella di plasmaferesi. La durata della donazione \u00e8 di 50-60 minuti, se si parte da donatori con piastrinemia elevata, altrimenti i tempi si possono allungare."}
{"id": "2101836", "revid": "1573940", "url": "https://it.wikipedia.org/wiki?curid=2101836", "title": "Phyllocnistis citrella", "text": "La minatrice serpentina degli agrumi (Phyllocnistis citrella ) \u00e8 un lepidottero appartenente alla famiglia Gracillariidae, diffuso in tutti i continenti ma di recente introduzione in Italia (1994); vive su tutti i \"Citrus\", ma \u00e8 in grado di attaccare anche piante appartenenti ad altre famiglie: Oleaceae, Loranthaceae, Lauraceae, Leguminose, Salicaceae e Tiliaceae.\nGeneralit\u00e0.\n\u00c8 una specie originaria del Sud-Est asiatico che si \u00e8 diffusa dapprima in Australia ed in Africa, poi nel 1993 in America (Florida) ed in Europa, ad iniziare dalla Spagna. In Italia la presenza della minatrice \u00e8 stata rilevata, nell'autunno del 1994, in Sardegna e, nel luglio del 1995, nei comprensori della Calabria e della Sicilia. In pratica, tutti i comprensori agrumicoli e tutte le specie di agrumi sono stati interessati nell'arco di pochi mesi (luglio-settembre). \"P. citrella\" \u00e8 un microlepidottero minatore che localizzandosi su foglie giovani, su germogli e, sporadicamente, anche sui frutti provoca disseccamenti, necrosi ed accartocciamenti con conseguente perdita di foglie colpite.\nDescrizione.\nAdulto.\nL'adulto \u00e8 una farfallina di piccole dimensioni (apertura alare 4mm) che ha le ali anteriori bianco-argentee, frangiate, con sottili bande scure trasversali ed una macchiolina nera all'apice. Pur avendo l'abitudine di uscire dai ricoveri al tramonto del sole, si pu\u00f2 riscontrare in pieno giorno tra la vegetazione delle piante.\nLarva.\nLa larva \u00e8 di colore giallo-verdognolo e raggiunge a maturit\u00e0 3\u00a0mm di lunghezza; conduce vita endofitica ed \u00e8 caratterizzata da uno sviluppo ipermetamorfico, con due tipi ben differenziati:\nPupa.\nLa crisalide, lunga 2-2,5mm e di colore marrone, \u00e8 dotata anteriormente di uno sclerite che serve per lacerare lo strato epidermico della mina fogliare, favorendo cos\u00ec lo sfarfallamento dell'adulto.\nUovo.\nL'uovo, trasparente e di forma lenticolare, viene deposto normalmente in prossimit\u00e0 della nervatura centrale della foglia.\nParti attaccate e danni.\nFoglie.\nLe larve danneggiano le foglie scavando mine sottoepidermiche sinuose, ripiegate su se stesse. Queste gallerie sono caratterizzate da una linea scura centrale dovuta agli escrementi della larva e da un colore argenteo causato dall'aria che vi penetra. Le foglie colpite appaiono deformate, con ripiegature del bordo verso la pagina inferiore.\nFrutti.\nI frutti colpiti a maturit\u00e0 presentano la superficie della buccia incisa dall'attivit\u00e0 della larva. Si ha una maggiore incidenza di danni sui frutti di limone.\nCiclo biologico.\nGli adulti sono attivi durante le ore notturne. \"P. citrella\" sverna entro le gallerie larvali, come larva o allo stato di crisalide. Le femmine depongono sulle foglie tenere un numero variabile di uova isolate, da 7 a 108, e su ambedue le lamine fogliari, in prossimit\u00e0 della nervatura mediana. Dopo un breve periodo di incubazione (da 2 a 10 giorni) le larve neonate che sono inizialmente plasmofaghe (di I tipo) penetrano nell'epidermide superiore o inferiore della foglia scavando mine serpentiformi del diametro inferiore a 1mm, ma che interessano solo l'epidermide. Le larve di II tipo fuoriescono dalle mine e ripiegano una piccola porzione del lembo fogliare con fili sericei formando un ricovero, nell'interno del quale si incrisalidano per poi dare il nuovo adulto dopo 5-8 giorni. Il microlepidottero, in funzione delle condizioni ambientali, pu\u00f2 compiere da 5 a 13 generazioni l'anno con un rallentamento dello sviluppo nei periodi pi\u00f9 freddi; anche se con temperature di 26-29\u00b0C svolge il ciclo di sviluppo in circa 15 giorni. I primi attacchi si manifestano intorno alla met\u00e0 di giugno, purch\u00e9 la temperatura notturna non scenda al di sotto di 12\u00b0C (soglia termica per l'insetto).\nAntagonisti.\nPredatori: Crisope, Tripidi.\nParassitoidi: \nDifesa.\nInterventi agronomici.\nI mezzi agronomici mirano a controllare l'attivit\u00e0 vegetativa della pianta in modo da limitare, in alcuni periodi dell'anno, la disponibilit\u00e0 di giovani foglie suscettibili all'attacco.\nCi\u00f2 si ottiene:\nInterventi chimici.\nLa lotta \u00e8 opportuna in vivaio, nei nuovi impianti, sui reinnesti e nei limoneti sottoposti a forzatura.\nIn ogni caso \u00e8 necessario intervenire, contro le larve giovani, solo al superamento della soglia del 50% di germogli infestati.\nSi consiglia di utilizzare sostanze attive caratterizzate da ridotta tossicit\u00e0 ed efficaci nei confronti di \"P. citrella\", quali:\nControllo biologico.\nIn condizioni di pieno campo e nei vivai, condotti secondo metodologie di agricoltura integrata, si registra la presenza dei parassitoidi \"Semielacher petiolatus\" e \" Citrostichus phyllocnistoides\" (imenotteri eulofidi) che sono importanti fattori naturali di contenimento della minatrice serpentina."}
{"id": "2101837", "revid": "74173", "url": "https://it.wikipedia.org/wiki?curid=2101837", "title": "Genio Rurale", "text": "Genio Rurale \u00e8 stata una rivista edita a Bologna dalla casa editrice Edagricole che faceva capo al preside della facolt\u00e0 di agraria Luigi Perdisa.\nHa operato con tale testata negli anni 1951-1998, ma si considera la continuazione della \"Rivista di Estimo agrario e genio rurale\", fondata nel 1937. Il primo numero era uscito il settembre del 1936 con la denominazione \"Tecnici agricoli dell'Emilia\": Nel 1938 si trasforma in \"I tecnici agricoli professionisti\"\nDal 1976 porta come sottotitolo: \"Rivista professionale dell'agricoltura e dell'assetto territoriale\".\nA sua volta \"Genio rurale\" continua ora con la \"testata\" Estimo e territorio, sempre edita da Edagricole, ma che fa capo ora al gruppo editoriale Il sole 24 ore.\nGenio rurale fu diretta da Antonio Saltini dal 1979 al 1988."}
{"id": "2101849", "revid": "858648", "url": "https://it.wikipedia.org/wiki?curid=2101849", "title": "Partito Socialista Italiano (disambigua)", "text": "L'uso del termine Partito Socialista Italiano pu\u00f2 riferirsi a diverse formazioni socialiste italiane:"}
{"id": "2101857", "revid": "767487", "url": "https://it.wikipedia.org/wiki?curid=2101857", "title": "Lapillopsidae", "text": "I lapillopsidi (Lapillopsidae) sono una piccola famiglia di anfibi estinti appartenenti ai temnospondili, vissuti esclusivamente nel Triassico inferiore (240-235 milioni di anni fa). I loro resti sono stati ritrovati in Australia e in India.\nDescrizione.\nL'aspetto dei lapillopsidi, generalmente, era compatto e adattato a un ambiente terrestre: il corpo era piuttosto corto, cos\u00ec come la coda, mentre la testa era larga e ingrandita. Le zampe, ai lati del corpo, erano piuttosto robuste se confrontate con quelle di altri anfibi del Triassico. Il cranio possedeva numerose caratteristiche evolute, come le ossa pterigoidi ornamentate e alcune ossa fuse fra loro. Questi animali erano piuttosto piccoli rispetto a gran parte degli anfibi del Triassico: il genere \"Lapillopsis\" possedeva un cranio lungo solo 15 millimetri. Il genere \"Manubrantlia\", invece, includeva animali di dimensioni maggiori (il cranio era lungo quasi dieci centimetri).\nHabitat.\nAl contrario di gran parte degli anfibi triassici, che ritornarono a un ambiente strettamente acquatico, sembra che i lapillopsidi prediligessero uno stile di vita terrestre o semiterrestre. Probabilmente erano piccoli predatori che si nutrivano di invertebrati. I lapillopsidi mostrano un'insolita convergenza evolutiva con un altro gruppo di anfibi vissuti qualche milioni di anni prima, i dissorofidi; le caratteristiche craniche, per\u00f2, escludono una stretta parentela fra i due gruppi.\nClassificazione.\nQuando gli studiosi descrissero la specie \"Lapillopsis nana\", dell'Australia, ritennero che questo minuscolo animale fosse in qualche modo imparentato con \"Micropholis stowi\", un anfibio temnospondilo primitivo del Triassico sudafricano. La successiva scoperta di un animale simile proveniente dalla Tasmania, denominato \"Rotaurisaurus contundo\", port\u00f2 a una ridescrizione di \"Lapillopsis\", che permise di comprendere come questa forma (e l'affine \"Rotaurisaurus\") fossero ben pi\u00f9 evoluti di \"Micropholis\" e andassero inclusi nel gruppo degli Stereospondyli. Un altro lapillopside, \"Manubrantlia khaki\", \u00e8 noto in India. Sembra che i lapillopsidi riempirono la nicchia ecologica dei piccoli predatori terrestri nel Gondwana del Triassico inferiore, per poi estinguersi improvvisamente."}
{"id": "2101862", "revid": "767487", "url": "https://it.wikipedia.org/wiki?curid=2101862", "title": "Pediculus humanus corporis", "text": "Il pidocchio del corpo (\"Pediculus humanus corporis\" o \"Pediculus humanus humanus\" ) \u00e8 una specie di pidocchio che infesta anche l'uomo, causando pediculosi.\nIn base a recenti analisi del DNA mitocondriale, parrebbe che questo animale si sia originato circa 107.000 anni fa a partire dall'affine pidocchio del capo che pu\u00f2 essere\nattaccato da animali all'uomo ma non viceversa. (\"Pediculus humanus capitis\"), trovando un ambiente adatto al proprio sviluppo grazie alla diffusione degli indumenti.\nIn realt\u00e0, le due sottospecie (quella del capo e quella del corpo) sono praticamente indistinguibili fra loro e, allevate in laboratorio, si accoppiano senza problemi, dando prole fertile ed interfeconda. La differenza principale fra le due sta nel fatto che, mentre il pidocchio del capo deposita le proprie uova (dette \"lendini\") alla base del capello, il pidocchio del corpo attacca le proprie uova alle fibre dei vestiti. In natura, le due sottospecie occupano due \"habitat\" differenti e raramente vengono a contatto, peraltro non accoppiandosi mai fra loro.\nSintomatologia e trattamento.\nLa comparsa di infestazioni di pidocchi del corpo \u00e8 associata solitamente a condizioni di sovraffollamento e/o di scarsa igiene dell'ambiente: la presenza di questi animali provoca un fastidioso e continuo prurito, dovuto alle punture dell'animale sulla pelle per succhiare il sangue dell'ospite, del quale si nutre: talvolta, al prurito si associa la comparsa di maculo papule escoriate.\nLa presenza in s\u00e9 dell'animale non rappresenta un particolare pericolo per la salute (ad eccezione di eventuali infezioni delle punture): i pidocchi del corpo sono tuttavia vettori di alcune gravi malattie, come il tifo esantematico e la febbre ricorrente.\nUn modo per eliminare l'infestazione da pidocchi \u00e8 bollire i vestiti, sui quali questi animali depongono le proprie uova: alla temperatura di 55 \u00b0C, infatti, si ha una mortalit\u00e0 del 100% delle uova e degli adulti.\nQualora la bollitura degli abiti non sia possibile, un'alternativa \u00e8 una disinfestazione degli stessi con mistura in polvere di DDT (10%), malatione (1%) e permetrina (1%), una seconda \u00e8 il passaggio dei vestiti in forni a microonde anche utilizzando modelli domestici od in casi estremi il rogo di vestiti e giacigli infetti.\nPer quanto concerne l'infezione a livello corporeo, essa \u00e8 facilmente risolvibile con un cambio frequente di vestiti per una settimana. Esperimenti fatti somministrando ivermectina per via orale in dosi di 12 mg ad un \"pool\" di 33 persone a Marsiglia hanno invece dimostrato che, seppur provocando un drastico calo del numero dei pidocchi adulti presenti sul corpo, non si ha una completa eradicazione del parassita."}
{"id": "2101863", "revid": "22356", "url": "https://it.wikipedia.org/wiki?curid=2101863", "title": "Dissorofidi", "text": ""}
{"id": "2101872", "revid": "30580", "url": "https://it.wikipedia.org/wiki?curid=2101872", "title": "Gran Premio di Germania 1973", "text": "Il Gran Premio di Germania 1973, \"XXXV Gro\u00dfer Preis von Deutschland\", e undicesima gara del campionato di Formula 1 del 1973, si \u00e8 svolto il 5 agosto sul circuito del N\u00fcrburgring ed \u00e8 stato vinto da Jackie Stewart su Tyrrell-Ford Cosworth, ventisettesima ed ultima vittoria in carriera per il pilota britannico.\nAssente la Ferrari, con Jackie Ickx che si accorda per una partecipazione con la McLaren.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \"\nQuinta vittoria stagionale per Stewart al GP Germania 1973 - F1world.it/amarcord"}
{"id": "2101873", "revid": "1494169", "url": "https://it.wikipedia.org/wiki?curid=2101873", "title": "Possessivo", "text": "In linguistica, il termine \"possessivo\" rinvia a diversi significati:"}
{"id": "2101874", "revid": "287204", "url": "https://it.wikipedia.org/wiki?curid=2101874", "title": "XXIII secolo a.C.", "text": ""}
{"id": "2101877", "revid": "718859", "url": "https://it.wikipedia.org/wiki?curid=2101877", "title": "Teleny", "text": "Teleny (titolo originale \"Teleny, or The Reverse of the Medal\") \u00e8 un romanzo pornografico, a tema omosessuale, pubblicato per la prima volta a Londra (e poi a Parigi) nel 1893. L'autentica paternit\u00e0 dell'opera rimane a tutt'oggi sconosciuta: ambientato nella capitale francese alla fine dell'800, narra la tragica storia d'amore tra il giovane Camille ed il pianista ungherese Ren\u00e9 Teleny.\nLa questione Wilde.\nAnche se in realt\u00e0 l'autore o gli autori sono sconosciuti si \u00e8 cercato di attribuire tale opera a Oscar Wilde, ma nell'opera il suo tratto caratteristico non si riscontra in nessun passaggio.\nLa University of British Columbia di Vancouver ha acquistato all'asta, nel gennaio 2015, una delle cinque copie originali di \"Teleny\"."}
{"id": "2101885", "revid": "1788047", "url": "https://it.wikipedia.org/wiki?curid=2101885", "title": "Campionato nordamericano di pallavolo femminile 1997", "text": "Il XV campionato nordamericano di pallavolo femminile si \u00e8 svolto dal 12 al 18 settembre 1997 a Caguas, a Porto Rico. Al torneo hanno partecipato 8 squadre nazionali nordamericane e la vittoria finale \u00e8 andata per l'undicesima volta, la settima consecutiva, a Cuba.\nPodio.\nCampione.\nCuba(Undicesimo titolo)\nSecondo posto.\nStati Uniti\nTerzo posto.\nRepubblica Dominicana"}
{"id": "2101894", "revid": "132266", "url": "https://it.wikipedia.org/wiki?curid=2101894", "title": "Gaspar Van Wittel", "text": ""}
{"id": "2101895", "revid": "36426", "url": "https://it.wikipedia.org/wiki?curid=2101895", "title": "Santabarbara", "text": ""}
{"id": "2101906", "revid": "256896", "url": "https://it.wikipedia.org/wiki?curid=2101906", "title": "Biblioteca Santa Maria della Pace", "text": ""}
{"id": "2101909", "revid": "339392", "url": "https://it.wikipedia.org/wiki?curid=2101909", "title": "Partito autonomista", "text": ""}
{"id": "2101910", "revid": "59338", "url": "https://it.wikipedia.org/wiki?curid=2101910", "title": "Lago di Castelgandolfo", "text": ""}
{"id": "2101911", "revid": "767487", "url": "https://it.wikipedia.org/wiki?curid=2101911", "title": "Berretti verdi (film)", "text": "Berretti verdi (\"The Green Berets\") \u00e8 un film di guerra del 1968, ambientato durante la guerra in Vietnam, diretto, interpretato e prodotto da John Wayne, una delle pi\u00f9 famose star di Hollywood di schieramento repubblicano.\nTrama.\nDue reparti delle American Special Forces (i famosi Berretti Verdi) partono, dopo un duro addestramento, per il Vietnam per combattere i vietcong. Qui si sviluppano le problematiche di una guerra non convenzionale (forse la prima studiata dagli analisti) nella quale il nemico utilizzava i civili come scudi e si infiltrava all'interno dell'esercito sud vietnamita.\nProduzione.\nTratto da un romanzo di Robin Moore, il film \u00e8 stato girato in Georgia.\nUn soldato sud vietnamita viene interpretato dall'attore caratterista nippo-americano George Takei, gi\u00e0 noto interprete della serie cult \"Star Trek\".\nIl film termina con un errore: una romantica inquadratura del tramonto sul Mar della Cina, che in realt\u00e0 si trova ad est del Vietnam.\nControversie e critiche.\nIl film, ambientato durante la guerra del Vietnam, fu accusato all'epoca di essere guerrafondaio e reazionario, tanto che quando nel 1968 usc\u00ec nelle sale furono organizzati da parte dei militanti di sinistra parecchi picchetti davanti ai vari cinema per impedirne la visione. John Carpenter, ironizzando sul film disse: \"\u00e8 il mio film preferito, solo Chaplin faceva film comici migliori\".\nIl film \u00e8 stato accusato di aver glorificato la guerra del Vietnam e nel 2005 l'influente critico cinematografico Roger Ebert lo ha elencato nella sua lista dei film pi\u00f9 odiati, la \"Roger Ebert's Most Hated\", per essere un film dalla mano pesante e dalla visione marcatamente all'antica. Nella versione italiana furono volutamente tagliate le scene in cui si dimostrava che la guerra non era solo tra Vietnamiti, con l'ingerenza degli Usa, ma che anche cinesi e sovietici appoggiavano e partecipavano alle operazioni belliche e che anche i Viet Cong si resero responsabili di crimini di guerra.\nCitazioni.\n\"Berretti Verdi\" viene ironicamente narrato nel libro \"The Short-Timers\", dal quale \u00e8 stato tratto il film bellico \"Full Metal Jacket\" (1987) di Stanley Kubrick. La proiezione per i militari in servizio in Vietnam anche l\u00ec accese discussioni, tra combattenti e non, i primi consapevoli dell'inverosimiglianza del film, i secondi entusiasti."}
{"id": "2101912", "revid": "287204", "url": "https://it.wikipedia.org/wiki?curid=2101912", "title": "Bustier", "text": "Un bustier anche chiamato bustino \u00e8 un capo di abbigliamento femminile, consistente in un corpetto sostenuto da sottili stecche laterali, con reggiseno incorporato. Il bustier copre fino alla vita, ed ha la funzione di tenere il busto dritto ed alzare il seno. Pu\u00f2 essere utilizzato sia come capo di biancheria intima, che come capo esterno per le stagioni calde.\nCompare all'inizio dell'Ottocento, esclusivamente come capo di lingerie: in questo senso viene mostrato il bustier di Rossella O'Hara all'inizio del film \"Via col vento\". Tornato di moda, subito dopo la seconda guerra mondiale, il bustier diventa un capo di abbigliamento \"esterno\" a partire dagli anni ottanta."}
{"id": "2101913", "revid": "59338", "url": "https://it.wikipedia.org/wiki?curid=2101913", "title": "Lago di Castel Gandolfo", "text": ""}
{"id": "2101914", "revid": "1315817", "url": "https://it.wikipedia.org/wiki?curid=2101914", "title": "Biblioteca del seminario vescovile di Cremona", "text": "La Biblioteca del Seminario vescovile di Cremona ha avuto origine alla fine del XVI secolo a supporto della formazione dei chierici. Oggi \u00e8 collocata nelle sale dell'ala est del Seminario, struttura collocata fuori citt\u00e0, fortemente voluta dal vescovo Geremia Bonomelli, che la inaugur\u00f2 nel novembre del 1887. \nStoria.\nNell'anno 1566 il vescovo di Cremona Nicol\u00f2 Sfondrati, ottemperando ai decreti del concilio di Trento, fond\u00f2 presso la chiesa e l'ex monastero dei SS. Gabriele ed Ippolito il \"collegio dei Clerici\" o \"seminario\". Nel 1589, poco prima della sua nomina a pontefice (prender\u00e0 il nome di Gregorio XIV) lo trasfer\u00ec in un edificio attiguo alla chiesa di Santa Margherita. Si pu\u00f2 supporre che, sin dai primi decenni del Seminario, fosse presente una raccolta libraria circolante ad uso dei chierici e dei professori, oggi probabilmente identificabile con un nucleo di circa 40 volumi. Lo scarso sviluppo che la biblioteca ebbe nei primi decenni \u00e8 probabilmente dovuto alla scelta del successore di Sfondrati, Cesare Speciano, che fond\u00f2 in citt\u00e0 un collegio retto dai Gesuiti, ai quali affid\u00f2 la formazione dei chierici e don\u00f2 la propria raccolta libraria a stampa, che perci\u00f2 non colflu\u00ec in Seminario.\nIl patrimonio librario, dunque, inizialmente modesto, and\u00f2 man mano aumentando nei secoli successivi. Alla biblioteca venne destinato uno spazio che con il tempo accrebbe, anche in seguito a donazioni dei vescovi (Pietro Campori, Visconti, Settala, Litta) e dei sacerdoti (quali Michelangelo Cerri e Pietro Maria Ripari e Carlo Tessaroli). Ricchissimo, soprattutto, il lascito dell'arciprete di Soncino e poi di Sabbioneta, Ermenegildo Benvenuti, la cui preziosa \"libreria\" fu divisa tra il seminario e la biblioteca abbaziale di Casalmaggiore e in parte dispersa. Nei primi decenni del secolo XIX, il vescovo Omobono Offredi fece ristrutturare la biblioteca e ad essa don\u00f2 la copiosissima libreria gi\u00e0 appartenente alla sua nobile famiglia.\nPer i vescovi pi\u00f9 recenti, oltre ad alcuni volumi appartenuti a Geremia Bonomelli sono da ricordare i lasciti di Giovanni Cazzani, di Danio Bolognini, di Enrico Assi e di Giulio Nicolini. \nNel frattempo, stimolati dai vescovi, anche diversi donatori laici - in primo luogo l'erudito cremonese Francesco Arisi (autore della \"Cremona Literata\") - concorrevano ad arricchire le raccolte, offrendo incunaboli ed altre preziose edizioni. Tra gli altri si possono ricordare il medico Giovanni Sonsis, il marchese Nicol\u00f2 Alessandro Magio, l'avvocato Francesco Calza.\nLa biblioteca \u00e8 stata oggetto di diversi riordini e catalogazioni, che l'hanno interessata, dagli inizi dell'Ottocento fino ad oggi. La costruzione di una nuova sede, dedicata a S. Maria della Pace, fu voluta dal vescovo Bonomelli, nel 1887: la biblioteca venne trasferita in un ampio salone, sito al primo piano dell'ala sud. Tra i bibliotecari si annoverano il nome del sacerdote, insegnate e storico mons. Angelo Berenzi e quello di mons. Guido Rota, che intraprese una nuova catalogazione nella seconda met\u00e0 degli anni '20 del Novecento. Negli anni '30 venne eseguita una revisione e ulteriore ricatalogazione del materiale secondo il sistema Staderini, ad opera dai chierici di Teologia, guidati da Francesco Pizzi, direttore della biblioteca governativa di Cremona. Con essa vennero approntati un catalogo alfabetico a schede e un catalogo topografico per la revisione e il controllo, ancora visibili oggi in biblioteca.\nIl presente.\nNel 2004 sono iniziati i lavori di ristrutturazione dell'ala est del seminario, in passato utilizzata per scopi scolastici e residenziali. Sono stati allestiti due nuovi grandi ambienti, aperti al pubblico: al piano terra, una sala di consultazione e di lettura a piano terreno; al piano superiore, \u00e8 stato sistemato un grande deposito, che raccoglie tutti i fondi di pregio, tra i quali quello dei manoscritti, degli incunaboli e dei volumi antichi.\nPatrimonio.\nOggi la biblioteca conta oltre 130.000 volumi, comprendendo oltre 20 incunaboli, 1300 cinquecentine, 1400 volumi del '600, e circa 7000 del XVIII secolo.\nLa biblioteca possiede diversi fondi speciali, trai quali un fondo librario e documentale Bonomelliano, un fondo miscellaneo cremonese ed un fondo librario delle edizioni manzoniane. Possiede anche un piccolo fondo fotografico, relativo alla storia del Seminario vescovile di Cremona. "}
{"id": "2101915", "revid": "539155", "url": "https://it.wikipedia.org/wiki?curid=2101915", "title": "Sinfonia n. 8 (Mahler)", "text": "La Sinfonia n. 8 in Mi bemolle maggiore \u00e8 una composizione di Gustav Mahler scritta fra il 1906 ed il 1907, ed \u00e8 nota anche come Sinfonia dei Mille per via dell'immenso organico vocale, corale e strumentale che richiede, anche se spesso viene eseguita con meno di mille musicisti.\nStoria.\nL'intero lavoro, composto di due parti, fu composto in un solo slancio d'ispirazione, a Maiernigg, in Carinzia, nell'Austria meridionale. A met\u00e0 del mese di agosto 1906 Mahler aveva praticamente terminato la composizione, dovette per\u00f2 interrompere le ultime rifiniture per recarsi a Salisburgo dove partecip\u00f2 al centocinquantesimo anniversario mozartiano. \nLa prima esecuzione, diretta da Mahler stesso, avvenne con successo a Monaco di Baviera il 12 settembre 1910 alla presenza del principe reggente di Baviera, di Alberto I del Belgio, di Henry Ford, di Siegfried Wagner, di Richard Strauss, di Georges Clemenceau, Alfredo Casella, Anton Webern, Stefan Zweig, Thomas Mann, Max Reinhardt, Leopold Stokowski ed Otto Klemperer. Fu l'ultima sinfonia che il compositore ud\u00ec eseguita. Il suo lavoro sinfonico successivo fu infatti \"Das Lied von der Erde\" (composto nel 1908) che, bench\u00e9 si tratti tecnicamente di una sinfonia per orchestra e voci soliste, Mahler non inser\u00ec nel conto delle sue sinfonie come \"numero 9\", e ad ogni modo debutt\u00f2 solo sei mesi dopo la morte dell'autore; la Sinfonia n. 9 invece, composta nel 1909, non fu eseguita che nel 1912.\nMahler stesso ripose grandi aspettative in questa composizione ed era convinto della sua qualit\u00e0; rinunziando al tradizionale pessimismo delle sue opere, il compositore austriaco propose un'inedita fiducia nell'eternit\u00e0 dello spirito umano, un'opera smaccatamente ottimista. Dopo la morte del compositore fu eseguita piuttosto raramente. Tuttavia dalla seconda met\u00e0 del ventesimo secolo la sinfonia \u00e8 entrata nel repertorio delle principali orchestre in tutto il mondo e, dopo essere stata tra le numerose \"prime incisioni\" dirette da Leopold Stokowski, \u00e8 stata pi\u00f9 volte registrata da celebri direttori e orchestre (per esempio Leonard Bernstein \u2013 ben tre volte, nel 1962, 1966 e 1975 \u2013, Georg Solti, Pierre Boulez \u2013 nel 1975 e nel 2007 \u2013, James Levine, Claudio Abbado, Neeme J\u00e4rvi, Riccardo Chailly \u2013 nel 1995 e nel 2000 \u2013, Simon Rattle \u2013 in un celebrato concerto con la City of Birmingham Symphony Orchestra e la National Youth Orchestra of Great Britain del 2002 \u2013 e Gustavo Dudamel).\nStruttura.\nLa struttura non \u00e8 convenzionalmente divisa in movimenti, ma \u00e8 composta di due parti, collegate da temi comuni e dalla tematica della redenzione per via dell'amore.\nLa prima parte \u00e8 basata sul testo di un inno di pentecoste alto-medioevale.\nRegistrazioni.\nDiscografia selettiva\nLe critiche.\nSin dall'inizio, Mahler aveva intuito l'importanza della composizione; tralasciando il pessimismo che aveva caratterizzato molte sue composizioni, propose l'ottava sinfonia come espressione dell'eternit\u00e0 dell'anima umana.\nI critici si sono divisi riguardo alla sinfonia; alcuni trovano l'ottimismo forzato e poco convincente e la considerano inferiore alle altre composizioni dello stesso autore. Theodor Adorno, Robert Simpson e Jonathan Carr la giudicarono inferiore per qualit\u00e0 ad altri lavori di Mahler, criticando in particolare il suo ottimismo, ritenuto poco convincente; per contro, Deryck Cooke la paragon\u00f2 alla Sinfonia n. 9 di Ludwig van Beethoven."}
{"id": "2101917", "revid": "1652635", "url": "https://it.wikipedia.org/wiki?curid=2101917", "title": "Halichoerus grypus", "text": "La foca grigia (Halichoerus grypus ; in greco \u00abmaiale di mare dal naso a uncino\u00bb) \u00e8 una grossa specie della famiglia dei Focidi diffusa su entrambe le sponde dell'Atlantico settentrionale. \u00c8 l'unica specie del genere Halichoerus .\nTassonomia.\nAttualmente, gli studiosi riconoscono due sottospecie di foca grigia:\nGli studiosi del passato, per\u00f2, riconoscevano tre sottospecie, dal momento che tendevano a separare la popolazione del Nordatlantico in due sottospecie: una (\"H. g. grypus\") stanziata lungo le coste americane e l'altra (denominata \"H. g. atlantica\") lungo quelle europee. La sottospecie del Baltico, inoltre, era nota in passato come \"H. g. baltica\".\nDescrizione.\nLa foca grigia in realt\u00e0 ha un nome improprio: il colore varia dal quasi nero al marrone, fino all'argenteo secondo che l'animale sia bagnato o asciutto, o si trovi nello stato della muta. Il grigio \u00e8 essenzialmente un colore di fondo con macchie irregolari. In genere, il dorso \u00e8 pi\u00f9 scuro delle parti inferiori. In Canada sono state osservate alcune foche color verde chiaro, colore che deriva dallo sviluppo di un'alga verde, l\"'Enteromorpha groenlandica\", tra i peli del dorso. \u00c8 una condizione rara e non \u00e8 stata osservata al di fuori delle acque canadesi. Il sesso di una foca grigia spesso si distingue da alcuni segni: i maschi presentano un colore di fondo scuro, generalmente grigio, contrassegnato da macchie irregolari di tonalit\u00e0 pi\u00f9 chiara; le femmine sono grigio chiare o argentee contrassegnate con macchie scure pi\u00f9 piccole. Alcune femmine adulte, quando galleggiano verticalmente in acqua, rivelano sul collo macchie molto simili a quelle del cane dalmata. \u00c8 proprio questa la caratteristica della foca grigia.\nVista di profilo, la testa della foca grigia presenta una linea chiaramente convessa, il cosiddetto \u00abmuso romano\u00bb, che la rese nota come \u00abtesta di cavallo\u00bb (\"Horsehead Seal\") in alcune regioni del Canada. Questa sagoma \u00e8 pi\u00f9 evidente nei maschi adulti; ed \u00e8 il modo migliore per distinguere la foca grigia dalla foca comune, che presenta un profilo piuttosto concavo simile a quello del cane. Il maschio si sviluppa fino a una lunghezza massima di 2,3\u00a0m e pu\u00f2 raggiungere il peso di 350\u00a0kg; le femmine sono molto pi\u00f9 piccole, in quanto hanno una lunghezza di circa 2\u00a0m e un peso massimo di 250\u00a0kg.\nDistribuzione e habitat.\nIn Gran Bretagna e Irlanda, le foche grigie si riproducono in varie colonie lungo le coste e su alcune isole minori. Colonie particolarmente numerose sono presenti a Donna Nook (Lincolnshire), sulle isole Farne al largo delle coste del Northumberland (circa 6000 esemplari), sulle Orcadi e a North Rona al largo delle coste settentrionali della Scozia, sull'isola di Lambay al largo delle coste di Dublino e sull'isola di Ramsey, al largo delle coste del Pembrokeshire. Nel cosiddetto \u00abGerman Bight\u00bb (la parte meridionale del mare del Nord compresa tra Paesi Bassi, Germania e Danimarca), ne esistono alcune colonie al largo delle isole di Sylt e di Amrum e su Helgoland.\nNel Nordatlantico occidentale, la foca grigia vive in gran numero nelle acque costiere del Canada e, pi\u00f9 a sud, fino all'altezza del New Jersey, degli Stati Uniti. In Canada si incontra generalmente in aree come il golfo di San Lorenzo, Terranova, le Province marittime e il Qu\u00e9bec. La colonia pi\u00f9 numerosa del mondo si trova sull'isola di Sable (Nuova Scozia). Negli Stati Uniti la specie \u00e8 presente tutto l'anno al largo delle coste della Nuova Inghilterra, in particolare del Maine e del Massachusetts, e meno frequentemente lungo le coste della Regione Atlantica Centrale. Il suo areale, tuttavia, si estende fino alla Virginia.\nOltre a queste aree, ove \u00e8 concentrata gran parte della popolazione mondiale, la foca grigia si incontra anche lungo le coste delle isole F\u00e6r \u00d8er e dell'Islanda, nonch\u00e9 sulla costa norvegese fino al mar Bianco. Una popolazione isolata, che costituisce una sottospecie a parte, \"H. g. macrorhynchus\", vive nel Mar Baltico. La presenza di un esemplare vagante \u00e8 stata registrata addirittura nel mar Nero, presso le coste dell'Ucraina.\nDurante i mesi invernali le foche grigie si radunano su scogli, isole e banchi di sabbia non distanti dalla costa, e occasionalmente si spingono a riva per riposare. In primavera i piccoli svezzati da poco e gli esemplari di un anno di et\u00e0 si riuniscono occasionalmente sulle spiagge dopo mesi passati in mare aperto.\nBiologia.\nAlimentazione.\nLa foca grigia si nutre di una gran variet\u00e0 di pesci, in particolare di specie bentoniche o demersali, catturati fino a profondit\u00e0 di 70\u00a0m o pi\u00f9. Gli ammoditi (gen. \"Ammodytes\") costituiscono una parte importante della dieta in molte localit\u00e0. In altre zone la dieta \u00e8 composta da merluzzi e altri Gadidi, pesci piatti, aringhe e razze. Tuttavia, \u00e8 certo che la foca grigia si nutra di qualsiasi cosa sia disponibile, compresi polpi e astici. Il fabbisogno di cibo giornaliero \u00e8 stato stimato sui 5\u00a0kg, ma l'animale non mangia tutti i giorni e digiuna durante la stagione riproduttiva.\nRiproduzione.\nLe foche grigie della Gran Bretagna generano la maggior parte dei piccoli da settembre a dicembre, anche se si sono registrate nascite in quasi tutti i mesi dell'anno. Quelle invece della costa orientale dell'Atlantico, unitamente alla popolazione baltica, generano in primavera. La stagione dell'allevamento in Gran Bretagna inizia con gli adulti maschi e le femmine gravide che si riuniscono sulle loro speciali isole di riproduzione. I maschi pi\u00f9 grossi e pi\u00f9 vecchi prendono i migliori territori e tengono lontani i maschi pi\u00f9 giovani. Come avviene per la maggior parte delle foche, i piccoli nascono rapidamente. Sono lunghi 80\u00a0cm circa, pesano quasi 15\u00a0kg e sono coperti di uno strato di pelo bianco. Il mantello bianco cade dopo circa tre settimane lasciando la giovane foca grassa con il suo pregiato mantello azzurro tanto ambito dai cacciatori. In queste prime tre settimane, le femmine allattano i piccoli; il ricco latte si trasforma tosto in grasso costituendo una riserva indispensabile fintanto che la giovane foca non sar\u00e0 in grado di nutrirsi da s\u00e9. In questo periodo, l'animale dovrebbe pesare circa 45\u00a0kg. Se cos\u00ec non fosse, non avrebbe molte possibilit\u00e0 di sopravvivere, poich\u00e9 dopo lo svezzamento i piccoli vengono abbandonati dalla madre.\nLe giovani foche trascorrono le settimane successive sguazzando negli stagni rocciosi, imparando a nuotare e a nutrirsi prima di avventurarsi in mare. Se mancassero di una buona riserva di grasso, durante questo periodo esse morirebbero di fame.\nQuando lasciano le spiagge di allevamento, gli adulti si disperdono nel mare aperto per nutrirsi e recuperare il grasso perduto a riva a favore della prole e accoppiandosi. Riappaiono all'inizio dell'anno successivo per la muta, le femmine ritornano a riva in febbraio e i maschi un paio di mesi dopo. A muta avvenuta ritornano in mare per alimentarsi nuovamente e ricostituire le riserve necessarie alla successiva stagione di riproduzione.\nConservazione.\nNegli Stati Uniti il numero delle foche grigie \u00e8 aumentato rapidamente. Fino al 1962, sia nel Maine che nel Massachusetts questi animali erano considerati nocivi e cos\u00ec ne rimanevano solamente poche colonie isolate nel Maine. Nel 1972, tuttavia, il Congresso eman\u00f2 la Legge per la Protezione dei Mammiferi Marini, che rese illegale disturbare o uccidere le foche, e la popolazione di foche grigie aument\u00f2 nuovamente. Ad esempio, in una vasta colonia riproduttiva nei pressi di Capo Cod (Massachusetts) il numero dei piccoli nati ogni anno \u00e8 aumentato da una manciata di unit\u00e0 nel 1980 a pi\u00f9 di 2000 nel 2008. A partire dal 2009, migliaia di foche grigie hanno iniziato a stabilirsi sulle spiagge pi\u00f9 famose della zona, o nei loro pressi, quando gli squali bianchi si spingono lungo le coste per dare loro la caccia. Il numero delle foche grigie \u00e8 aumentato notevolmente anche nelle acque dello Stato di New York e del New Jersey, e gli studiosi ritengono che la specie stia pian piano espandendo il proprio areale verso sud.\nNel Regno Unito le foche sono protette ai termini della Legge per la Conservazione delle Foche del 1970, che per\u00f2 non viene applicata in Irlanda del Nord. In tutto il Paese, tuttavia, alcuni pescatori hanno chiesto allo Stato di poterne tenere sotto controllo il numero, dal momento che essi ritengono che gli stock siano diminuiti per colpa delle foche.\nLa popolazione del mar Baltico \u00e8 aumentata di circa l'8% ogni anno tra il 1990 e la met\u00e0 del primo decennio del XXI secolo, ma la popolazione sembra essersi stabilizzata a partire dal 2005. Attualmente la caccia alla foca grigia \u00e8 legale in Svezia e Finlandia, dove ogni anno viene abbattuto il 50% delle quote stabilite dal governo. Tra le altre cause antropogeniche implicate nella morte di esemplari di questa specie vi sono le catture accidentali nelle reti da pesca."}
{"id": "2101919", "revid": "729019", "url": "https://it.wikipedia.org/wiki?curid=2101919", "title": "Constantin Br\u0103iloiu", "text": "Biografia.\nStudi\u00f2 a Bucarest dal 1901 al 1907, a Vienna dal 1907 al 1909, a Vevey e Losanna dal 1909 al 1912 e quindi a Parigi dal 1912 al 1914. Nel 1920 fond\u00f2, unitamente ad altri compositori rumeni, la \" Societatea Compozitorilor Rom\u00e2n \", (SCR, societ\u00e0 dei compositori rumeni), della quale \u00e8 stato il segretario generale dal 1926 al 1943. Nel 1928 fond\u00f2 \"Arhiva de folklore\" (Archivio del folklore) divenuto presto uno degli archivi di musica etnica pi\u00f9 importanti del mondo in quel periodo. Nel 1943 emigr\u00f2 a Ginevra dove costitu\u00ec \"Les Archives internationales de musique populaire\", del quale \u00e8 stato direttore dal 1944 fino alla sua morte.\nEgli dot\u00f2 l'etnomusicologia di una solida base metodologica, in cui i punti salienti sono il costante riferimento alle rivelazioni fonografiche dirette e l'impiego di strumenti d'indagine musicali, linguistici e sociologici. Il suo metodo consisteva nel prendere la prima versione ascoltata di un canto e nello scriverla su un rigo, mettendo, poi, sotto solo le varianti delle nuove versioni. A trascrizione ultimata not\u00f2 che esistono \u201clogiche di variazione\u201d. Concluse affermando che se ci sono variazioni negli stessi punti, c'\u00e8 una libert\u00e0 esecutiva regolamentata."}
{"id": "2101924", "revid": "729019", "url": "https://it.wikipedia.org/wiki?curid=2101924", "title": "Pama Records", "text": "Pama Records \u00e8 stata una etichetta discografica inglese operativa durante gli anni sessanta e gli anni settanta. Inizialmente orientata verso la musica soul, divenne poi una delle maggiori rivenditrici di musica rocksteady, reggae e ska in Gran Bretagna.\nStoria.\nL'etichetta fu aperta dai fratelli Palmer: Harry, Jeff e Carl, all'inizio come etichetta di musica soul ma concentrandosi pi\u00f9 tardi sulla musica giamaicana, pubblicando dal 1967 singoli rocksteady.\nGran parte delle pubblicazioni dell'etichetta erano registrazioni di produttori giamaicani - Clancy Eccles, Alton Ellis, Bunny Lee, Lee \"Scratch\" Perry - anche se pubblicava anche musica di talenti locali, come Junior English e Delroy Washington.\nDerrick Morgan divenne una delle pi\u00f9 grandi stelle dell'etichetta Pama, grazie al successo da classifica \"Moon Hop\". Il successo pi\u00f9 grande dell'etichetta fu la canzone \"Wet Dream\" di Max Romeo, che raggiunse il decimo posto nella classifica dei singoli inglesi, vendendo pi\u00f9 di 250.000 copie.\nLa rivalit\u00e0 tra la Pama e il principale concorrente inglese, l'etichetta Trojan Records era chiara, con un testa a testa tra i dischi della serie \"Tighten Up\" della Trojan e quelli dal titolo simile della Pama, \"Straighten Up\". Rivalit\u00e0 alimentata anche dalla licenza alla pubblicazione di \"Seven Letters\" di Derrick Morgan, data da Bunny Lee ad entrambe le etichette.\nPama introdusse un certo numero di etichette sussidiarie, spesso associate a singoli produttori, come \"Pama Supreme\", \"Supreme\", \"Crab\", \"Bullet\", \"Gas\", \"Nu Beat/New Beat\" (Laurel Aitken), \"Success\" (Rupie Edwards), \"Camel\", \"Escort\", \"Unity\" (Bunny Lee) e \"Punch\" (Lee \"Scratch\" Perry)\nOltre alle molte pubblicazioni reggae, l'etichetta pubblic\u00f2 anche alcuni album non-reggae, tra i quali \"Butlins Red Coat Review\" e un album commemorativo dell'investitura del Principe del Galles.\nPama dur\u00f2 fino alla met\u00e0 degli anni settanta, anni in cui la forza motrice dell'etichetta era Carl Palmer, concentrato alla realizzazione di una rete di distribuzione britannica per il reggae; successivamente riemergendo come Jet Star, una delle pi\u00f9 grandi distributrici mondiali di musica reggae."}
{"id": "2101930", "revid": "1543377", "url": "https://it.wikipedia.org/wiki?curid=2101930", "title": "Trasposizione in formato televisivo", "text": "Si ha una trasposizione in formato televisivo quando il \"formato cinematografico\" deve essere adattato al \"formato televisivo\"."}
{"id": "2101931", "revid": "2176804", "url": "https://it.wikipedia.org/wiki?curid=2101931", "title": "Body (indumento)", "text": "Il body \u00e8 un capo di abbigliamento, generalmente femminile, realizzato in tessuto elasticizzato che copre completamente il busto dell'indossatore restando aderente al corpo: \u00e8 l'equivalente di t-shirt e mutanda in un unico indumento; pu\u00f2 avere tutte le varianti che questi includono (maniche lunghe, corte, sbracciato; slip, tanga, culotte, etc). Incorpora molto spesso, inoltre, un reggiseno.\n\u00c8 simile al baby-doll ma, al contrario di questo, il body \u00e8 aderente, e con la chiusura sotto il cavallo (a volte dotata di bottoni per indossarlo e per motivi di praticit\u00e0 igienica).\nStoria.\nNato negli anni venti, attualmente il body \u00e8 considerato principalmente un capo di biancheria intima, o per lo sport.\nTuttavia negli anni settanta era di moda indossare il body come abbigliamento per la discoteca, semplicemente al di sotto di una minigonna, questo perch\u00e9 l'apertura a bottone permetteva pi\u00f9 facilmente alle ragazze di scoprire la zona genitale sia per l'espletamento delle funzioni fisiologiche sia per avere rapporti sessuali.\nUso.\nIl body pu\u00f2 essere utilizzato sia come indumento \"intimo\" (comodo soprattutto per la maggiore copertura nei mesi invernali), sia come \"maglietta\", sia come indumento \"sportivo\", eccetto alcune lezioni di repertorio classico, le lezioni di danza classica richiedono come abbigliamento collant rosa e body. In molte scuole di balletto, il colore ed il modello dei body cambiano in base al livello delle ballerine.\nSebbene il body sia identificato principalmente come indumento femminile, sempre pi\u00f9 frequentemente si trovano in commercio modelli unisex adatti anche per l'uomo, che pu\u00f2 cos\u00ec approfittare dei suoi vantaggi e della sua comodit\u00e0."}
{"id": "2101932", "revid": "775372", "url": "https://it.wikipedia.org/wiki?curid=2101932", "title": "Presidenti di Vanuatu", "text": "Il presidente di Vanuatu \u00e8 il capo di Stato di Vanuatu. \u00c8 una carica elettiva, eletta ogni cinque anni da un collegio elettorale formato dal Parlamento e dai presidenti delle sei province.\nIl presidente ha un ruolo perlopi\u00f9 cerimoniale, ma nomina il giudice capo della Corte Suprema ed altri tre giudici.\nNei periodi di vacanza della carica, \u00e8 il Presidente del Parlamento a svolgere \"ad interim\" le funzioni di Presidente."}
{"id": "2101937", "revid": "287204", "url": "https://it.wikipedia.org/wiki?curid=2101937", "title": "Pama", "text": ""}
{"id": "2101938", "revid": "767487", "url": "https://it.wikipedia.org/wiki?curid=2101938", "title": "Robert Flores", "text": "Biografia.\nHa un fratello maggiore, Dar\u00edo, anche lui calciatore."}
{"id": "2101939", "revid": "121333316", "url": "https://it.wikipedia.org/wiki?curid=2101939", "title": "Jean Rollin", "text": "Biografia.\nL'autore si \u00e8 espresso essenzialmente nel campo del cinema fantastico. Il suo primo lungometraggio, \"Le Viol du vampire\" (ottenuto mettendo insieme due medio-metraggi) esce nel 1968. Si tratta di uno dei pochi film presenti nelle sale francesi durante i disordini del Maggio 68 e provoca pertanto una serie di reazioni ostili da parte degli spettatori, non abituati a questo genere di pellicole.\nI suoi film trattano di frequente la tematica del vampirismo e sono caratterizzati da un ritmo lento e trasognato, nonch\u00e9 da un soffuso erotismo, raffinato e composto in inquadrature dall'intenso fascino grafico ed estetico, quasi pittorico.\nAlla fine degli anni sessanta, scrive la \"Saga de Xam\", un fumetto disegnato da Nicholas Devil e pubblicato da Eric Losfeld. Il regista \u00e8 inoltre apparso come attore in talune pellicole francesi e occasionalmente nei suoi stessi film.\nA partire dagli anni settanta e proseguendo negli anni ottanta, visto lo scarso successo di alcune sue pellicole in passato e la necessit\u00e0 di denaro per mantenersi e realizzare altri progetti, dopo l'ennesimo fallimento Rollin \u00e8 costretto a stipulare un contratto per la realizzazione di una serie di film pornografici, da lui svogliatamente realizzati con l'ausilio di diversi pseudonimi per dissociarli dai suoi lavori personali, quali \"Michel Gentil\", \"Michel Gand\", \"Michael Gentle\" e \"Robert Xavier\".\n\u00c8 scomparso nel 2010, all'et\u00e0 di 72 anni, dopo una lunga malattia."}
{"id": "2101940", "revid": "216538", "url": "https://it.wikipedia.org/wiki?curid=2101940", "title": "16/9", "text": ""}
{"id": "2101941", "revid": "466539", "url": "https://it.wikipedia.org/wiki?curid=2101941", "title": "Jim Hutton", "text": "Spesso accreditato come James Hutton, \u00e8 il padre dell'attore Premio Oscar Timothy Hutton.\nBiografia.\nNel 1957, durante uno spettacolo teatrale per militari in scena a Norimberga, Jim Hutton fu chiamato a sostituire uno degli attori e, nell'occasione, venne notato dal regista statunitense Douglas Sirk, presente fra gli spettatori. Sirk offr\u00ec a Hutton un piccolo ruolo nel film \"Tempo di vivere\" (1958), tratto da un romanzo di Erich Maria Remarque. Questo primo ruolo gli apr\u00ec le porte del grande cinema e gli offr\u00ec l'occasione di interpretare nei due anni successivi alcune commedie di successo, come \"La spiaggia del desiderio\" (1960) di Henry Levin, \"Per favore non toccate le palline\" (1961) di Richard Thorpe, \"Uno scapolo in paradiso\" (1961) di Jack Arnold, \"Rodaggio matrimoniale\" (1962) di George Roy Hill \"e Caccia al tenente\" (1962) di Richard Thorpe, facendo spesso coppia fissa sul set, e per un certo periodo nella vita, con la giovane attrice Paula Prentiss. \nNel 1959 Hutton fece inoltre la sua prima apparizione sul piccolo schermo, interpretando un episodio della serie televisiva \"Ai confini della realt\u00e0\". Paragonato a James Stewart per la sua alta statura, il fisico allampanato e per una certa analogia con i modi svagati propri dei personaggi di Stewart, Hutton lavor\u00f2 in maniera continuativa nel cinema durante tutti gli anni sessanta, ma sempre come spalla di grandi attori pi\u00f9 anziani e pi\u00f9 celebri, come Charlton Heston in \"Sierra Charriba\" (1965) di Sam Peckinpah, Burt Lancaster in \"La carovana dell'alleluia\" (1965) di John Sturges, Cary Grant in \"Cammina, non correre\" (1966) di Charles Walters, John Wayne in \"Berretti verdi\" (1968), diretto dallo stesso Wayne, e in \"Uomini d'amianto contro l'inferno\" (1968) di Andrew V. McLaglen.\nTra la fine degli anni sessanta e l'inizio degli anni settanta la carriera di Hutton sembr\u00f2 declinare, offrendogli solo sporadiche partecipazioni a telefilm e a pellicole cinematografiche non di primissimo piano. Il riscatto giunse nel biennio 1975-76 grazie alla serie televisiva \"Ellery Queen\", nella quale l'attore interpret\u00f2 il ruolo del protagonista, scrittore e investigatore dilettante che aiuta il padre Richard (David Wayne), ispettore di polizia a New York, a risolvere complicati casi di omicidio. Pur restando limitata a ventitr\u00e9 episodi in un'unica stagione, la serie resta ancora popolare presso il pubblico (grazie a continue riproposte e repliche televisive) per la raffinatezza della realizzazione e per il notevole cast che, di episodio in episodio, annoverava numerose star del cinema hollywoodiano, mentre l'immagine dello scrittore-investigatore rimane indissolubilmente legata a Jim Hutton, ai suoi modi apparentemente goffi e distratti e alla sua naturale eleganza.\nAmmalatosi di un tumore al fegato, Jim Hutton mor\u00ec nel 1979, all'et\u00e0 di soli 45 anni.\nVita privata.\nHutton fu sposato dal 1958 al 1963 con l'insegnante Maryline Adams Poole, dalla quale ebbe il figlio Timothy, e dal 1970 al 1973 con Lynni M. Solomon.\nTimothy Hutton ha raccolto l'eredit\u00e0 paterna, divenendo attore cinematografico e televisivo. Il suo debutto nel film \"Gente comune\" (1980), diretto da Robert Redford, gli valse il premio Oscar al miglior attore non protagonista, premio che Timothy dedic\u00f2 alla memoria del padre, scomparso pochi mesi prima."}
{"id": "2101943", "revid": "281901", "url": "https://it.wikipedia.org/wiki?curid=2101943", "title": "Histriophoca fasciata", "text": "La foca fasciata (Histriophoca fasciata) \u00e8 un mammifero carnivoro appartenente alla famiglia dei Phocidae.\nDescrizione.\nDi corporatura inferiore alla foca dagli anelli, \u00e8 lunga fino a 1,60 m: al contrario di altri pinnipedi, non vi \u00e8 una differenza di corporatura tra maschio e femmina, ed entrambi raggiungono un peso massimo di 95 kg. La sua pelliccia appare di colore bruno scuro, con quattro fasce bianche, di cui una attorno al collo, un'altra attorno alle coda e una su ciascun fianco, che circonda le pinne pettorali. La colorazione \u00e8 pi\u00f9 marcata nei maschi adulti. I cuccioli sono bianchi alla nascita, poi mutano il pelo diventando grigi-azzurri. Nelle mute successive, nel pelo iniziano a delinearsi le parti chiare e scure, anche se il mantello definitivo appare dai quattro anni di et\u00e0.\nDistribuzione.\nVive nel Pacifico settentrionale, la si ritrova nel Mare di Bering e nel Mar Glaciale Artico.\nComportamento.\nLa foca fasciata \u00e8 una specie solitaria. In inverno e in primavera vive sui ghiacci dove si riproduce e si trattiene durante la muta, in estate e autunno si sposta in mare aperto. Pu\u00f2 immergersi fino a 200 metri di profondit\u00e0. La vita media \u00e8 di circa 20-25 anni.\nAlimentazione.\nLa foca fasciata si nutre di pesci, quali merluzzo polare, pollack d'Alaska, Zoarcidae, oltre a calamari e polpi. I giovani mangiano anche crostacei.\nPredatori.\nQuesta specie \u00e8 predata da orche, orsi polari e alcune specie di squali, come lo squalo della Groenlandia. \nRiproduzione.\nLa maturit\u00e0 sessuale \u00e8 raggiunta a 2-5 anni nelle femmine, a 3-6 anni nei maschi. I cuccioli, uno per parto, nascono in aprile- maggio e vengono allattati per un mese, al cui termine vengono abbandonati dalla madre. I piccoli restano sul ghiaccio per altre due settimane, durante le quali mutano il pelo, poi iniziano ad immergersi e a cacciare da soli.\nStato di conservazione.\nLa foca fasciata \u00e8 cacciata per la pelliccia dei cuccioli, come la foca della Groenlandia, ma essendo solitaria, la sua caccia \u00e8 meno agevole. L'Unione Sovietica ha limitato la caccia a questa specie nel 1969 e la sua popolazione \u00e8 aumentata nell'area. Nel marzo 2008, il governo USA ha avviato uno studio riguardo a questa specie in Alaska, ritenendola in pericolo a causa del riscaldamento globale; nel dicembre dello stesso anno, la foca fasciata \u00e8 stata tuttavia esclusa dall'elenco delle specie in pericolo, in quanto l'estensione del ghiaccio \u00e8 stata giudicata sufficiente per la sua sopravvivenza; di parere diverso il \"Center for Biological Diversity\" dell'Arizona che ha avviato una petizione (denominata filed suit to get the decision changed) a favore della specie."}
{"id": "2101950", "revid": "812894", "url": "https://it.wikipedia.org/wiki?curid=2101950", "title": "Scollo", "text": "Lo scollo o scollatura \u00e8 la parte di un indumento che circonda il collo dell'indossatore. Il modo in cui esso assume forme diverse dipende fortemente dal sesso dell'indossatore e dalla moda.\nScollo.\nEsistono diversi tipi di scollo, che possono variare a seconda della moda del periodo e del luogo. Generalmente lo scollo pu\u00f2 essere alto ed avvolgere interamente o parzialmente il collo, come nel caso di alcuni tipi di maglie tipo il lupetto o il dolcevita, o \"girocollo\", quando invece \u00e8 all'altezza dell'inizio del collo. Nel secondo caso si pu\u00f2 effettuare un'ulteriore distinzione fra scollo a \"V\" o tondo, a seconda della forma che esso assume\nScollatura.\nSi parla di scollatura, quando lo scollo lascia completamente scoperto il collo e una parte pi\u00f9 o meno ampia del petto e, nel caso di scollature particolarmente profonde, delle spalle. Bench\u00e9 esistano magliette e canottiere maschili dotate di scollatura, nella maggior parte dei casi si tratta di un elemento tipico dell'abbigliamento femminile, presente su abiti, bluse ed altri capi. Nel caso delle scollature femminili, le varianti sono molto pi\u00f9 numerose, e possono variare per profondit\u00e0 e per ampiezza. Fra le pi\u00f9 diffuse, si ricordano:\nSi fa riferimento al termine \"scollatura\" anche nel caso della parte posteriore di un vestito, quando cio\u00e8 \u00e8 la schiena ad essere lasciata pi\u00f9 o meno nuda.\nD\u00e9collet\u00e9.\nDalla lingua francese \u00e8 stato importato il termine \"d\u00e9collet\u00e9\", con il quale spesso si indica la porzione di pelle lasciata scoperta dalla scollatura, anche se in molti casi i due termini hanno assunto significati analoghi.\nLo stesso termine \u00e8 utilizzato anche per indicare un tipo di scarpe femminili, che lasciano scoperta parte anteriore del piede. In questo caso il termine francese decollete \u00e8 spesso italianizzato scrivendo semplicemente scarpe decolt\u00e9."}
{"id": "2101951", "revid": "223320", "url": "https://it.wikipedia.org/wiki?curid=2101951", "title": "Scollatura", "text": ""}
{"id": "2101954", "revid": "1177153", "url": "https://it.wikipedia.org/wiki?curid=2101954", "title": "D\u00e9collet\u00e9", "text": ""}
{"id": "2101958", "revid": "122276593", "url": "https://it.wikipedia.org/wiki?curid=2101958", "title": "Pier Paolo Pacini", "text": "Biografia.\nAllievo di Orazio Costa Giovangigli, negli anni ottanta svolge un'intensa attivit\u00e0 teatrale come attore di prosa, interpretando ruoli di protagonista e coprotagonista in opere di Sofocle, Ariosto, Moliere, Racine, Cechov, Ibsen, Miller.\nL'avvicinamento al teatro lirico, che comporter\u00e0 l'abbandono dell'attivit\u00e0 di attore, avviene nel 1987 e determinante in questo senso \u00e8 l'incontro con Piero Faggioni (anch'egli allievo di Costa) con cui collabora in qualit\u00e0 di aiuto regista e assistente scenografo a partire dal 1990.\nLirica.\nDebutta alla regia lirica nel 1997 con \"Norma\" di Bellini. Tra i suoi allestimenti \"Serse\" di Haendel (1998, regia e scene), \"Amelia al ballo\" di Menotti (1998, regia, scene e costumi), \"Il segreto di Susanna\" di Wolf-Ferrari (1998, regia, scene e costumi), \"Cos\u00ec fan tutte\" (2000, regia e scene), \"Le nozze di Figaro\" (2002) e \"Don Giovanni\" (2003) di Mozart, \"Fidelio\" di Beethoven (2000, regia e scene), \"Don Carlos\" di Verdi (2001, regia e scene), \"Didon\" di Piccinni (2001, regia e scene), \"I Capuleti e i Montecchi\" di Bellini (2002, regia e scene), \"Un ballo in maschera\" di Verdi (2010, regia e scene), \"Tosca\" di Puccini (2011), \"La Traviata\" di Verdi (2014), \"Der Kaiser Von Atlantis\" di Ullmann (2015), \"La Boh\u00e8me\" di Puccini (2015).\nProsa.\nLavora principalmente su testi di autori contemporanei, con preferenza per la messa in scena di opere prime di giovani autori.\nFormato al Metodo Mimico da Orazio Costa, ha cercato di riproporre nell'ambito della interpretazione scenica i principi del Metodo, utilizzando analisi interpretative dei testi e tecniche di studio dei personaggi basati sulle intuizioni pedagogiche teatrali di Costa e facendo riferimento alla sua concezione di una regia essenziale, non invasiva, fondata sulla espressione teatrale pura, un teatro di poesia dove l'interprete \u00e8 l'elemento centrale della rappresentazione in uno spazio scenico il pi\u00f9 neutro possibile e dove la funzione della regia consiste essenzialmente nel lavoro sulla interpretazione drammatica.\nCon la messa in scena del \"Peer Gynt\" di Ibsen (2007, regia e scene) rielaborato nella struttura e nel testo, ha realizzato una innovativa proposta di teatro in musica dove i concetti di parola, canto e azione scenica si intersecano sulla base dell'idea della loro unit\u00e0 espressiva, che \u00e8 fondamento del Metodo Mimico e della sua concezione drammaturgica del Teatro.\nNel 2021 per il Teatro della Pergola ha messo in scena con i diplomati del Corso per attori \"\"Orazio Costa\" Pinocchio da Carlo Lorenzini.\n\u00c8 direttore del Centro di Avviamento all'Espressione (CAE), fondato da Costa nel 1979, e del Corso per Attori \"Orazio Costa\"\" presso la Fondazione Teatro della Toscana, Teatro Nazionale, dove \u00e8 anche docente di interpretazione scenica."}
{"id": "2101968", "revid": "574302", "url": "https://it.wikipedia.org/wiki?curid=2101968", "title": "Georgij Michajlovi\u010d Brasov", "text": "Biografia.\nInfanzia.\nI suoi genitori erano il granduca Mikhail Aleksandrovi\u010d di Russia e la sua amante, Natal'ja Sergeevna \u0160eremetevskaja. Il padre era il pi\u00f9 giovane figlio dello zar Alessandro III e dell'imperatrice Marija F\u0451dorovna (nata principessa Dagmar di Danimarca), sorella della madre del re Giorgio V del Regno Unito, la regina Alessandra.\nGiorgio nacque a Udinka, vicino a Mosca. La madre aveva da poco divorziato dal secondo marito, il \"rittmeister\" (capitano) Vladimir Wulffert, un ufficiale dell'esercito che serviva nel reggimento dei corazzieri del padre di Giorgio. Egli era l'omonimo dello zio, il granduca Georgij Aleksandrovi\u010d Romanov, che mor\u00ec di tubercolosi nel 1899.\nQuando Giorgio nacque, suo padre era secondo nella linea di successione per diventare zar di Tutte le Russie, dopo il cugino di Giorgio, Aleksej; quest'ultimo era emofiliaco e si temeva che non riuscisse a sopravvivere abbastanza per ereditare il trono. Secondo la Legge di successione dinastica russia, suo padre, in quanto membro della famiglia imperiale, non poteva maritarsi senza il consenso del monarca in carica. Questo consenso non fu per\u00f2 concesso in quanto la madre era divorziata ben due volte e nelle sue vene non scorreva sangue reale. Nel 1912 Alessio ebbe un'emorragia alla coscia ed all'inguine che lo port\u00f2 in fin di vita mentre era con la famiglia a Spala, in Polonia. Presumendo che Alessio sarebbe morto e che Mikhail sarebbe stato costretto ad un mantrimonio dinastico, i genitori di Giorgio si sposarono in una chiesa ortodossa serba a Vienna, il 29 ottobre 1912, con il risultato che la cerimonia non sarebbe potuta venir invalidata dalla Corte imperiale russa e nemmeno dalle autorit\u00e0 della Chiesa ortodossa russa. Questo fu visto come un atto di codardia e di tradimento dei propri doveri da parte del resto della famiglia imperiale, specialmente perch\u00e9 questo avvenne mentre lo Zarevic era vicino alla morte. Mikhail e la sua famiglia vennero quindi mandati in esilio, e compirono un \"tour\" dell'Europa prima di insediarsi in Inghilterra.\nRitorno nella famiglia imperiale.\nNell'autunno del 1914 il padre richiese il permesso di ritornare in Russia per riunirsi all'esercito che stava combattendo sul fronte orientale della Prima guerra mondiale. L'autorizzazione venne concessa ed il granduca Mikhail e la famiglia ritornarono in patria. Il padre divenne un generale e guadagn\u00f2 la Croce di San Giorgio, la pi\u00f9 alta onorificenza militare russa. Suo zio, lo zar Nicola II di Russia, in seguito cre\u00f2 sua madre \"Contessa Brasova\", dal nome della tenuta di Mikhail; Giorgio ricevette il proprio titolo dalla madre e divenne quindi \"Conte Brasov\". Bench\u00e9 venne legittimato, lui e i suoi discendenti vennero esclusi dall'ordine successorio. In seguito il granduca Kirill Vladimirovi\u010d Romanov, pretendente al trono zarista, gli confer\u00ec il titolo di \"Principe\".\nRivoluzione di Febbraio.\nNel 1917, durante la Rivoluzione di Febbraio, Nicola II abdic\u00f2 per s\u00e9 stesso ed il figlio e nomin\u00f2 suo successore il granduca Mikhail; dato che tutte le truppe di Pietrogrado si erano unite ai dimostranti, il Granduca rifiut\u00f2 l'incarico ed il Governo Provvisorio prese il controllo della Russia. Giorgio e la sua famiglia vennero inizialmente messi agli arresti domiciliari a Gat\u010dina ed in seguito il padre venne confinato a Perm'. Mikhail riusc\u00ec per\u00f2 a far fuggire clandestinamente Giorgio e Natalia (la sorellastra di Giorgio, nata dal primo matrimonio della madre), per mandarli a raggiungere la nonna, l'Imperatrice Vedova, a Copenaghen.\nNelle prime ore del 12 giugno 1918 suo padre venne fucilato alla periferia di Perm' dalla \u010ceka ed il suo cadavere venne bruciato. Le circostanze della morte del padre non vennero rese note fin dopo la morte di Giorgio.\nEsilio dalla Russia e morte.\nLui e la madre trascorsero il loro esilio a Londra ed egli fu accettato ad Harrow, un'importante collegio privato. Nel 1927, a causa di problemi finanziari della famiglia, la madre si trasfer\u00ec a Parigi mentre Giorgio rimase in Inghilterra per finire l'anno di scuola in corso. In seguito frequent\u00f2 un altro collegio a Verneuil-sur-Avre, in Alta Normandia, l'\u00c9cole des Roches. \nBench\u00e9 durante la sua vita fosse stata ventilata l'ipotesi di una sua pretesa al trono, Giorgio trattava la questione con leggerezza quando gli veniva nominata. Crescendo, in molti poterono riconoscere in lui una forte somiglianza con il padre. Nell'estate del 1931, avendo finito gli esami alla Sorbona, Giorgio decise di festeggiare l'evento con una vacanza nella Francia Meridionale assieme all'amico olandese Edgar Moneanaar. Programmarono di andare da Parigi fino a Cannes, ma la loro auto slitt\u00f2 sulla strada e si schiant\u00f2 contro un albero. Il diciannovenne Edgar, che era alla guida, mor\u00ec immediatamente. Giorgio, che venne trasportato all'ospedale con entrambe le gambe rotte e gravi lesioni interne, mor\u00ec ad Auxerre senza mai riprendere conoscenza. Venne sepolto nel cimitero di Passy di Parigi. Nel 1952, quando la madre mor\u00ec per un tumore, ella venne sepolta accanto a lui. La loro tomba \u00e8 ornata da una croce slava in pietra sopra una lapide in marmo nero e verde con una semplice iscrizione in lettere dorate: \u00ab\"Fils et Epouse de S.A.I. Grand Duc Michel de Russie\"\u00bb.\nBench\u00e9 egli non avesse alcun diritto alla successione a causa del matrimonio morganatico dei genitori, Giorgio fu l'ultimo discendente in linea maschile di Alessandro III di Russia."}
{"id": "2101970", "revid": "767487", "url": "https://it.wikipedia.org/wiki?curid=2101970", "title": "Giovanni Francesco Maria Marchi", "text": "Biografia.\nLe notizie sulla viita sono poche. Nacque a Milano il 4 dicembre 1689, e fu battezzato nella parrocchia di San Giorgio. Nel 1713 egli fu elevato da assistente organista a organista titolare del Duomo di Milano, posizione che tenne fino alla morte. Dal 1719 al 1731 compose e rappresent\u00f2 i suoi oratori in diverse chiese milanesi. Dopo quest'ultimo anno si dedic\u00f2 all'ambiente teatrale per il quale compose alcune opere di discreto successo. Dei suoi lavori teatrali attualmente sopravvivono in totale 17 arie.\nComposizioni.\nMusica sacra.\nOratori.\nTutti gli oratori furono rappresentati la prima volta a Milano."}
{"id": "2101971", "revid": "339392", "url": "https://it.wikipedia.org/wiki?curid=2101971", "title": "Merean", "text": ""}
{"id": "2101973", "revid": "1522738", "url": "https://it.wikipedia.org/wiki?curid=2101973", "title": "Avendoraldera", "text": ""}
{"id": "2101977", "revid": "76430", "url": "https://it.wikipedia.org/wiki?curid=2101977", "title": "Giovanni Maria Marchi", "text": ""}
{"id": "2101978", "revid": "15756", "url": "https://it.wikipedia.org/wiki?curid=2101978", "title": "Inversori di spinta", "text": "Gli inversori di spinta costituiscono un meccanismo di frenata impiegato sugli aerei caratterizzati da grandi dimensioni o da elevate velocit\u00e0 di atterraggio. Gli inversori di spinta svolgono, insieme agli aerofreni ed ai freni meccanici, un ruolo determinante nell'arresto di un velivolo durante l'atterraggio.\nTipologie e funzionamento.\nI meccanismi di inversione della spinta possono essere applicati sia ai velivoli dotati di turboreattori, sia agli aerei ad elica, e in special modo a quelli con propulsione a turboelica.\nMotori a getto.\nNell'ambito dei motori a getto esistono diversi tipi di inversori di spinta, classificati a seconda della morfologia delle strutture impiegate per deviare il flusso dei gas di scarico. Tali strutture possono assumere varie forme, venendo ad assomigliare a una corolla di petali, alle valve di una conchiglia o semplicemente a una sezione cilindrica della navicella che alloggia il motore, la quale viene traslata all'indietro quando si attiva l'inversione di spinta.\nIl compito degli inversori di spinta \u00e8 quello di dirottare il getto di gas in uscita dal motore contrariamente alla direzione del moto, in modo che la spinta anzich\u00e9 muovere in avanti l'aereo funga da freno. Il loro funzionamento si basa su dei tegoli metallici resistenti al calore e opportunamente sagomati che, venendo immersi nel getto di gas per azione di attuatori (spesso di tipo pneumatico), lo deviano invertendone la direzione. La temporanea inversione della direzione in cui vengono eiettati i gas di scarico del motore, che fa s\u00ec che vengano espulsi in avanti anzich\u00e9 indietro, produce una cospicua azione frenante (in genere dell'ordine della met\u00e0 della massima spinta erogata dal motore in condizioni normali). Il loro utilizzo contribuisce in misura rilevante a ridurre lo spazio totale d'arresto, che altrimenti avverrebbe con una percorrenza di pista semplicemente eccessiva, specialmente nel caso dei grossi aerei di linea e dei caccia ad alte prestazioni. In casi molto rari, gli inversori di spinta sono usati per permettere all'aeroplano di muoversi all'indietro nelle operazioni di taxiing senza l'ausilio di un traino.\nI motori a getto hanno un regime minimo di rotazione, necessario affinch\u00e9 il motore non si spenga, che produce comunque una spinta rilevante, la quale impedirebbe all'aeromobile di atterrare in spazi ristretti. Senza gli inversori, inoltre, la frenata sarebbe lasciata alla sola azione dei freni meccanici, che dovrebbero dissipare in calore tutta l'energia cinetica dell'aeromobile, con evidenti problemi di dimensionamento dei freni stessi.\nSolitamente esistono dei meccanismi di sicurezza che permettono agli inversori di entrare in funzione solo a condizione che tutti i carrelli siano a contatto con la pista, in modo da evitare un loro azionamento accidentale in volo.\nL'efficacia degli inversori \u00e8 particolarmente elevata ad alta velocit\u00e0, e per questa ragione sono disponibili immediatamente dopo il contatto del carrello principale con la pista. A bassa velocit\u00e0 il loro utilizzo potrebbe causare fenomeni di ingestione da parte dei motori di oggetti estranei eventualmente presenti sul terreno (\"FOD ingestion\"), ed \u00e8 quindi evitato o comunque limitato alla minima intensit\u00e0.\nMotori ad elica.\nNel caso degli aerei ad elica, l'inversione della spinta \u00e8 messa in opera per mezzo di una variazione del passo dell'elica tale da far assumere alle pale un calettamento negativo.\nLa maggior parte degli aerei a turboelica \u00e8 dotata di sistemi di variazione del passo dell'elica, impiegati per massimizzare l'efficienza con cui l'elica stessa assorbe la potenza del motore a tutte le velocit\u00e0 e in tutte le condizioni di volo. L'inclinazione delle pale (che a regime di volo normale varia nell'ambito di angoli positivi) pu\u00f2 essere portata ad angoli negativi, con l'effetto di invertire la direzione della spinta prodotta dall'elica.\nIn nessun caso, comunque, n\u00e9 con motori a getto n\u00e9 con motori a elica, l'inversione della spinta si basa su un'inversione della rotazione dell'albero motore.\nStoria.\nPer quanto riguarda i motori a pistoni azionanti un'elica, l'idea di invertirne il passo per produrre un'azione frenante \u00e8 quasi contemporanea all'invenzione stessa del passo variabile, e risale quindi agli anni trenta.\nInvece, l'idea di sfruttare parte della potenza del motore per abbreviare la corsa d'atterraggio degli aerei invertendo la direzione di eiezione dei gas di scarico risale ai primi anni di vita della propulsione a getto, gi\u00e0 nel corso della seconda guerra mondiale. Nel 1942-43, in Inghilterra, fu sperimentata per la prima volta l'installazione a bordo di un bombardiere bimotore Vickers Wellington di un motore a reazione (uno dei primi costruiti da Frank Whittle) dotato di inversori di spinta.\nAltre sperimentazioni inglesi con aerei come il Gloster Meteor e l'Hawker Hunter furono seguite negli anni cinquanta da prove analoghe portate avanti con successo negli Stati Uniti; qui, tra il 1955 e il 1960, vennero realizzati i primi aviogetti commerciali dotati di inversori di spinta compresi nell'equipaggiamento standard. Negli anni successivi l'adozione di questi dispositivi si \u00e8 generalizzata, tanto nell'ambito civile che in quello militare.\nIncidenti correlati.\nL'11 febbraio del 1978 un Boeing 737-200, il volo Pacific Western Airlines 314, si schiant\u00f2 durante un atterraggio abortito all'Aeroporto di Cranbrook. L'inversore di spinta di sinistra non funzion\u00f2 a dovere durante la risalita e caus\u00f2 il rollio dell'aereo che si schiant\u00f2 al suolo. Dei 5 membri dell'equipaggio e dei 44 passeggeri, solo 6 passeggeri e un assistente di volo si salvarono.\nIl 9 febbraio 1982 Il volo Japan Airlines 350 atterr\u00f2 300 metri prima della pista al Tokyo Haneda Airport: la manovra scelta dal capitano mentalmente instabile, ovvero quella di usare solo due dei quattro motori del Douglas DC-8 in inversione di spinta, caus\u00f2 la morte di 24 passeggeri.\nIl 29 agosto 1990 un Lockheed C-5 Galaxy (marche 68-0228) dell'USAF precipit\u00f2 subito dopo il decollo dalla base aerea di Ramstein, in Germania, dopo aver subito l'improvvisa attivazione dell'inversore numero 1. 13 vittime e 4 sopravvissuti.\nIl 26 maggio 1991 il volo Lauda Air 004, un Boeing 767, si schiant\u00f2 in Thailandia dopo che l'inversore del motore numero 1 si attiv\u00f2 ad alta quota. 223 vittime.\nIl 31 ottobre 1996 il volo TAM 402, un Fokker F100, si schiant\u00f2 poco dopo il decollo dall'aeroporto di San Paolo Congonhas in Brasile a causa dell'attivazione dell'inversore numero 2. 96 vittime sull'aereo e 3 a terra.\nIl 25 luglio 2000 una striscia di titanio appartenente ad un inversore di spinta di un McDonnell Douglas DC-10 impattarono sulla gomma del carrello del Volo Air France 4590, un Concorde, che caus\u00f2 una serie di eventi a catena, che port\u00f2 alla morte di oltre 100 persone"}
{"id": "2101980", "revid": "287204", "url": "https://it.wikipedia.org/wiki?curid=2101980", "title": "Carlo Bembo", "text": "\u00c8 uno dei protagonisti del dialogo delle \"Prose della volgar lingua\", pubblicate nel 1525. Nel 1501, agendo probabilmente come prestanome del fratello, richiese a Venezia il privilegio di stampa per un'edizione delle opere volgari di Dante e di Petrarca.\nIn morte di lui Pietro Bembo compose la sua pi\u00f9 impegnativa rima volgare, la canzone \"Alma cortese, che dal mondo errante\", in 214 versi, e un sonetto \"Adunque m'hai tu pur in sul fiorire\", pubblicati nelle \"Rime\" del 1530."}
{"id": "2101981", "revid": "741067", "url": "https://it.wikipedia.org/wiki?curid=2101981", "title": "Veniero Colasanti", "text": "Biografia.\nInizia la sua attivit\u00e0 di scenografo e costumista alla fine degli anni trenta, proseguendo il lavoro sino agli anni ottanta, operando anche negli studi televisivi della Rai (ad esempio nel 1959 in occasione della trasmissione \"Il Mattatore\").\nNel 1962 ottenne la candidatura all'Oscar alla migliore scenografia, insieme a John Moore, per il film \"El Cid\".\nNel 1964 cur\u00f2 i costumi per lo sceneggiato televisivo \"Vita di Michelangelo\", diretto da Silverio Blasi, e nel 1973 quelli per \"Napoleone a Sant'Elena\", di Vittorio Cottafavi."}
{"id": "2101983", "revid": "15756", "url": "https://it.wikipedia.org/wiki?curid=2101983", "title": "Acquedolci", "text": "Acquedolci (\"Acquaruci\" in siciliano, \"Euadauza\" in galloitalico) \u00e8 un comune italiano di abitanti della citt\u00e0 metropolitana di Messina in Sicilia.\nIl moderno abitato fu fondato durante il primo governo Facta con la legge n. 1045 del 9 luglio 1922 in seguito alla frana che distrusse l'abitato di San Fratello la notte tra il 7 e l'8 gennaio dell'anno 1922. Divenne comune autonomo con la legge regionale n. 42 del 28 novembre 1969. Il santo patrono \u00e8 San Benedetto da San Fratello, il compatrono \u00e8 San Giuseppe. Ad Acquedolci si parla il siciliano nella forma della eteroglossia interna del dialetto sanfratellano di tipo gallo-italico.\nGeografia fisica.\nAcquedolci si affaccia sulla costa tirrenica settentrionale siciliana di fronte alle Isole Eolie. Il paese si sviluppa alle falde del Monte di San Filadelfio o monte San Fratello, popolarmente chiamato dagli abitanti del posto \" 'U Munti\" (la Montagna). Il centro abitato si estende lungo l'omonima pianura che origina il proprio nome da un piccolo torrente che corre lungo il Monte, un massiccio calcareo (816 m) che, nella sua estrema propaggine nord costituita da Pizzo Castellaro, ospita la suggestiva Grotta di San Teodoro, sito paleontologico che conserva una documentazione molto ricca e importante della storia faunistica e antropologica preistorica della Sicilia. Sulla sommit\u00e0 della montagna, nel territorio del Comune di San Fratello, sorgono antichi insediamenti greco-romani ed il santuario normanno dedicato ai santi martiri Alfio, Filadelfo e Cirino.\nIl territorio comunale di Acquedolci \u00e8 delimitato dal torrente Furiano ad ovest e dal torrente Inganno ad est. Il Comune fa parte del Parco dei Nebrodi. Il paese, distante da Messina e da Palermo, si sviluppa lungo la fertile pianura \"Acquedolci\", dove scorrono altri piccoli torrenti (denominati in epoca spagnola \"baranche\") conosciuti come \"valloni\": sono l'Acquafredda, il Favara, il Cruzzuluddu, il Barranca, il Corvo.\nIl territorio di Acquedolci \u00e8 caratterizzato da colture agrarie di vigneti, oliveti, agrumeti e diversi frutteti. Negli ultimi anni il territorio si \u00e8 rivelato ottimale per l'introduzione di coltivazioni di Mangifera indica (mango), Carica papaya (papaya) e Kiwi (frutto) che vengono esportati verso il nord Italia e l'estero.\nStoria.\nLa storia di Acquedolci \u00e8 legata alle vicende dell'antica cittadina collinare di San Fratello, posta a 675\u00a0m s.l.m. e fondata durante la conquista normanna della Sicilia da una colonia di Lombardi.\nLa storia della moderna Acquedolci inizi\u00f2 circa un secolo fa, la notte dell'8 gennaio 1922, quando un imponente smottamento colpiva il centro abitato di San Fratello distruggendo i tre quarti delle abitazioni e oltre dieci chiese. Migliaia di sfollati in fuga cominciavano a stabilirsi in ricoveri di fortuna ad Acquedolci, all'epoca piccolo borgo con circa 800 residenti, frazione di San Fratello denominato Marina di Acquedolci. Il borgo si sviluppava nei pressi dell'antico castello Cupane, attorno alla torre medievale \"At\u00e0lia\" ormai in condizione di rudere. Gli sfollati della frana che si rifugiarono ad Acquedolci furono oltre 1500 e trovarono rifugio nei pressi del Borgo della Marina, all'interno del Castello, in contrada Tressanti e in localit\u00e0 Buonriposo. Ma in realt\u00e0 la storia di questa ridente Citt\u00e0 giardino \u00e8 molto antica. Durante l'epoca romana, Acquedolci, attraversata dalla Consolare Valeria, diventa una localit\u00e0 di sosta presso la quale \u00e8 possibile cambiare muli e operare lo scambio di posta. La localit\u00e0 diviene parte della \"Tavola Peutingeriana\". In epoca medievale, la via Valeria diventa anche via Francigena percorsa da pellegrini che ad Acquedolci si riposano negli Hospitalia vicini al castello e si recano in preghiera alla Chiesa di San Giacomo, meta da tempo immemorabile di pellegrinaggi giacobei. Secondo la legenda la localit\u00e0 attorno alla chiesa di San Giacomo, conosciuta anticamente come contrada \" Tre Santi\" ospit\u00f2 per qualche tempo alcune reliquie dei tre santi martiri Alfio, Cirino e Filadelfo.\nLa denominazione \"Acquedolci\" per\u00f2 \u00e8 avvolta nel mistero. L'origine di questo nome non \u00e8 sicuramente riconducibile agli scoli dei trappeti che lavoravano la canna da zucchero in epoca araba, che rendevano dolciastra l'acqua del mare. Mentre alla dominazione araba \u00e8 riconducibile il nome della contrada Favara. La teoria dei trappeti che avrebbero dato nome alla localit\u00e0 \u00e8 tuttavia adottata per la realizzazione dello stemma comunale: \"alla piantagione di canna da zucchero, fiorita, al naturale, terrazzata di verde; alla campagna di argento mareggiata di azzurro\".\nTuttavia il nome del sito \u00e8 ancora pi\u00f9 antico dei trappeti stessi. Cicerone nel libro VII delle Verrine parla del porto commerciale e militare di Apollonia (l'antico nome greco di San Fratello), base per le imbarcazioni che difendevano la costa. Attraverso il \"Carricatorum Aquarium Dulcium\", Apollonia riforniva di viveri i romani e viveva del commercio dei prodotti locali (formaggi, olio, vino, frumento). Nell'Eneide si indica questa zona come il luogo secondo cui Enea sbarca durante il suo peregrinare attraverso il Mediterraneo. \u00c8 certo che, in epoca araba, era presente un fondaco, un magazzino attorno al quale ruotava il commercio dei prodotti locali. Di questa struttura, presumibilmente affiancata da una locanda, da un ricovero per i cavalli e da una stazione di posta, si ritrovano riferimenti sia negli scritti di Tommaso Fazello che cita le \"Acquae deinde cognomate Dulce cum taberna Hospitatoria\", sia negli scritti di Maurolico che annota \"Acquae Dulce Fundaco\". In questa localit\u00e0, in epoca romana, si trovava una stazione per il cambio dei muli lungo la Via Valeria che attraversava questo territorio.\nL'antico porto di cui parla Cicerone si trovava probabilmente in via del Caricatore nei pressi del castello, la \"Taberna\", di cui parla il Fazello, ed era posta nelle vicinanze dell'attuale stazione ferroviaria. La ricchezza di acqua nel territorio e la presenza di trappeti per la lavorazione dello zucchero sarebbero alla base dell'altra teoria sull'origine del nome.\nUna terza teoria sull'origine del nome ha natura leggendaria. Secondo questa leggenda, sotto il territorio di Acquedolci scorrerebbero copiosi fiumi sotterranei, a causa dei frequenti smottamenti del monte San Fratello. Questi fiumi affiorerebbero a poche miglia dalla costa, rendendo l'acqua del mare dolce e potabile. La leggenda racconta inoltre, che gli antichi Romani, durante le guerre puniche, spesso attingevano acqua potabile direttamente in mare, evitando cos\u00ec di scendere sulla terraferma. Questa teoria dei fiumi sotterranei sembra essere confermata dalle recenti indagini effettuate nel sottosuolo dopo l'ennesima frana che ha colpito nel 2010, il paese di San Fratello. I rilevamenti indicano che la montagna rappresenta un enorme bacino idrico. Il nome Acquedolci quindi deriverebbe dalla presenza di sorgenti d'acqua dolce nel suo territorio. Ancora oggi una localit\u00e0 della zona si chiama Favara, termine arabo che indica appunto una sorgente d'acqua. Fino a qualche decennio fa, prima di essere ricoperto, il piccolo torrente Favara faceva ruotare la macina del mulino posto a ridosso del muro di cinta del castello.\nLa storia dell'antico borgo ha origine tra la fine del XIV e l'inizio del XV secolo quando il feudo venne affidato dal re Martino I di Sicilia al cavaliere Ugerotto della casata catalana dei Larcan De Soto. Prima di Ugerotto il feudo era possedimento di Federico figlio di Vinciguerra d'Aragona il quale si ribell\u00f2 a Martino e venne punito per il reato di fellonia. Dopo questi fatti Ugerotto avvi\u00f2 la costruzione della Torre dell'At\u00e0lia che fu ultimata nel 1405 e fu il primo nucleo del complesso architettonico del Castello \"Larcan-Gravina\".\nNotizie storiche precedenti all'investitura di Ugerotto Larcan De Soto indicano che tra i feudatari di Acquedolci furono:\nDopo le guerre del Vespro:\nLa presenza di un trappeto per la lavorazione dello zucchero \u00e8 documentata intorno al 1400. Una torre venne fatta costruire all'epoca del Regno di Trinacria dai nobili Larcan nell'anno 1405 e restaurata ad inizio '500 da Antonio Giacomo Larcan in vista delle lotte di difesa della costa siciliana dai Saraceni. Intorno al 1530 la Torre ospit\u00f2 Carlo V d'Asburgo in cui onore venne realizzata una campana dagli artigiani Trusso di Tortorici. Nei pressi del Castello era presente una locanda. Nei secoli successivi, attorno all'imponente torre (oggi rudere), si svilupp\u00f2 un castello che venne ingrandito dalla famiglia Gravina (famiglia) e divenne nel '700 residenza del Principe di Palagonia . All'interno della struttura si trova la Chiesa di San Giuseppe (attualmente sconsacrata) che custodisce un altare barocco e l'originario pavimento maiolicato. Il castello \u00e8 di propriet\u00e0 del Comune. Il piccolo borgo di Marina Vecchia, si sviluppa nei pressi dell'edificio e rappresenta la parte pi\u00f9 antica dell'abitato. Acquedolci rientra tra le localit\u00e0 attraversate dalla via Francigena, la rinomata via del pellegrinaggio verso Santiago di Compostela. La piccola chiesa di San Giacomo, costruita tra l'VIII e il IX secolo, meta di pellegrinaggi, venne pi\u00f9 volte distrutta dai Saraceni, ricostruita nel 1362, venne restaurata nel XVIII secolo e negli anni novanta del secolo scorso. Viene officiata il 25 luglio in occasione della ricorrenza di San Giacomo. Interessante sotto il profilo architettonico \u00e8 anche il piccolo Borgo sviluppatosi in localit\u00e0 Nicetta, attorno alla chiesa di Sant'Aniceto. Altre borgate storiche sono l'Oliveto e S. Anna nei pressi della strada statale per Cesar\u00f2.\nIl Novecento.\nL'attuale centro abitato (Marina Nuova) fu costruito a partire dal 1922, in seguito alla frana che colp\u00ec il vicino paese di San Fratello. Questo drammatico evento costrinse migliaia di abitanti a trasferirsi nel borgo denominato \"Marina di Acquedolci\" in ricoveri di fortuna nei pressi della localit\u00e0 Buonriposo. Il governo, grazie all'impegno del ministro della Guerra generale Antonino Di Giorgio, var\u00f2 la legge n. 1045 del 9 luglio 1922, che prevedeva la realizzazione di una imponente delocalizzazione- ricostruzione dell'abitato di San Fratello nella frazione \"Acquedolci\". Per l'occasione venne realizzato un progetto urbanistico per la realizzazione di una elegante citt\u00e0 giardino, che si ispira alle cittadine in stile liberty europee, caratterizzate da un'alternanza tra architettura e spazi verdi. Acquedolci rappresenta uno dei primi piani regolatori della storia italiana post-unitaria. Il \"Piano Acquedolci\" prevedeva la realizzazione di un insediamento con ampie strade allineate e suddivise in isolati che fanno da contorno ai principali edifici pubblici. Le ampie strade e i grandiosi giardini avrebbero garantito ai residenti facili vie di fuga in caso di calamit\u00e0.\nIn pochi anni si costruirono alloggi popolari dignitosi ed ampi, dotati di piccoli cortiletti (i cosiddetti bagli, in dialetto \"Bagghi\") conosciuti come \"ricoveri stabili\" in via Trento, in via Gorizia, in via Trieste ed in via Fiume. Il quartiere realizzato in questa area prese il nome di \"Borgo Marina Nuova\". In Via Armando Diaz, vennero edificati i cosiddetti \"Padiglioni\", abitazioni popolari a schiera ceduti ai disastrati della frana a prezzi di favore.\nVennero anche realizzate eleganti palazzine in stile liberty come il palazzo Ricca progettato da Alessandro Giunta, il Palazzo Di Giorgio progettato da Vincenzo Perrucchetti e ancora i palazzi Scaglione, Rotelli, Catania, LoCicero-Basile, Gerbano, Latteri-Manasseri, Sidoti e Mammana. Sempre in questo periodo vennero costruiti il Palazzo del Municipio (1924-1926) e la monumentale Chiesa Madre Santa Maria Assunta, conosciuta anche con il nome di Chiesa Madre San Benedetto il Moro, edificata tra il 1925 e il 1928 e caratterizzata da una imponente torre campanaria.\nSotto la dittatura fascista fu avviata la costruzione dell'edificio delle Poste e Telegrafi (oggi adibito a Caserma dell'Arma) e del complesso scolastico che ospita le scuole elementari. Il comune di Palermo finanzi\u00f2 l'\"Asilo Infantile\", progettato da Salvatore Roberti. L'edificio ospita oggi le Scuole Medie.\nAcquedolci \u00e8 inclusa tra le citt\u00e0 di fondazione nel periodo fascista, anche se la sua fondazione \u00e8 avvenuta precedentemente, durante il primo governo Facta.\nEdificio molto importante e cuore della vita politica del paese \u00e8 il Palazzo Municipale, che si ispira ai palazzi tardorinascimentali. Il palazzo \u00e8 ubicato al centro della monumentale Piazza Vittorio Emanuele III che ospita la Fontana dei Delfini.\nIl grande Parco Urbano separa l'edificio religioso dall'edificio politico.\nIl cimitero comunale monumentale \u00e8 opera dell'arch. Giovanni Giordano autore del progetto della Chiesa Cimiteriale che ricalca lo stile gotico lombardo con il suo caratteristico rosone traforato.\nIl paese \u00e8 ancora oggi servito da un'efficiente rete idrica e fognaria realizzata negli anni '20 del '900.\nLa veloce crescita demografica, la negazione di servizi alla frazione, il definirsi di una cultura locale, il mancato utilizzo ad Acquedolci dei contributi destinati a riparare i danni causati dai bombardamenti della II Guerra Mondiale, fecero aumentare i contrasti tra la frazione di Acquedolci e il comune di San Fratello, contrasti che sin dagli anni trenta erano in atto. Una delegazione rappresentava presso il comune di San Fratello le esigenze della sempre pi\u00f9 popolosa Acquedolci. Nei primi anni cinquanta un gruppo di cittadini, guidati dal Parroco del paese don Antonino Di Paci, diede vita ad un comitato spontaneo che cominci\u00f2 a reclamare con insistenza l'autonomia da San Fratello, ottenuta il 12 novembre e diventata esecutiva il 14 dicembre 1969. Le polemiche e le rivendicazioni patrimoniali, conseguenti alla conquistata autonomia, a distanza di quasi mezzo secolo, non sono ancora terminate ed \u00e8 ancora in corso la procedura per la divisione patrimoniale tra i comuni di Acquedolci e San Fratello che, colpita nell'anno 2010 da una nuova disastrosa frana, sta vivendo un gravissimo spopolamento.\nSimboli.\nLo stemma del comune di Acquedolci \u00e8 cos\u00ec descritto:\nMonumenti e luoghi d'interesse.\nI Monumenti principali del paese sono:\nMarina vecchia, Castello e Torre At\u00e0lia.\nMarina Vecchia rappresenta il suggestivo Borgo storico del comune di Acquedolci (cittadina costruita nell'ultimo secolo a partire dal 1922 e conosciuta come Marina Nuova). Il Borgo della Marina, \u00e8 delimitato dalle vie Castello e Apollonia. Il cuore del pittoresco quartiere \u00e8 la via Vecchia Marina, strada di collegamento che unisce il centro alla zona balneare del \"Buffone\". Particolare rilevanza architettonica rappresentano i ruderi del vecchio castello e del Maschio (architettura) della Torre At\u00e0lia, edificata a fine Anni 1390 dal Cavaliere Ugerotto Larcan. All'interno del Castello, uno dei primi a pianta quadrata di Sicilia, si trova il Baglio (architettura) pi\u00f9 antico dell'isola risalente al Regno di Trinacria e sono ancora riconoscibili le cantine, gli appartamenti privati del Principe Francesco Ferdinando di Palagonia e i saloni. Tra le rovine si trova la sconsacrata chiesetta di San Giuseppe, recentemente recuperata, che custodisce il pregevole altare settecentesco di San Giuseppe. In questa chiesa, risalente ai primi anni del '500, i contadini e gli schiavi del signore del feudo si recavano a pregare. Ha inizio in questi luoghi la storia di Benedetto da San Fratello, nato da schiavi originari del\"Africa. La madre del santo, Diana Larcan, viveva in questo castello che venne edificato lungo un arco temporale compreso tra il XVII e il XVIII secolo. La Torre Atalia fece parte del complesso di torri d'avvistamento fatte rinforzare da Carlo V, nel XVI secolo, per la difesa delle coste siciliane contro i Saraceni e fin\u00ec per costituire la parte importante del Castello attorno al quale si svilupp\u00f2 nel XVI secolo il Borgo delle AcqueDolci. La Marina Vecchia \u00e8 costituita anche da un nucleo di case settecentesche, alcune delle quali si trovano in una situazione di grave degrado. Il Borgo della Marina Vecchia comprende anche la chiesetta di San Giacomo che si trova lungo l'antica Via Francigena ed \u00e8 meta di pellegrinaggi da circa mille anni.\nGrotta di San Teodoro.\nNei pressi del Pizzo Castellaro si trova la Grotta di San Teodoro. All'interno sono state ritrovate le ossa della donna pi\u00f9 antica di Sicilia alla quale \u00e8 stato attribuito il nome di Thea, risalente a circa 11.000 anni fa, e ossa di ippopotami, elefanti e feci di iene risalenti a 200.000 anni fa.\nNella grotta si rifugiarono intorno all'anno mille i monaci Basiliani in fuga dall'oriente Iconoclasta (Iconoclastia) che diedero il nome alla grotta dedicandola a San Teodoro martire dell'iconoclastia.\nSociet\u00e0.\nLingue e dialetti.\nAncora oggi, tra gli abitanti di Acquedolci di origine sanfratellana, \u00e8 parlato l'antico dialetto Galloitalico di Sicilia, in cui si riscontrano elementi del lombardo e del piemontese del XIII secolo, del francese e del provenzale. Gli abitanti originari di San Fratello sono infatti discendenti dei coloni e dei soldati provenienti dall'Italia settentrionale e dalla Francia meridionale che si stanziarono in queste zone con la conquista normanna della Sicilia. Ad Acquedolci il dialetto sanfratellano ha dato vita ad una eteroglossia interna del dialetto che \u00e8 oggetto di studio da parte delle Universit\u00e0 siciliane che riscontrano in questo dialetto i caratteri tipici del siciliano letterario.\nEconomia.\nLe attivit\u00e0 economiche prevalenti sono l'agricoltura (settori agrumicoli e oleario) e l'artigianato. L'artigianato tipico \u00e8 caratterizzato dalle lavorazioni di legno, ferro e marmo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Acquedolci fa parte delle seguenti organizzazioni sovracomunali: regione agraria n.4 (Montagna litoranea dei Nebrodi).\nInfrastrutture e trasporti.\nIl Comune \u00e8 interessato dalle seguenti direttrici stradali:\nIl centro abitato \u00e8 servito dalla stazione di Acquedolci-San Fratello posta sulla linea ferroviaria Palermo-Messina."}
{"id": "2101985", "revid": "124878137", "url": "https://it.wikipedia.org/wiki?curid=2101985", "title": "Bella (Jovanotti)", "text": "Bella \u00e8 un singolo del cantautore italiano Jovanotti, pubblicato il 16 giugno 1997 come primo estratto dal settimo album in studio \"Lorenzo 1997 - L'albero\".\nDescrizione.\nIl testo \u00e8 stato scritto da Jovanotti, la musica \u00e8 stata composta da Jovanotti e Michele Centonze. Il video della canzone \u00e8 stato girato a Buenos Aires, Argentina.\n\u00c8 presente nel film \"Fuochi d'artificio\" di Leonardo Pieraccioni del 1997. Il pezzo \u00e8 stato poi inserito nel 2000 all'interno della raccolta \"Lorenzo live - Autobiografia di una festa\", nel disco 2."}
{"id": "2101990", "revid": "1428919", "url": "https://it.wikipedia.org/wiki?curid=2101990", "title": "Agostino Mollo", "text": "Fu uno dei principali avvocati del regno e della citt\u00e0 di Napoli. Coinvolto nella rivolta di Masaniello, fece parte di quel segmento del ceto civile che non aveva rotto tutti i ponti con gli spagnoli.\nAveva difeso il Conte di Conversano contro l'ordine del vicer\u00e9, recandosi in Spagna per difenderlo, dove aveva agito cos\u00ec vigorosamente con il re e il suo consiglio, da ottenere la libert\u00e0.\nFra il 1639-40 segu\u00ec un celebre processo con un altro avvocato Pietro Caravita come difensori del Marchese d'Acaja di Casa de Monti, accusato di tramare contro il vicer\u00e9 del Regno di Napoli con i francesi da Roma, arrestato a Roma e condotto a Castelnuovo, fu subito istruito un processo finito con la condanna a morte con decapitazione in piazza del Mercato dell'imputato nel gennaio 1640.\nIl 14 gennaio 1648 fu nominato presidente della Vicaria criminale insieme ad Aniello Porzio nella nuova Real Repubblica Napoletana.\nIl 27 gennaio 1648 fu nominato senatore dal duca di Guisa insieme ad Gennaro Annese e Vincenzo D'Andrea per la parte del popolo, poi tre erano della nobilit\u00e0.\nDopo l'arrivo degli spagnoli e la restaurazione, fu inviato da Lauro a S. Maria di Capua come Auditor di campagna, ma poi su ordine del vicer\u00e9, il conte d'O\u00f1ate I\u00f1igo V\u00e9lez de Guevara, fu arrestato da D. Antonio Navarretta, rinchiuso nel castello di Capua e dopo pochi giorni trasferito nella fortezza di Gaeta.\nA fine giugno 1648 far\u00e0 la fine degli altri capipopolo condannato a morte."}
{"id": "2101995", "revid": "599013", "url": "https://it.wikipedia.org/wiki?curid=2101995", "title": "Jos Minsch", "text": "Biografia.\nMinsch fu uno dei pi\u00f9 forti discesisti del periodo immediatamente precedente all'introduzione della Coppa del Mondo: negli anni sessanta vinse alcune classiche discese libere come quelle di Val-d'Is\u00e8re, di Jackson Hole e, nel 1966, di Madonna di Campiglio; gi\u00e0 in precedenza era stato per due volte secondo nella gara della 3-Tre, nel 1963 (quando fu anche terzo nella combinata) e nel 1964. Ottenne un secondo posto, alle spalle di Karl Schranz, anche sulla Lauberhorn di Wengen, pista dove nel 1965 si frattur\u00f2 il bacino; il punto della sua caduta, che si trova sotto la Hundschopf, da quel momento fu chiamato \"Minsch-Kante\" ed \u00e8 uno dei passaggi pi\u00f9 impegnativi di tutto il Circo bianco.\nEsord\u00ec ai Giochi olimpici invernali a , dove fu 4\u00ba nella discesa libera, 9\u00ba nello slalom speciale e non complet\u00f2 lo slalom speciale; in Coppa del Mondo ottenne il suo primo risultato di rilievo in occasione della prima discesa libera disputata durante la stagione inaugurale del circuito, il 14 gennaio 1967 a Wengen (6\u00ba).\nAi X Giochi olimpici invernali di , sua ultima presenza olimpica, Minsch si classific\u00f2 14\u00ba nella discesa libera; l'anno dopo colse la sua unica vittoria, nonch\u00e9 unico podio, in Coppa del Mondo, il 9 febbraio nella discesa libera dell'Olimpia delle Tofane a Cortina d'Ampezzo. Pochi giorni dopo ottenne il suo ultimo piazzamento in carriera, il 4\u00ba posto nella discesa libera di Coppa del Mondo disputata sulla Saslong della Val Gardena il 14 febbraio. Una nuova caduta sulla Lauberhorn nel 1970 pose termine alla sua carriera; mor\u00ec nel suo paese natale nel 2008.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2101998", "revid": "81195", "url": "https://it.wikipedia.org/wiki?curid=2101998", "title": "Avversit\u00e0 degli agrumi", "text": "Le avversit\u00e0 degli agrumi (genere \"Citrus\", famiglia Rutaceae) sono manifestazioni patologiche o manifestazioni di danno causate da agenti eziologici di origine biologica e non.\nLa stretta correlazione fisiologica fra i vari \"Citrus\" fa s\u00ec che tali avversit\u00e0 colpiscano generalmente tutte le specie del genere, anche se si possono riscontrare, in qualche caso, delle specificit\u00e0."}
{"id": "2101999", "revid": "834", "url": "https://it.wikipedia.org/wiki?curid=2101999", "title": "Osservatorio Astronomico di Trieste", "text": ""}
{"id": "2102004", "revid": "161374", "url": "https://it.wikipedia.org/wiki?curid=2102004", "title": "Ottone I di Moravia", "text": ""}
{"id": "2102006", "revid": "161374", "url": "https://it.wikipedia.org/wiki?curid=2102006", "title": "Ottone II di Moravia", "text": ""}
{"id": "2102007", "revid": "110157", "url": "https://it.wikipedia.org/wiki?curid=2102007", "title": "Szentkir\u00e1ly", "text": "Szentkir\u00e1ly \u00e8 un comune dell'Ungheria di 1.987 abitanti (dati 2005). \u00c8 situato nella provincia di B\u00e1cs-Kiskun."}
{"id": "2102008", "revid": "125300043", "url": "https://it.wikipedia.org/wiki?curid=2102008", "title": "Renato Crotti", "text": "Protagonista del miracolo economico italiano e della nascita dell'industria tessile di Carpi e del modenese, \u00e8 diventato famoso, sia in Italia sia all'estero, come 'l'imprenditore che mandava i comunisti in Russia', per i viaggi organizzati nell'allora Unione Sovietica, offerti gratuitamente a dipendenti e sindacalisti comunisti per toccare con mano l'applicazione del socialismo reale.\nBiografia.\nNasce da Licinio Crotti e moglie, titolari del negozio di filati 'La casa della lana' a Carpi. Dai genitori, e in particolare dalla madre (che rimane un punto di riferimento per tutta la sua vita), apprende il gusto del lavoro, del rischio imprenditoriale e del sacrificio.\nIl 17 luglio 1940, un mese dopo all'entrata in guerra dell'Italia, si diploma all'Istituto Tecnico per Geometri 'Guarini' di Modena.\nIscrittosi nello stesso anno alla Facolt\u00e0 di Economia e Commercio dell'Universit\u00e0 di Bologna, l'anno successivo viene chiamato alle armi come ufficiale di artiglieria contraerea. L'8 settembre 1943, dopo il proclama di Badoglio abbandona la divisa e torna a Carpi.\nPer evitare l'arruolamento nella Repubblica Sociale Italiana, trascorre quasi un anno nascosto, prima ad Amola nel bolognese presso una sorella, poi a Bologna. \u00c8 nel nascondiglio bolognese che Crotti approfondisce i propri studi di economia sui testi universitari, e in particolare comincia una lettura critica delle tesi Karl Marx.\nTornato a Carpi dopo la Liberazione, comincia, con un prestito di 300.000 lire garantito dai genitori presso la Banca Popolare di Modena, la propria attivit\u00e0 imprenditoriale, che in due decenni lo porter\u00e0 a essere uno degli uomini pi\u00f9 ricchi d'Italia e un vero magnate internazionale dell'industria tessile.\nSposato e divorziato (in parte proprio a causa della sua attivit\u00e0 extra-imprenditoriale e dei conseguenti problemi economici), ha tre figli, Daniele, Davide e Monica. \nHa cinque nipoti: Alessandra, Francesca, Gloria, Valentina ed Andrea (quest'ultimo con il quale ha collaborato dal 2010)\nHa vissuto a Modena, in via Canalgrande fino alla morte avvenuta nel 2015 all'et\u00e0 di 93 anni.\nL'imprenditore.\nInizia la propria attivit\u00e0 nel campo tessile nel primissimo dopoguerra, dopo aver lavorato nel negozio di filati dei genitori. Nel 1948 fonda la SILAN (Societ\u00e0 di Importazione Lane), che nel corso dei successivi vent'anni diventa un punto di riferimento della maglieria nazionale e internazionale.\nAl suo apice, il gruppo di aziende guidato da Crotti impiega oltre 1360 dipendenti ed \u00e8 socio di riferimento in quattro aziende negli Stati Uniti e a Porto Rico. Negli anni 1972-1973 realizza a Varsavia, per conto del governo polacco, la prima industria tessile del paese che, ancora oggi, \u00e8 la principale con circa 800 dipendenti.\nIl 2 giugno del 1974 viene nominato Cavaliere del lavoro.\nAttorno al 1975, la SILAN conosce una grossa crisi, a causa sia della situazione economica globale e italiana, sia della durissima opposizione sindacale, in parte motivata dalla volont\u00e0 di far scontare a Crotti il suo impegno civile e in particolare i famosi viaggi in URSS.\nSull'orlo del fallimento, Crotti riesce, assieme ai tre figli, a recuperare l'azienda e riportarla lentamente sul mercato, trasformandola, nel 1981, nella finanziaria di famiglia DMR.\nNegli ultimi anni, l'azienda della famiglia Crotti ha conosciuto altri momenti di crisi, dovuti soprattutto alla concorrenza internazionale (soprattutto cinese) sul mercato tessile ormai globalizzato.\nTuttavia, grazie all'esperienza cinquantennale e alla specializzazione in settori tecnici avanzati, la DMR costituisce tuttora un'importante realt\u00e0 nel panorama industriale europeo.\nIl 6 luglio 2009, a Napoli, \u00e8 stato insignito del \"Premio Internazionale alla libert\u00e0\" per l'Imprenditoria promosso dall'associazione Societ\u00e0 libera.\nL'editore, l'autore e l'animatore culturale.\nAll'attivit\u00e0 imprenditoriale, Crotti ha sempre unito un forte impegno civile e culturale,\nche si \u00e8 realizzato soprattutto nella pubblicazione dei periodici \"Tuttocarpi\" e \"Tuttomodena\", nell'organizzazione dei viaggi nell'Est europeo, nella pubblicazione di quattro libri e nella fondazione del \"Salotto Canalgrande\".\nIl mensile \"Tuttocarpi\" nasce da un'idea dei giornalisti Norberto Valentini e Antonio Vellani\ne viene pubblicato per la prima volta nel gennaio del 1962 con diffusione limitata alla citt\u00e0 di Carpi.\nNel novembre dello stesso anno, nasce anche \"Tuttomodena\", che si rivolge all'area pi\u00f9 estesa del modenese.\nLe due riviste si propongono, nelle intenzioni degli autori e dell'editore, come veicolo di informazione imparziale e luogo di scambio di idee ed opinioni diverse. All'epoca dei tre viaggi in URSS (1962-1964), riportano i resoconti dei viaggi e le impressioni dei partecipanti.\nL'esperienza di \"Tuttocarpi\" e \"Tuttomodena\" e soprattutto dei viaggi sono narrate, assieme ad altri particolari della vita e delle idee dell'autore, nel primo libro di Crotti, \"In attesa di un pullman\" (1991).\nA questo seguono altri scritti concepiti come un'introduzione divulgativa all'economia e una difesa del mercato contro la pianificazione (cio\u00e8 del capitalismo contro il socialismo), raccolti in altri due libri di Crotti.\nAlla fine degli anni novanta, Crotti comincia uno scambio di posta elettronica con alcuni esponenti del libertarismo o anarco-capitalismo italiano, come Carlo Lottieri. Ne nasce un libro, \"@gor\u00e0 online\", che contiene i punti salienti del confronto fra un liberale 'classico' (Crotti) e la posizione libertaria.\nPer scelta esplicita dell'autore, tutti i libri sono pubblicati e distribuiti in proprio, fuori dal circuito delle librerie e della grande distribuzione.\nA partire dal 2004, Crotti organizza nella propria casa di via Canalgrande a Modena l'omonimo salotto, a cui hanno partecipato personalit\u00e0 di spicco della cultura italiana come Vittorio Messori, Giampaolo Pansa, Angelo Panebianco e Piero Ostellino.\nI viaggi nell'ex-URSS e le tavole rotonde ambulanti.\nIl primo contatto di Crotti con il mondo sovietico avviene nel 1959, in occasione di una vacanza. Un secondo viaggio di piacere, nel 1961, lo convince della necessit\u00e0 di informare il pubblico italiano sulle reali condizioni delle popolazioni dell'URSS.\nPer questo, nell'agosto del 1962 Crotti organizza un primo viaggio in pullman in alcuni paesi dell'Est europeo, cui partecipano gratuitamente 10 persone, fra cui il giornalista Norberto Valentini e il segretario comunista della Camera del Lavoro di Carpi.\nA questa esperienza, e in particolare a quella dei due comunisti della spedizione, Agostino Saltini e Alberto Sassi, \u00e8 dedicato il libro \"Il dramma di due comunisti a Mosca\" che Valentini scrisse al ritorno.\nUn secondo viaggio, con 40 partecipanti, viene organizzato nell'agosto del 1963. Partecipano molti comunisti, fra cui Eldo Rossi, consigliere del PCI a Carpi, che al ritorno dar\u00e0 scandalo non rinnovando la tessera del partito. Presente anche Luca Goldoni, allora giornalista del Resto del Carlino.\nAl resoconto di questo viaggio venne dedicato il numero di gennaio 1964 di \"Tutto\", il supplemento di \"Tuttocarpi\" che per l'occasione venne distribuito in 500.000 copie.\nIl terzo e ultimo viaggio viene organizzato nell'agosto del 1964, con 135 partecipanti, fra cui 40 comunisti e nove giornalisti, incluso Egisto Corradi del Corriere della Sera. Un altro numero di \"Tutto\", distribuito in 1 milione di copie, viene dedicato all'evento nell'ottobre dello stesso anno.\nUn quarto viaggio, preventivato per l'agosto del 1965, non pot\u00e9 aver luogo perch\u00e9 le autorit\u00e0 sovietiche rifiutarono di concedere i visti di ingresso. Secondo Crotti, la decisione fu concordemente imposta dal Pcus di Leonid Il'i\u010d Bre\u017enev e dal PCI di Luigi Longo, per motivi politici.\nNel complesso, i tre viaggi, che Crotti chiamava 'tavole rotonde ambulanti' per sottolinearne l'intento culturale e pedagogico, raggiunsero lo scopo sperato dall'organizzatore. Contribuirono a una migliore comprensione del mondo comunista e a una pi\u00f9 approfondita discussione delle possibilit\u00e0 del socialismo reale. Molti partecipanti comunisti, anche se non tutti, ammisero con diverse sfumature che la situazione dell'URSS era peggiore di quella propagandata in Italia.\nLe reazioni del mondo politico, giornalistico e culturale, che coinvolsero personaggi come Norberto Bobbio, Indro Montanelli, Enrico Cuccia, Giorgio Bocca, Francesco Cossiga, Giorgio Strehler, Antonio Fazio, Vittorio Feltri e molti altri, furono difformi ma attente.\nL'iniziativa di Crotti ottenne una notevole risonanza internazionale. Ad essa vennero dedicati articoli sul \"New York Times\" e un ampio servizio fotografico su \"Life\"."}
{"id": "2102009", "revid": "1573940", "url": "https://it.wikipedia.org/wiki?curid=2102009", "title": "Bdeogale crassicauda", "text": "La mangusta dalla coda folta (Bdeogale crassicauda ) \u00e8 un mammifero carnivoro della famiglia degli Erpestidi.\nDescrizione.\nLunga 40\u201350\u00a0cm e pesante 0,9-1,6\u00a0kg, la mangusta dalla coda folta \u00e8 pi\u00f9 piccola e leggera della congenere mangusta dai piedi neri, alla quale somiglia in forme e caratteristiche anatomiche; se ne differenzia per il muso pi\u00f9 grazioso e aguzzo e per la testa pi\u00f9 minuta: il cranio ha una lunghezza condilo-basale inferiore ai 90\u00a0mm. Nella dentatura si nota il secondo molare superiore stretto e poco sviluppato. Ha la coda proporzionalmente piuttosto corta, ricoperta di pelo assai folto e lungo, pi\u00f9 scuro del resto del corpo. Il mantello \u00e8 composto di un sottopelo fitto ricoperto di lunghi peli grezzi con anulature di vari colori che danno picchiettature variabili e pi\u00f9 o meno evidenti secondo le quattro sottospecie. Il colore va dal bruno terra al nerastro con faccia e parti inferiori chiare; la gola pu\u00f2 essere giallo oro o castano scuro. Gli arti sono abbastanza lunghi, con zampe sfumate di bruno-nerastro.\nTassonomia.\nLa mangusta dalla coda folta viene suddivisa in quattro sottospecie:\nDistribuzione e habitat.\nL'areale di questa specie si estende dallo Zimbabwe orientale e dal Mozambico centrale, attraverso Malawi, Zambia orientale, Repubblica Democratica del Congo sud-orientale e Tanzania, fino al Kenya, a nord. Fuori del suo solito areale \u00e8 stata avvistata anche a Mweru Wantipa nel nord dello Zambia e sulle sponde del medio Zambesi dal lato appartenente allo Zimbabwe, nei pressi del lago Kariba. \u00c8 presente a Zanzibar. Si incontra fino ad altitudini di 1850 m.\nLe presunte voci di avvistamenti di questa specie nello Yemen necessitano di ulteriori conferme.\nBiologia.\nNotturna, dorme di giorno in alberi cavi e tane abbandonate da altre specie. Molto timida e diffidente, \u00e8 specie difficile da osservare. Si nutre di piccoli animali, specialmente lucertole e serpenti, ma anche di termiti e altri insetti."}
{"id": "2102010", "revid": "106908", "url": "https://it.wikipedia.org/wiki?curid=2102010", "title": "Evandro Soldati", "text": "Carriera.\nDi origini italiane, Evandro Soldati comincia la propria carriera di stilista nel 2002, partecipando ad un concorso in Brasile. Soldati ottiene un notevole successo nel campo della moda, e viene assecondato da numerose campagne pubblicitarie come Louis Vuitton, Valentino Fashion Group, Abercrombie &amp; Fitch e Dolce &amp; Gabbana.\nNel 2008 ha firmato un contratto di esclusiva con Armani ed \u00e8 il volto di tutte le linee di re Giorgio: da Armani Jeans ad Emporio Armani, dalla linea Jewelry al profumo Red Fragrance all'underwear. Evandro Soldati \u00e8 conosciuto semplicemente come Evandro nel mondo della moda. \u00c8 il brasiliano pi\u00f9 amato dai brasiliani, come ha decretato il portale Made in Brazil ed \u00e8 sulla cresta dell'onda gi\u00e0 da diversi anni. Ha iniziato per caso a fare il modello: la madre lo iscrive ad un concorso indetto dalla Ford Models mentre Evandro ancora frequentava il liceo e non pensava minimamente ad una carriera nel fashion system. Il suo primo lavoro importante \u00e8 stato la copertina de \"L'Uomo Vogue\" nel 2004; seguono quelle per \"GQ Style\" e \"American GQ\", editoriali per \"i-D\", \"Arena\", \"Vanity Fair\", \"V Magazine\", \"Out\". Fotografato da tutti i maggiori fotografi da Bruce Weber a Steven Klein, da Mario Testino a Terry Richardson. Recentemente ha posato senza veli per l'obiettivo di Mert Alas &amp; Marcus Piggott con la supervisione di Marc Jacobs per il libro fotografico \"Visionaire 52 Private\", sponsorizzato da Louis Vuitton. Impossibile nominare tutte le case di moda per le quali ha sfilato o posato. Valentino, Gianni Versace, Louis Vuitton, Dolce &amp; Gabbana, Iceberg, Calvin Klein, Roberto Cavalli, Dsquared\u00b2, Ungaro, Bottega Veneta: tutti hanno voluto Evandro.\nSecondo la rivista \"Forbes\", Soldati \u00e8 il settimo stilista di maggior successo al mondo. Nel giugno 2010 ha partecipato al video di Lady Gaga, \"Alejandro\""}
{"id": "2102013", "revid": "767487", "url": "https://it.wikipedia.org/wiki?curid=2102013", "title": "Antonio Bortoletti", "text": "Carriera.\nMediano, la sua attivit\u00e0 sportiva ha inizio con il Dolo, piccola squadra di calcio della campagna veneziana, per poi passare alla Triestina.\nDopo un anno con la squadra alabardata (4 presenze in Serie A), viene acquistato dal Milan dove disputer\u00e0 sette stagioni di cui una da capitano (nel 1939- 1940), per un totale di 225 partite, 204 in campionato. Passer\u00e0 al dalla stagione 1940-1941. L'esordio in Serie A avviene il 26 febbraio 1933, in -Triestina (2-0).\nIn carriera ha totalizzato 208 presenze in Serie A andando a segno in una sola occasione, nella vittoria interna del Milan contro il Brescia della stagione 1935-1936, e 96 presenze e 2 reti in Serie B."}
{"id": "2102016", "revid": "124878173", "url": "https://it.wikipedia.org/wiki?curid=2102016", "title": "Ragazzo fortunato", "text": "Ragazzo fortunato \u00e8 un singolo del cantautore italiano Jovanotti, pubblicato il 7 gennaio 1992 come quarto estratto dal sesto album in studio \"Lorenzo 1992\".\nIl brano ha poi avuto un discreto successo nelle Hit parade agli inizi del 1993.\nIl pezzo \u00e8 stato poi inserito nel 2000 all'interno della raccolta \"Lorenzo live - Autobiografia di una festa\" e collocata come penultima traccia del disco 2.\nSolitamente viene usato da Jovanotti come canzone di chiusura dei suoi live. Nel 2020 l'insegnante di musica Marco Chingari lo sceglie come inno della quinta edizione del programma \"Il collegio\"."}
{"id": "2102017", "revid": "712828", "url": "https://it.wikipedia.org/wiki?curid=2102017", "title": "Angelica (Gunslinger Girl)", "text": ""}
{"id": "2102019", "revid": "110157", "url": "https://it.wikipedia.org/wiki?curid=2102019", "title": "Szeremle", "text": "Szeremle \u00e8 un comune dell'Ungheria di 1.578 abitanti (dati 2005). \u00c8 situato nella provincia di B\u00e1cs-Kiskun."}
{"id": "2102021", "revid": "1543377", "url": "https://it.wikipedia.org/wiki?curid=2102021", "title": "Widescreen anamorfico", "text": "Widescreen anamorfico \u00e8 un'espressione composta da due parole \"widescreen\", letteralmente traducibile in italiano \"grande schermo\" e \"anamorfico\". Il termine \u00e8 entrato in uso verso la fine degli anni novanta nel campo dell'home entertainment e sta ad indicare un formato video di un DVD.\nRealizzazione del widescreen anamorfico.\nOggi la maggior parte dei film viene girata direttamente con lente anamorfica; tale lente produce uno schiacciamento orizzontale dell'immagine nel reale formato della pellicola fotografica; quando, in sede di riversamento, questo processo viene invertito si ottiene un sensibile aumento di definizione video.\nIl widescreen anamorfico in un dvd.\nSe il supporto DVD \u00e8 stato inciso in \"anamorfico\", in un normale televisore (o proiettore, sempre con matrice 16:9), non sar\u00e0 necessario intervenire sullo zoom, poich\u00e9 l'immagine si adatter\u00e0 automaticamente al quadro, diversamente da come avverrebbe se il dvd fosse stato inciso in \"widescreen letterbox\" (quindi non anamorfico) e nel qual caso sar\u00e0 necessario \"zoomare\" l'immagine per poterla visualizzare nel correttamente.\nIl widescreen anamorfico in televisione.\nOramai quasi tutte le televisioni nazionali trasmettono film, telefilm, show e altri programmi in . Questo grazie alla diffusione del digitale terrestre che consente di gestire la visualizzazione a seconda di un segnale (flag) incluso nella trasmissione (Widescreen signaling) letto dal set-top box, che a seconda delle scelta dell'utente nelle impostazioni, visualizzer\u00e0 il contenuto in 16:9 (per i tv 16:9), 4:3 Letterbox (per i tv 4:3, crea le bande nere sopra e sotto) o 4:3 Pan&amp;Scan (alternativa al letterbox, centra l'immagine e la taglia ai lati in modo da vedere a schermo intero su un tv 4:3)."}
{"id": "2102022", "revid": "22475", "url": "https://it.wikipedia.org/wiki?curid=2102022", "title": "EndWar", "text": "EndWar (2008) \u00e8 un romanzo techno-thriller di Grant Blackwood (sotto lo pseudonimo di David Michaels), tratto dalla sceneggiatura dell'omonimo videogioco scritta da Tom Clancy, pubblicato in Italia da Rizzoli.\nTrama.\nAnno 2020: Stati Uniti, Europa e Russia sono pronte a cominciare un nuovo conflitto mondiale senza esclusione di colpi. I teatri delle battaglie sono le citt\u00e0 pi\u00f9 importanti del globo, da Parigi a Washington a Mosca. Tra edifici in fiamme e i crateri dei bombardamenti, ogni potenza deve escogitare una strategia utile a superare gli altri avversari, ricorrendo alla sapienza dell'intelligenza artificiale ma anche alle indicazioni che arrivano dagli istinti pi\u00f9 primordiali. Un romanzo che mette in scena la Terza guerra mondiale prefigurando scenari politici che sono al contempo apocalittici e spaventosamente verosimili."}
{"id": "2102023", "revid": "228587", "url": "https://it.wikipedia.org/wiki?curid=2102023", "title": "S\u00fck\u00f6sd", "text": "S\u00fck\u00f6sd \u00e8 un comune dell'Ungheria di 4.101 abitanti (dati 2005). \u00c8 situato nella provincia di B\u00e1cs-Kiskun.\nIl nome deriva da , patrono del comune"}
{"id": "2102025", "revid": "1573940", "url": "https://it.wikipedia.org/wiki?curid=2102025", "title": "Bdeogale nigripes", "text": "La mangusta dai piedi neri (Bdeogale nigripes ) \u00e8 un mammifero carnivoro della famiglia degli Erpestidi.\nDescrizione.\nLunga 55-65 cm e pesante 2-3,5\u00a0kg, quella dai piedi neri \u00e8 una mangusta grossa e massiccia, con testa pesante (lunghezza condilo-basale pi\u00f9 di 100 mm), mascelle robuste, muso largo; il naso \u00e8 un po' ingrossato, spesso nocciola chiaro o rosa carne. Le orecchie sono arrotondate, con bordo peloso. Gli arti, di media lunghezza, sono robusti e le zampe hanno quattro tozze dita (manca il primo dito) e artigli brevi e forti. Le suole plantari anteriori sono quasi nude, quelle posteriori pelose. Nella dentatura (di 40 denti) si notano canini dritti, lateralmente compressi, il primo premolare superiore e quello inferiore molto piccoli e il quarto premolare superiore molariforme. Ha pelo fitto, molto corto e aderente al corpo, quasi rasato su testa e muso, lungo sulla coda. Il corpo \u00e8 grigio-bruno chiaro, finemente brizzolato; testa e gola sono grigio-biancastro; petto, torace e parte terminale degli arti sono bruno neri. Il ventre \u00e8 poco pi\u00f9 chiaro del dorso e la coda \u00e8 tutta bianco-grigio o candida. Ha ghiandole anali ben sviluppate.\nDistribuzione e habitat.\nLa mangusta dai piedi neri si trova solamente nelle foreste pluviali dell'Africa centrale; il suo areale si estende dal fiume Cross, a ovest, attraverso Camerun e Repubblica Centrafricana, fino a Guinea Equatoriale, Gabon, Repubblica del Congo e Repubblica Democratica del Congo a nord del fiume Congo a sud e alla Rift Valley, nella Repubblica Democratica del Congo orientale, a est. Nonostante quanto veniva affermato in passato, non vive in Angola. Si incontra fino ai 1000\u00a0m di altitudine.\nBiologia.\nQuasi notturna, vive sola o in coppie, in tane o altri ripari. Di abitudini terricole, non si arrampica volentieri sugli alberi. Si nutre di formiche e altri invertebrati, piccoli roditori e anfibi, ma anche di frutti. La durata della gestazione \u00e8 sconosciuta e il parto \u00e8 uniparo; il piccolo ha pelo lanoso e lungo, con zampe non ancora scure."}
{"id": "2102032", "revid": "2110845", "url": "https://it.wikipedia.org/wiki?curid=2102032", "title": "Jean-Marie Floch", "text": "In particolare, Floch ha descritto il comportamento dei consumatori applicando il tradizionale quadrato semiotico. Secondo questo schema, i consumatori ricadono necessariamente in una o pi\u00f9 delle valorizzazioni comportamentali espresse dal quadrato: pratica, ludico-estetica, utopica o critica. A queste corrispondono quattro modi di fare pubblicit\u00e0 da parte delle imprese:\nVoci correlate.\nRegimi discorsivi"}
{"id": "2102034", "revid": "8596", "url": "https://it.wikipedia.org/wiki?curid=2102034", "title": "La colmena", "text": ""}
{"id": "2102038", "revid": "114952330", "url": "https://it.wikipedia.org/wiki?curid=2102038", "title": "Mario Guarnacci", "text": "Biografia.\nMario Guarnacci nacque a Volterra il 25 ottobre 1701 da Raffaello Ottaviano Guarnacci, commendatore dell'Ordine di Santo Stefano e gentiluomo di camera del granduca Cosimo III de' Medici, e dalla patrizia senese Maria Girolama Bargagli.\nComp\u00ec i primi studi a Volterra presso i padri scolopi che gli trasmisero le prime nozioni di lettere italiane e latine e lo introdussero alla lingua spagnola, inglese e francese; all'et\u00e0 di diciassette anni fu quindi mandato a Firenze presso lo zio Niccol\u00f2 Silla Guarnacci, un addetto alla corte di Giovan Gastone de' Medici, per perfezionarsi nella lingua latina e greca sotto la guida del celebre Anton Maria Salvini.\nNel 1720 si trasfer\u00ec a Pisa per iniziare gli studi di giurisprudenza, diritto civile e canonico, senza per\u00f2 conseguire alcuna laurea.\nRientrato poi a Firenze frequent\u00f2 le varie accademie letterarie cittadine, soprattutto quella degli Apatisti, ed entr\u00f2 a far parte del circolo, dedito allo studio del greco antico, che in quegli anni si raccoglieva intorno ad Anton Maria Salvini (l'incontro con quest'ultimo fu fondamentale per la formazione culturale di Guarnacci).\nTra il 1726 e il 1757 Guarnacci si rec\u00f2 a Roma, dove divenne prelato. Nel 1757 torn\u00f2 definitivamente a Volterra, dove realizz\u00f2 il Museo etrusco Guarnacci e la Biblioteca pubblica Guarnacci. Mor\u00ec il 21 agosto 1785; il giorno successivo alla sua scomparsa gli vennero tributate solenni esequie nella chiesa di San Michele in Volterra e la sua salma fu portata nella chiesa di San Francesco dove fu deposta in un sepolcro marmoreo che egli stesso aveva fatto innalzare preventivamente tre anni prima.\nGuarnacci a Roma.\nNel 1726 Mario Guarnacci pass\u00f2 a Roma con l'intenzione di perfezionarsi in giurisprudenza e con la speranza di accedere a cariche e onori presso la corte pontificia.\nIl primo segno della stima acquistata presso le autorit\u00e0 ecclesiastiche romane venne con l'incarico di pronunciare un solenne discorso alla presenza del papa Benedetto XII, nella festa della Cattedra di San Pietro.\nNel 1729 monsignor Spannocchi present\u00f2 Guarnacci al sacerdote veneziano Carlo Rezzonico, che lo fece entrare nella Sacra Rota, in cui poteva partecipare allo studio delle cause nelle quali il prelato veneziano aveva diritto di voto; ci\u00f2 lo avvicin\u00f2 molto alla prelatura romana.\nNel 1730 mor\u00ec Benedetto XIII e gli successe il fiorentino Lorenzo Corsini che si chiam\u00f2 Clemente XII. Lorenzo Corsini era un amico di famiglia e personale di Mario e fin dai primi giorni del suo pontificato gli confer\u00ec la commenda dell'abbazia pisana di San Girolamo e lo mise al servizio del cardinale Alamanno Salviati, prefetto della Segnatura di Giustizia e presidente della Legazione di Urbino.\nGuarnacci apparteneva inoltre al Supremo Tribunale della Segnatura Apostolica, del quale divent\u00f2 uno dei pi\u00f9 alti responsabili col titolo di Decano.\nUn processo in cui ebbe molto da lavorare fu quello al cardinale Niccol\u00f2 Coscia. Guarnacci si occup\u00f2 anche di grandi questioni politiche: la Spagna aveva conquistato Parma e Piacenza, legate da tempo allo Stato Pontificio, l'Austria, il Regno di Napoli e altri stati pretendevano di imporre la loro politica alla Santa Sede e occorreva resistere; bisognava poi risanare le finanze che Benedetto XII non aveva affatto curato.\nMario continu\u00f2 a dedicarsi alla letteratura italiana e greca tanto da entrare a far parte dell'Accademia dell'Arcadia nella quale si distinse col nome di \"Zelalgo Arassiano\".\nNel 1733 fu iscritto nell'albo dei prelati romani e nel novembre dell'anno seguente, come premio per i suoi meriti e per i servizi resi alla corte pontificia, gli fu assegnata la prelatura della chiesa di San Giovanni de' Fiorentini e fu eletto canonico della patriarcale basilica di San Giovanni in Laterano, dove esercit\u00f2 il servizio liturgico.\nNel 1740 mor\u00ec Clemente XII e fu eletto sommo pontefice Benedetto XIV il quale lasci\u00f2 a monsignor Guarnacci gli incarichi che gi\u00e0 aveva e aggiunse quello di segretario della Congregazione Fermana, la quale aveva il ruolo di governare la citt\u00e0 e il territorio di Fermo, sede arcivescovile.\nNel 1740 su desiderio del papa Benedetto XIV Mario Guarnacci venne incaricato di proseguire la compilazione di una grande opera sulla vita dei pontefici e dei cardinali, rimasta fino ad allora incompiuta. In pochi anni Guarnacci stil\u00f2 le vite dei cardinali eletti dalla morte di Clemente X al principio del pontificato di Clemente XII e pubblic\u00f2 l'opera a Roma presso la tipografia vaticana nel 1751 col titolo \"Vitae et res gestae Pontificum Romanorum et S.R.E. Cardinalium a Clemente X ad Clemente XII\".\nGuarnacci e Volterra.\nIl Museo Etrusco.\nPur risiedendo stabilmente a Roma, dove raccoglieva opere, reperti e cimeli dell'antichit\u00e0 classica, Mario era solito trascorrere le sue vacanze a Volterra, dove recentemente erano state fatte scoperte archeologiche.\nVolle partecipare alla ricerca di ipogei etruschi investendo notevoli somme di denaro assieme ai fratelli Pietro, canonico e cavaliere dell'Ordine di Malta, e Giovanni, canonico e cavaliere di Santo Stefano.\nI primi scavi furono eseguiti nell'estate del 1738 nel terreno dei Falconcini, la necropoli del Portone, e furono poi ripresi nell'autunno del 1739 alla presenza di Anton Francesco Gori che in quel periodo andava mettendo insieme il materiale per il terzo volume del suo \"Museum etruscum \".\nNegli anni seguenti furono poi eseguiti altri scavi ed acquisti dai Guarnacci ed il loro museo, sistemato in due sale del piano terreno del loro palazzo in piazza San Michele, si arricch\u00ec molto.\nMario divenne molto celebre per la sua attivit\u00e0 di erudito anche all'estero: ricevette infatti importanti attestazioni di stima da Luigi XV di Francia, che gli concedette una pensione e da , che gli assegn\u00f2 una commenda dell'Ordine di Santo Stefano.\nAlla fine del 1757, nonostante le benemerenze e gli alti incarichi conseguiti durante la sua permanenza a Roma, per motivi di salute forse o per contrasti con eminenti personaggi della corte pontificia, Guarnacci si ritir\u00f2 definitivamente a Volterra pur conservando fino alla morte cospicui benefici romani.\nNella citt\u00e0 natale, poich\u00e9 aveva bisogno di un'abitazione pi\u00f9 ampia e comoda, Mario si trasfer\u00ec dalla casa paterna al palazzo acquisito dagli eredi di Lodovico Maffei, palazzo fatto ultimare nel 1527 da Mario Maffei vescovo di Aquino e situato nell'odierna via Guidi.\nIl Museo etrusco Guarnacci, che per ragioni successorie era divenuto comune con altri beni tra Mario e il nipote Giovan Gastone, divenne oggetto di un aspro contenzioso risolto nel 1759 dalla sentenza della Rota fiorentina che lo assegn\u00f2 a monsignor Guarnacci ritenuto il pi\u00f9 idoneo a condurlo nell'interesse privato e pubblico, quindi egli provvide a far trasferire il museo al piano terreno del suo palazzo.\nNel frattempo egli continu\u00f2 ad arricchirlo con nuovi reperti grazie anche alla sua diretta attivit\u00e0 archeologica che tra il 1759 e il 1761 si estese all'esplorazione dei ruderi di pubblici edifici e all'individuazione delle terme di San Felice e di Vallebona.\nGuarnacci temeva che alla sua morte la preziosissima raccolta si potesse smembrare, quindi con un atto di donazione del 15 settembre 1761, confermato dai testamenti del 14 gennaio e del 4 gennaio 1770, cedette il suo museo al pubblico della citt\u00e0 di Volterra, fatta eccezione per le sculture romane da lui acquistate a Roma.\nCon questa donazione realizz\u00f2 un'idea che aveva gi\u00e0 da tempo ed infatti in pi\u00f9 di una circostanza sin dagli inizi degli scavi, aveva manifestato la preoccupazione che questi preziosi resti, una volta riportati alla luce, potessero prendere la via dell'estero, mentre dovevano servire \"per benefizio delle lettere e per gloria di questo paese\".\nGrazie a nuovi ritrovamenti e ad ulteriori acquisti il Museo Guarnacci divenne uno dei pi\u00f9 belli d'Italia e la sua fama assunse dimensioni tali che lo stesso granduca Pietro Leopoldo, trovandosi in visita a Volterra nel 1773, volle visitarlo ed espresse il proprio compiacimento sia per la dottrina del collezionista che per la bellezza e la rarit\u00e0 degli oggetti raccolti.\nNel 1774, tuttavia, mor\u00ec inaspettatamente il nipote Giovan Gastone lasciando unici superstiti della famiglia e privi ormai di speranze di successione lo stesso monsignor Mario e suo fratello Giuseppe. Fu per questo motivo che Guarnacci chiese al granduca di Toscana la facolt\u00e0 di poter adottare un figlio; cos\u00ec il 18 maggio 1774 monsignor Mario chiam\u00f2 a far parte della famiglia il secondogenito di sua sorella Ottavia, Paolo Buonamici. Datogli quindi il suo cognome lo nomin\u00f2 suo erede e fece in modo di congiungerlo in matrimonio con Lucilla figlia di Mario Maffei.\nPer quanto riguarda il Museo, mantenendo quanto aveva disposto con la donazione del 1761, defin\u00ec la condizione giuridica dell'ente da lui fondato che dot\u00f2 di una rendita annua di 120 scudi.\nCon la morte di Giovan Gastone tutto il patrimonio della famiglia fin\u00ec per confluire nelle mani di monsignor Mario che pertanto divenne ricchissimo.\nLa Biblioteca Pubblica.\nDopo il lungo soggiorno romano durante il quale aveva tentato la carriera ecclesiastica, tornato a Volterra nel 1757, oltre agli scavi archeologici, Guarnacci si dedic\u00f2 prevalentemente alle ricerche sugli antichi popoli italici, con lo scopo principale di accrescere la propria gi\u00e0 copiosa collezione.\nNel secolo che costitu\u00ec, specie nei primi decenni, un momento particolarmente felice per gli studi eruditi, l'essere bibliotecario costituiva una delle massime aspirazioni degli studiosi dell'epoca.\nLa consapevolezza del valore del patrimonio storico - bibliografico, unita al timore che la ricchezza delle conoscenze cos\u00ec acquisite potesse andare perduta, spinse Mario a far s\u00ec che tutto quello che aveva recuperato non rimanesse qualcosa di privato, ma diventasse patrimonio pubblico.\nOltre a salvaguardare i beni librari ed artistici, egli desiderava promuovere la lettura e una maggiore circolazione delle idee.\nIn una cittadina come Volterra che, durante gli anni quaranta, grazie ai ragguardevoli ritrovamenti archeologici, si era trovata al centro di importanti studi storici, la promozione di istituti culturali \"pubblici\", offriva la possibilit\u00e0 di apertura e scambio con il mondo culturale ufficiale altrimenti troppo lontano.\nEgli decide cos\u00ec di donare ai cittadini di Volterra tutto il suo patrimonio bibliografico con l'intenzione di fondare una biblioteca pubblica.\nRibadisce pi\u00f9 volte che la biblioteca dovr\u00e0 essere del pubblico e fa appello soprattutto alle autorit\u00e0 ecclesiastiche affinch\u00e9 portino a termine l'opera qualora non fosse in grado di farlo il suo iniziatore.\nIl vero scopo fu quello di tutelare il patrimonio raccolto e di far s\u00ec che le antichit\u00e0 trovate in Volterra rimanessero per sempre nel luogo d'origine, infatti agli eredi lasci\u00f2 solo ritrovamenti archeologici che non fossero volterrani, mentre si rivolse al sovrano affinch\u00e9 n\u00e9 l'intero museo, n\u00e9 una sola sua parte venissero mai trasferiti a Firenze.\nSe quindi il museo agli inizi degli anni sessanta era gi\u00e0 formato e secondo il volere del possessore destinato a divenire pubblico, la biblioteca a quell'epoca esisteva solo come libreria personale e solo in seguito alla diversa funzione che avrebbe dovuto svolgere, acquist\u00f2 le dimensioni e le caratteristiche dell'odierno fondo Guarnacci.\nPer arricchire la sua libreria, Mario inizi\u00f2 a raccogliere libri e opere di vario genere, scelse Roma per i suoi principali acquisti e scambi. Tra i libri pervenuti da Mario figurano:\nGli altri sono testi di carattere pi\u00f9 vario, tra i quali prevalgono libri di argomento tecnico \u2013 scientifico, secondo il nuovo indirizzo della cultura italiana del secondo Settecento: tra i pi\u00f9 noti:\nNon mancano inoltre libri di storia locale, testi linguistici, tra i quali una grammatica ed un dizionario di inglese:\nSi pu\u00f2 ritenere che i numerosi libri di carattere divulgativo siano presenti non tanto per l'influsso delle tendenze culturali dell'epoca, quanto come scelta dettata dalla necessit\u00e0 di fornire la libreria, oltre che di testi pi\u00f9 impegnativi, anche di opere rivolte ad un pubblico pi\u00f9 vasto.\nFatto qualche ultimo acquisto tra cui la biblioteca di Fabricius in 15 tomi, Guarnacci poteva con soddisfazione ritenere di aver portato a termine in poco pi\u00f9 di due anni, il suo progetto di \"pubblica libreria\".\nIntorno al 1765 la biblioteca era fondamentalmente costituita, abbiamo notizia di due considerevoli baratti, nel \u201969 con Monaldini a Roma e l'anno successivo con il libraio Andrea Spulcioni a Firenze, di cui abbiamo ritrovato il contratto, nei vent'anni che seguirono, Guarnacci morir\u00e0 nel 1785, l'incremento fu piuttosto modesto e si tratt\u00f2 di studi che stava compiendo per la sua opera sul primato etrusco le \"Origini Italiche\".\nNel 1786 viene fondata la Biblioteca Pubblica Guarnacci con lascito testamentario a favore dei cittadini di Volterra di circa 7.000 volumi da parte di Mario Guarnacci.\nNel corso del tempo questa biblioteca \u00e8 andata costantemente accrescendosi con acquisti, depositi e donazioni fino a raggiungere la ragguardevole dimensione attuale di circa 50.000 volumi.\nLa Biblioteca di Volterra situata in via Don Minzoni, la stessa via del Museo Etrusco, tuttora \u00e8 un'importante biblioteca storica della Toscana e per la ricchezza dei suoi depositi antichi si presenta ancora come inesauribile miniera per lo studioso di discipline storico \u2013 letterarie.\nL'attivit\u00e0 letteraria.\nPoetica.\nNel periodo in cui Mario entr\u00f2 a far parte dell'Accademia dell'Arcadia scrisse molte poesie in greco e in italiano tanto da qualificarlo tra i migliori poeti arcadici di quel tempo.\nLe poesie vennero raccolte in un volume che fu pubblicato nel 1769 a Lucca presso Leonardo Venturini col titolo di \"Poesie di Zelalgo Arassiano\".\nL'attivit\u00e0 poetico \u2013 letteraria di Mario Guarnacci, fondata su solide basi filologiche, e sostanziata da contenuti di grande integrit\u00e0 morale ed intellettuale, funge da strumento e poi da cassa di risonanza per quella storico \u2013 erudita, egli deve aver operato fra questa e l'attivit\u00e0 poetica una distinzione di ambiti alla quale nel tempo si mantenne fedele e la scelta di conservare e pubblicare sotto il nome arcadico la produzione poetica, sotto il nome di battesimo le opere di carattere erudito, testimonia simbolicamente questa distinzione.\nLa sua produzione poetica comprende inoltre traduzioni, liriche e un lavoro drammatico, quest'ultimo, una tragedia in cinque atti intitolata \"Muzio Scevola\".\nLe liriche e le traduzioni sono state stampate pi\u00f9 volte: vennero raccolte anch'esse nell'edizione lucchese stampata dal tipografo Leonardo Venturini, e le ha riprodotte l'editore Froni nel 2001, per iniziativa dell'Accademia dei sepolti e del Comune di Volterra, in occasione del terzo centenario della nascita di Mario Guarnacci.\nTraduzione dell'Ecuba.\nNonostante i suoi studi il lavoro sugli autori antichi resta in questi anni al centro delle sue attivit\u00e0: Guarnacci si impegna a tradurre dal greco varie tragedie di Sofocle e di Euripide. Salvini apprezz\u00f2 molto la traduzione dell'Ecuba corredandola di note raccomand\u00f2 all'allievo di darla alle stampe. La traduzione \u00e8 elegante e tuttora apprezzabile: all'epoca fu accolta con tutti gli onori.\nRappresenta il primo lavoro poetico che Mario non rifiuter\u00e0: stampata sotto il nome di battesimo nel 1725 a Firenze, la traduzione sempre corredata delle preziose note, e finalmente con il testo greco a fronte, ricomparir\u00e0 anche nel 1769 all'interno dell'edizione lucchese delle \"Poesie di Zelalgo Arassiano\".. Nella lettera dedicatoria al Salvini, Guarnacci dichiara di seguire l'esempio degli antichi scrittori, raccomandando la sua traduzione all'illustre maestro, e la riconosce frutto dei suoi insegnamenti.\nTraduzione delle Troades di Seneca.\nGuarnacci tradusse anche le \"Troades\" di Seneca, corredate di prefazione e stampate in fondo al volume delle \"Poesie di Zelalgo Arassiano\" (edite a Lucca nel 1769). La traduzione non \u00e8 datata, ma viene attribuita agli anni trascorsi fra Firenze e Pisa prima del trasferimento a Roma. Dalla prefazione alle \"Troades\" si affaccia un Guarnacci in perfetta sintonia con quello incontrato nella prefazione all\"'Ecuba\": il giovane traduttore utilizza le stesse autorit\u00e0 e gli stessi argomenti.\nInsomma egli dichiara e dimostra di dedicarsi ai suoi studi filologici, orientati attraverso una serie di traduzioni all'acquisizione di eloquenza e dottrina, contemporaneamente all'impegno negli studi.\nIl Muzio Scevola.\nIl \"Muzio Scevola\" \u00e8 una tragedia che costituisce la sintesi ultima di tutte le sfaccettature della fisionomia di intellettuale erudito del Guarnacci. Egli dichiara preliminarmente che il suo racconto \u00e8 tutto storico perch\u00e9 si basa su fonti classiche puntualmente citate: Dionigi di Alicarnasso, Tito Livio, Plutarco.\nOltre che funzionale all'acquisizione di evidenza storico \u2013 documentaria, il testo antico si rivela anche strumentale all'elaborazione di un modello di scrittura tragica. Il contenuto di quest'opera fa poi da contrappunto ideale alla visione etrusco- centrica dell'universo che Guarnacci aveva offerto con le \"Origini Italiche\" nel campo della ricerca storico \u2013 erudita e la campagna contro la mistificazione, premessa comune delle sue opere si concretizza nell'antigrecismo che affiora dal \"Muzio Scevola\" cos\u00ec come nella riaffermazione del debito di civilizzazione contratto dai romani con gli etruschi, nel far dibattere a questi, quasi tecnicamente, argomenti legati al modo di osservazione delle leggi.\nQui rievoca anche i suoi passati studi di giurisprudenza, infine egli ribadisce il suo impegno maieutico e l'idea che la letteratura debba essere esemplare, scegliendo di portare in scena i personaggi che parlano la lingua della magnanimit\u00e0.\nLa tragedia narra la leggenda romana di un giovane aristocratico, Caio Muzio Cordo che voleva uccidere il comandante etrusco Porsenna durante l'assedio di Roma nel 508 a.C., ma sbagli\u00f2 persona e fece ardere la propria mano sul fuoco per punirla dell'errore commesso, in seguito a ci\u00f2 fu chiamato Scevola.\nI personaggi che Mario sceglie per la sua tragedia sono etruschi e romani: il re etrusco Porsenna, il figlio etrusco Arunte, i romani Muzio, Orazio Coclite ed il console Publio Valerio Publicola, le romane Valeria, figlia del console, e la sua amica Clelia.\nLe origini italiche.\nLa sua sincera passione per l'antichit\u00e0 oltre alle fruttuose esplorazioni archeologiche, si tradusse anche in profondi ed eruditi studi che volevano dimostrare il primato etrusco nella civilizzazione del mondo antico; fu cos\u00ec che nel suo soggiorno volterrano condusse a termine la sua opera maggiore che col titolo di \"Origini italiche o siano memorie istorico \u2013 etrusche sopra l'antichissimo regno d'Italia e sopra i di lei primi abitatori nei secoli pi\u00f9 remoti\" apparve tra il 1767 e il 1772 in tre tomi stampati a Lucca da Leonardo Venturini.\n\u00c8 un'opera molto erudita sulle origini mitiche e storiche dei popoli che per primi abitarono la penisola italiana, popoli che l'autore fa discendere dagli Etruschi, dei quali analizza la lingua, le monete, le arti e le scienze. Mario voleva dimostrare che le arti e le scienze non erano state introdotte, come si pensava comunemente, in Italia dalla Grecia, ma viceversa.\nNelle Origini Italiche come gi\u00e0 in alcune delle poesie composte dopo la fine degli anni '40, e poi nel Muzio Scevola, l'etrusco Guarnacci rimprovera anche i romani per la loro opera di cancellazione perfino delle memorie etrusche, soprattutto per il mancato riconoscimento del debito di civilizzazione contratto con l'antico popolo italico da cui hanno derivato studi, leggi, arti, monumenti e riti.\nGuarnacci dunque vuole dimostrare che la civilt\u00e0 della Grecia e quella di Roma sarebbero figlie della civilt\u00e0 Etrusca. La tesi trov\u00f2 all'inizio molti sostenitori e anche molti oppositori, piano piano gli entusiasti restarono pochi, l'Accademia Etrusca di Cortona, citt\u00e0 etrusca, accett\u00f2 subito la tesi del Guarnacci e lo nomin\u00f2 suo lucomone.\nLa produzione negli anni romani.\nDopo la morte di Anton Maria Salvini avvenuta nel 1729 egli compose una biografia del maestro che si stamp\u00f2 nel 1751, all'interno del tomo V delle \"Vite degli Arcadi illustri\".\nQuattro sonetti, una canzone e un capitolo in terza rima entrarono nel tomo X delle \"Rime degli Arcadi\".\nA queste opere sono comuni la raffinatezza linguistico \u2013 stilistica e la ricerca di una musicalit\u00e0 pacata che caratterizzano l'impegno formale di Guarnacci in Arcadia."}
{"id": "2102048", "revid": "149485", "url": "https://it.wikipedia.org/wiki?curid=2102048", "title": "Cascina Pianina", "text": ""}
{"id": "2102050", "revid": "116944", "url": "https://it.wikipedia.org/wiki?curid=2102050", "title": "Re dei Vendi", "text": ""}
{"id": "2102051", "revid": "124006960", "url": "https://it.wikipedia.org/wiki?curid=2102051", "title": "Deepak Chopra", "text": "Biografia.\nScrittore prolifico, professore universitario e medico, Deepak Chopra ha all\u2019attivo oltre 75 best-seller, con oltre 20 milioni di copie vendute in tutto il mondo e tradotte in ben 30 lingue. Tra i libri di Deepak Chopra pi\u00f9 noti ricordiamo: \"\u2018Le 7 leggi spirituali del successo\u2019\", \"\u2018La Pace \u00e8 la Via\u2019\", \"\u2018L\u2019anima del vero leader\u2019\", \"\u2018La via della prosperit\u00e0\u2019\", \"\u2018Il Potere, la Libert\u00e0 e la Grazia\u2019\", \"\u2018La mia via al Benessere\u2019\", \"\u2018Spiritual Solutions\u2019 e altre nuove uscite.\" \nHa raggiunto la fama nel 1981, dopo essere divenuto uno dei leader del movimento della meditazione trascendentale, che ha poi lasciato nel 1993, creando una tecnica alternativa chiamata meditazione del suono primordiale. Nel 1995 il Dr. Chopra ha inaugurato un suo Centro per il Benessere (The Chopra Center for Well Being) e offre una grande variet\u00e0 di programmi di medicina mente-corpo e sviluppo personale, individuali e di gruppo; programmi che integrano il meglio della medicina occidentale e delle medicine naturali tradizionali offrendo un fresco approccio alle moderne esigenze della salute.\nNel 1998 gli \u00e8 stato assegnato il premio Ig Nobel per la fisica per la sua personalissima interpretazione della fisica quantistica e della sua applicazione alla vita, alla medicina, alla libert\u00e0 e alla ricerca della felicit\u00e0 economica.\nOpere.\nHa scritto oltre 50 libri in inglese, di cui molti tradotti in italiano (editi soprattutto dalla Sperling &amp; Kupfer), su diversi argomenti riguardanti i rapporti mente-corpo e la spiritualit\u00e0. \nTra questi:"}
{"id": "2102061", "revid": "339392", "url": "https://it.wikipedia.org/wiki?curid=2102061", "title": "Angelo Participazio", "text": ""}
{"id": "2102065", "revid": "767487", "url": "https://it.wikipedia.org/wiki?curid=2102065", "title": "Torno a vivere da solo", "text": "Torno a vivere da solo \u00e8 un film del 2008 scritto, diretto e interpretato da Jerry Cal\u00e0, sequel di \"Vado a vivere da solo\" di Marco Risi.\nTrama.\nMilano. Giacomo \u00e8 ormai adulto, sposato con due figli, ed \u00e8 un affermato agente immobiliare. Dopo la separazione dalla moglie Francesca, la coppia si deve dividere i figli Chiara e Paolo per i weekend. Gli amici consigliano Giacomo su immediate e pronte attivit\u00e0 di ricerca di possibili eventuali amanti, ma Giacomo punta su Jessica, l'ex moglie di Nico.\nL'amico Ivano lo porta a vivere nel suo vecchio appartamento sui Navigli, con la medesima mobilia kitsch, che vede ospitare gli attacchi alla bella Jessica, i ripensamenti della moglie, il \"coming out\" del suo collega Ivano, una festa improvvisata dalla figlia liceale e un litigio tra i genitori di Giacomo.\nAnche questi due sono in rotta: il padre, lasciata la moglie, va a vivere come un barbone in Stazione Centrale con un altro clochard. Qui Giacomo salva dalla prostituzione la brasiliana Telma e la porta a casa sua per ospitarla.\nIntanto Nico, lo sciupafemmine del gruppo, scoprendo le tresche di Giacomo con Jessica, vuole vendicarsi provando (e riuscendo) a portarsi a letto Francesca, mentre questa, nel frattempo, ha gi\u00e0 avviato un legame di ripiego con il giovanissimo Mirko, che, una volta instauratosi in casa insidia la figlia di Giacomo. La scoperta della relazione tra Mirko e Chiara porta Francesca a rompere il legame, allontanando Mirko ed essere cos\u00ec pronta ad accogliere le attenzioni di Nico con cui va a convivere.\nGiacomo intanto rivela ad Ivano l'attuale situazione amorosa di tutti i componenti del gruppo, ed afferma di avere intrapreso una seria relazione con Jessica, tutti si ritrovano poi un anno dopo a casa di Giacomo per festeggiare capodanno, \u00e8 qui che infine si scopre che la bella Telma, la giovane brasiliana che Giacomo aveva salvato da uno sfruttatore, \u00e8 in realt\u00e0 una transessuale ed ha una relazione con Ivano.\nProduzione.\nIl film \u00e8 stato prodotto da Massimiliano Caroletti.\nDistribuzione.\nIl film \u00e8 uscito nelle sale il 5 dicembre 2008.\n\"Torno a vivere da solo\" nel 2008 \u00e8 stato tra i film in concorso dell'ottava edizione del Monte-Carlo Film Festival de la Com\u00e9die, dove ha ricevuto due nomination, e nel 2009 \u00e8 stato tra i film in corcorso ai David di Donatello.\nColonna sonora.\nLe musiche sono di Umberto Smaila."}
{"id": "2102067", "revid": "54253", "url": "https://it.wikipedia.org/wiki?curid=2102067", "title": "Giovanni I Participazio", "text": ""}
{"id": "2102069", "revid": "54253", "url": "https://it.wikipedia.org/wiki?curid=2102069", "title": "Giovanni II Participazio", "text": ""}
{"id": "2102071", "revid": "54253", "url": "https://it.wikipedia.org/wiki?curid=2102071", "title": "Orso I Participazio", "text": ""}
{"id": "2102073", "revid": "54253", "url": "https://it.wikipedia.org/wiki?curid=2102073", "title": "Orso II Participazio", "text": ""}
{"id": "2102079", "revid": "125595966", "url": "https://it.wikipedia.org/wiki?curid=2102079", "title": "Maxime Weygand", "text": "\u00c8 stato un personaggio importante delle due guerre mondiali, e membro dell'Acad\u00e9mie fran\u00e7aise.\nBiografia.\nInfanzia.\nNacque nella capitale del Belgio da genitori ignoti; sono state fatte molte ipotesi sull'identit\u00e0 della madre e del padre: secondo Charles Fouvez, che ha scritto nel 1967 il libro \"Le Myst\u00e8re Weygand\", egli sarebbe il figlio illegittimo del re Leopoldo II del Belgio, e della Contessa Kosakowska, sposa d'un nobile russo d'origine lituana; secondo Bernard Destremeau, autore d'una biografia di Weygand pubblicata negli anni Ottanta, vi sarebbero almeno quattro ipotesi, fra le quali la pi\u00f9 verosimile - perch\u00e9 basata sulle confidenze dello stesso re Alberto II - sarebbe che Weygand fosse nato dal colonnello Van der Smyssen, e dall'imperatrice Carlotta del Messico.\nNel 2003 il giornalista francese Dominique Paoli afferm\u00f2 invece, che fosse figlio di der Smyssen, e di M\u00e9lanie Zichy-Metternich, dama di compagnia di Carlotta e figlia del Cancelliere austriaco Klemens von Metternich; Paoli, inoltre, asser\u00ec che il fosse nato intorno alla met\u00e0 del 1865, e non nel gennaio del 1867, come ufficialmente conclamato. Durante tutto l'arco della sua vita, Weygand dichiar\u00f2 di non conoscere l'identit\u00e0 dei suoi genitori.\nFu affidato fin dalla nascita alla nutrice Madame Virginie Saget, che l'allev\u00f2 fino all'et\u00e0 di sei anni, e che egli consider\u00f2 per molto tempo una mamma. Successivamente il giovane Maxime venne condotto in Francia, dove divenne il pupillo di David Cohen di Leon, commerciante ebreo di Marsiglia; stranamente, Weygand nelle sue \"M\u00e9moires\" non fa alcun cenno ai suoi tutori, mentre rende grandi omaggi alla sua governante, ed al cappellano del suo Liceo, che gli trasmisero la fede cattolica.\nCarriera militare.\nDopo gli studi effettuati in diversi licei, entr\u00f2 con il nome di Maxime de Nimal all'Accademia militare di Saint-Cyr come allievo straniero (belga), uscendone nel 1887 con il grado di sottotenente di cavalleria, ed assegnato al 4\u00ba reggimento dei Dragoni. Il 18 ottobre 1888, Maxime de Nimal \u00e8 riconosciuto da un contabile, impiegato di David Cohen, tale Fran\u00e7ois-Joseph Weygand (1846-1915), nato da un'antica famiglia alsaziana di Rhinau. Questa legittimazione gli forn\u00ec una vera identit\u00e0 e consentendogli, secondo i suoi desideri, di acquisire immediatamente la nazionalit\u00e0 francese. Maxime tuttavia non avr\u00e0 mai alcuna relazione personale con questo padre adottivo.\nLa carriera militare lo conduce a Chamb\u00e9ry, Saint-\u00c9tienne, Lun\u00e9ville, Saumur, Niort e Nancy. Tenente nel 1891, \u00e8 nominato capitano nel settembre 1896. Al momento dell'affare Dreyfus, si schiera fra gli antidreyfusardi, partecipando ad una sottoscrizione a favore della vedova del colonnello Henry, suicidatosi quando fu scoperta la sua falsificazione del documento che accusava Dreyfus. Questa iniziativa cost\u00f2 a Weygand l'unica sanzione che abbia mai subito: quattro giorni di arresti, inflitti dietro ordine del ministro della Guerra, Charles de Freycinet, \u00abper aver preso parte a una sottoscrizione che aveva carattere politico\u00bb.\nDue anni dopo, il 12 novembre 1900, mentre era capitano presso il 9\u00ba reggimento Dragoni \u00e0 Vitry-le-Fran\u00e7ois, spos\u00f2 a Noyon, nell'Oise, Marie-Ren\u00e9e-Jos\u00e9phine de Forsanz, di ventiquattro anni, figlia del colonnello comandante il reggimento. Nacquero due figli: \u00c9douard, nato nel 1901, che divent\u00f2 industriale, e Jacques, nato nel 1905, che seguendo le orme del padre intraprese la carriera militare, raggiungendo il grado di maggiore e lasciando l'esercito dopo la Liberazione. Dal 1902 al 1907 e dal 1910 al 1912, periodi durante i quali venne promosso maggiore (maggio 1907) e, successivamente tenente colonnello (maggio 1912), Weygand divenne istruttore all'\u00c9cole de cavalerie de Saumur. Nel 1913 divent\u00f2 cavaliere della L\u00e9gion d'honneur, entrando al Centro des hautes \u00e9tudes militaires, dove venne notato dal generale Joffre.\nPrima guerra mondiale.\nAll'inizio della prima guerra mondiale, Weygand era tenente colonnello, e comandante in seconda del 5\u00ba reggimento ussari, a Nancy, con il quale partecip\u00f2 alla battaglia di Morhange. A seguito della rapida riorganizzazione dei comandi francesi voluta dal generale Joffre per evitare una probabile disfatta, FU promosso colonnello, e destinato dal 28 agosto 1914 presso il generale Foch, da cui venne nominato capo di stato maggiore alla IX Armata il 21 settembre 1914, e poco dopo al gruppo armate del Nord. Promosso generale di brigata nel 1916, Weygand dovette, suo malgrado, seguire Foch nella sua temporanea disgrazia durante i primi mesi del 1917: infatti l'accompagn\u00f2 durante una missione confidenziale a Berna, per esaminare l'eventualit\u00e0 d'una violazione del territorio elvetico da parte dell'esercito tedesco.\nNel maggio 1917, dopo lo scacco subito dal generale Nivelle, P\u00e9tain, nuovo comandante in capo, richiam\u00f2 Foch come capo di stato maggiore generale. Weygand divenne uno dei sotto capi di stato maggiore, e fu promosso generale di divisione a titolo temporaneo. Il 6 e 7 novembre 1917, assieme al maresciallo Foch, partecip\u00f2 alla Conferenza di Rapallo, convocata per sostenere il fronte italiano dopo la disfatta di Caporetto, nel corso della quale vennero decisi consistenti aiuti militari all'esercito italiano, oltre alla creazione di un Consiglio Superiore di Guerra interalleato.\nIn seguito alla riunione tenuta a Doullens il 26 marzo 1918, allorch\u00e9 il comando in capo delle armate alleate, con il titolo di generalissimo, affidato a Foch, Weygand, suo diretto collaboratore, fu nominato al posto chiave di maggior generale delle armate alleate. L'8, 9 e 10 novembre 1918, Weygand assistette Foch nei negoziati d'armistizio, dando lettura ai tedeschi delle condizioni d'armistizio, nella foresta di Compi\u00e8gne, nel vagone di Rethondes. Weygand \u00e8 cos\u00ec un raro esempio nella storia dell'esercito francese, di scalata ai pi\u00f9 alti gradi della gerarchia militare, da parte di un ufficiale che non aveva mai avuto un comando operativo in battaglia. Ci\u00f2 sar\u00e0 ironicamente sottolineato dal generale de Gaulle nelle sue \"Memorie\".\nFra le due guerre.\nGuerra sovietico-polacca.\nNel 1920, il generale Weygand, nominato consigliere militare di J\u00f3zef Pi\u0142sudski in Polonia, venne chiamato a comandare la \u00abMissione militare francese\u00bb, un gruppo d'ufficiali francesi mandati in aiuto all'esercito polacco in rotta di fronte alle armate russe. In quel momento la Polonia, che nel 1918 era entrata in guerra contro la Russia bolscevica, era sul punto di essere sconfitta dalle forze sovietiche del maresciallo Tucha\u010devskij. L'intervento francese aiut\u00f2 i Polacchi a vincere la battaglia di Varsavia, dopo la quale i sovietici chiesero un armistizio e i polacchi si annetterono una gran parte dell'Ucraina e della Bielorussia.\nIl reale ruolo svolto dalla Missione militare francese \u00e8 stato messo in discussione. Alcuni ufficiali polacchi hanno sostenuto che la battaglia di Varsavia sia stata vinta solo da essi, prima che la missione francese avesse potuto dare il suo contributo ai piani di battaglia, punto di vista condiviso anche dallo storico Norman Davies. D'altro canto, gli storici francesi sostengono che i numerosi ufficiali francesi della \u00abMissione militare\u00bb, resi esperti dalle battaglie combattute sul fronte occidentale, abbiano inquadrato ed istruito una gran parte dell'esercito polacco, quindi abbiano contribuito alla sua riorganizzazione. Questo senza considerare che gran parte dell'aviazione polacca era composta da piloti francesi e statunitensi.\nIn tempo di pace.\nWeygand venne promosso generale di Corpo d'armata nel 1920, e generale d'armata nel 1923. In Siria sostitu\u00ec il generale Gouraud, nell'incarico di Alto Commissario di Francia. Nel 1924, entr\u00f2 nel \u201cConsiglio Superiore di Guerra\u201d, e nel 1925, venne chiamato a dirigere il \u201cCentro di alti studi militari\u201d, quindi promosso Capo di Stato maggior generale dell'esercito nel 1930. L'11 giugno 1931, insieme al romanziere Pierre Beno\u00eet, fu eletto nell'Acad\u00e9mie fran\u00e7aise all'unanimit\u00e0 dei votanti per succedere al maresciallo Joffre al posto 35. Fino al 1935, mantenne la carica di vice presidente del Consiglio Superiore di Guerra, e in questa veste, denunci\u00f2 il pericolo hitleriano, condannando il riarmo della Germania. Si ritir\u00f2 il 21 gennaio 1935, lasciando il posto al generale Gamelin, ma venne mantenuto in servizio senza limite d'et\u00e0. Nel 1938, manifesta la sua fiducia nella capacit\u00e0 dell'esercito francese di vincere in caso di conflitto.\nSeconda guerra mondiale.\nDr\u00f4le de guerre.\nDietro sua domanda, Weygand fu richiamato in servizio attivo dal presidente \u00c9douard Daladier nell'agosto 1939 al fine di comandare le forze francesi in Medio Oriente. Venne poi nominato capo del Teatro d'Operazioni del Mediterraneo Orientale, con l'incarico di coordinare dal suo Quartier generale situato a Beirut, la presenza militare francese nel Levante e nei Balcani. Nell'ottobre 1939, si rec\u00f2 in Turchia, per firmare il trattato di mutua assistenza fra la stessa Turchia, la Francia e la Gran Bretagna. Nei mesi seguenti, tentava di mettere in campo diversi piani d'azione militare volti all'apertura di un fronte d'Oriente che avrebbe potuto prendere alle spalle la Germania ed i suoi alleati, preparando in particolare dei progetti di sbarco francesi a Salonicco e in Romania, cos\u00ec come un'offensiva contro i campi petroliferi sovietici del Caucaso, dato che allora l'URSS era legata alla Germania dal Patto Molotov-Ribbentrop. Le forze limitate di cui disponeva (appena tre divisioni) fecero s\u00ec che questi piani ambiziosi restassero solo allo stato di progetto.\nRichiamo in Francia e assunzione del Comando.\nAlla met\u00e0 del mese di maggio 1940, la situazione militare in Francia era cos\u00ec compromessa che il comandante supremo, il generale Maurice Gamelin, giudicato troppo attendista, venne destituito ed il settantatreenne Weygand, che si trova in Siria, fu chiamato il 17 maggio dal presidente del consiglio Paul Reynaud a sostituirlo. Le divisioni corazzate tedesche, dopo aver rotto il fronte il 13 maggio a Sedan, proseguono la loro avanzata a ovest tagliando in due l'esercito francese, e circondandone buona parte in Belgio assieme alle truppe britanniche della B.E.F. - \"British Expeditionary Force\" che vi si trovavano al comando del feldmaresciallo Gort.\nIl 18 maggio Weygand era giunto a Il Cairo per conferire con il generale A. P. Wavell, comandante delle forze armate britanniche in Egitto, quando gli fu comunicato un ordine urgente del primo ministro francese Reynaud lo convocava a Parigi. Weygand part\u00ec immediatamente, sperando che il suo aereo potesse raggiungere la capitale francese quella stessa sera, dopo aver effettuato il rifornimento carburante a Tunisi. Purtroppo il volo incapp\u00f2 in forti venti contrari, e l'aereo dovette invertire la rotta, per effettuare un nuovo rifornimento a Mersa Matruh, in Egitto, perdendo ulteriormente tempo prezioso. L'aereo di Weygand giunse sull'aeroporto di Etampes, in Francia, la mattina del 19 maggio, ma durante la fase di atterraggio il carrello dell'aereo cedette, e Weygand dovette uscire dall'aereo arrampicandosi su una torretta della mitragliatrice, sballottato ma vivo.\nUn primo incontro con il Capo di Stato Maggiore, generale Maurice Gamelin, avvenne alle 15.30 di quello stesso giorno presso il Q.G. di Vincennes. Il colloquio tra i due dur\u00f2 alcune ore, nel corso delle quali Gamelin lo inform\u00f2 del quadro generale della situazione.\nWeygand si rese immediatamente conto della vastit\u00e0 del disastro che incombeva sulla Francia, quindi nel pomeriggio si rec\u00f2 a La Fert\u00e9-sous-Jouarre, sede del Q.G. del comando del fronte nord-orientale, retto del generale Alphonse Georges, comandante in capo francese del settore nordest. Dopo il colloquio con Georges, Weygand rientr\u00f2 a Parigi alle 18.30 per incontrare Reynaud ed il Maresciallo Philippe P\u00e9tain, il quale, su esplicita richiesta del primo ministro, era entrato a far parte del governo francese come suo vice.\nDurante la riunione Reynaud chiese a Weygand di sostituire Gamelin alla testa dell\"'Arm\u00e9e de Terre\", prendendo in mano le redini dell'esercito. Dopo una lunga discussione, Weygand disse: \"Molto bene, accetto la responsabilit\u00e0 che mi conferite. Non sarete sorpreso se non prometto vittoria, e non vi offro nemmeno speranza di vittoria\". Con queste parole, in verit\u00e0 non molto ottimistiche, Weygand completamente sfinito si ritir\u00f2 per andare a dormire. Il mattino dopo (20 maggio), Weygand si rec\u00f2 a Vincennes dove ebbe un freddo e breve colloquio con Gamelin, il quale gli rimise formalmente l'incarico.\nIl primo atto di Weygand, che ignorava l'esatta situazione del 1\u00ba Gruppo di Armate francesi (generale Billotte), fu di annullare l'ultimo ordine (noto come \"Ordine personale e segreto n. 12\"), emanato da Gamelin alle 9.45 del 19 maggio, e diretto a Georges, che prevedeva una controffensiva. Da notare che questa direttiva fu l'unico ordine diretto mai dato da Gamelin a Georges, anche se in realt\u00e0 pi\u00f9 che di un ordine si trattava di una serie di considerazioni personali e suggerimenti tattici. I rapporti tra i due generali erano inesistenti, e si parlavano a malapena.\nTale ordine aument\u00f2 la confusione in cui erano gi\u00e0 immersi Georges e i suoi ufficiali subordinati. Tuttavia Weygand eman\u00f2 immediatamente un altro ordine, che una volta attuato port\u00f2 qualche conforto ai suoi comandanti sul campo: le strade che portavano al fronte dovevano essere immediatamente sgomberate, i civili avevano il permesso di percorrerle solo tra le sei di sera e la mezzanotte. Se Gamelin avesse preso subito una tale decisione le conseguenze sulle prime fasi della campagna di Francia sarebbero state considerevoli. Fino a quel momento una parte del successo tedesco era dovuto al fatto che i rinforzi alleati, in particolare artiglieria e mezzi corazzati, avevano perso una enorme quantit\u00e0 di tempo per avanzare sulle strade intasate dalle colonne di profughi.\nSubito dopo Weygand si rec\u00f2 al Q.G. di Georges, a La Fert\u00e9, dove un breve incontro con il generale lo convinse definitivamente dell'urgenza di avere un colloquio personale diretto con i comandanti del nord, per avere un quadro chiaro e diretto della situazione. nel pomeriggio inform\u00f2 Reynaud della sua decisione. Il progetto era di recarsi in treno ad Abbeville, ma il primo ministro fortunatamente lo dissuase. Weygand ingnorava che le forze corazzate di Guderian avevano, in quel momento, come obbiettivo proprio Abbeville. Weygand accett\u00f2 di compiere il tragitto in aereo e chiese all'Arm\u00e9e de l'Air di mettergli a disposizione un veloce apparecchio. subito dopo invi\u00f2 messaggi a Re Leopoldo de Belgio, a Lord Gort e al generale Billotte, chiedendo di incontrarsi a Ypres, nel pomeriggio del giorno seguente, il 21 maggio. Weygand considerava di primaria importanza l'incontro con Lord Gort. le intenzioni del comandante del corpo di spedizione britannico B.E.F. dovevano essere al pi\u00f9 presto chiarite. Dopo aver passato la notte presso il Q.G. di Vincennes, si rec\u00f2 aull'aeroporto di Le Bourget, dove alle 6.30 apprese che nessuno aveva comunicato i dettagli della missione. Dopo una riunione improvvisata in un hangar dell'aeroporto con il capitano Lafitte, suo pilota, ed il capitano V\u00e9niel comandante della scorta aerea proveniente dalla base di Buc, venne concordato che il velivolo con a bordo il Generale Weygand. avrebbe fatto rotta verso Abbeville, seguendo la valle della Somme, poi si sarebbe diretto in direzione di Cambrai o Valenciennes. Infine, dopo aver effettuato una ricognizione sull'area di Lens-B\u00e9thune, l'aereo sarebbe atterrato sull'aeroporto di Norrent-Font\u00e9s per fare rifornimento. il comando supremo aveva preso accordi che Weygand fosse prelevato l\u00ec e condotto in automobile fino a Ypres per l'incontro con i comandanti alleati.\nAlle 9.00 del mattino del 21 maggio, a bordo di un bombardiere Amiot 354 fornito dal centro di collaudo di Saint-Inglevert, Weygand decoll\u00f2 dall'aeroporto di Le Bourget con la scorta di otto caccia Bloch 152 sotto il comando del capitano Victor V\u00e9niel. Quando gli aerei giunsero sopra Abbeville sembrava che intorno alla citt\u00e0 si stessero svolgendo pesanti combattimenti, con le strade tutt'attorno congestionate di mezzi corazzati, e trasporti militari recanti l'insegna, sui tettucci e sulle torrette, delle croci quadrate nere. Ci\u00f2 costitu\u00ec uno shock per i francesi con non si erano ancora resi conto che le forze tedesche erano avanzate fino a quel punto. Gli aerei virarono a nordest in direzione di Arras, venendo inquadrati dal fuoco contraereo di un gruppo di corazzati nemici. Alcune schegge di un proiettile da 20\u00a0mm penetrarono nell'Amiot, a pochi centimetri da dove si trovava Weygand, seduto al tavolo del navigatore, assorto sulle mappe. Il generale francese non alz\u00f2 neppure la testa, il pilota diede gas ai propulsori ed il velivolo balz\u00f2 in avanti, lasciando la pericolosa situazione. Quindi la formazione pass\u00f2 a sud di Arras, sorvolando altri convogli militari ma, bench\u00e9 si scorgessero qua e l\u00e0 degli incendi, la situazione appariva tranquilla.\nA Cambrai, pochi chilometri pi\u00f9 in l\u00e0, la situazione era di tutt'altro genere. Il centro cittadino era avvolto dagli incendi, mentre i combattimenti sembravano estendersi nella campagna circostante, anche se il fumo che si alzava tutt'intorno rendeva difficile osservare chiaramente quello che stava accadendo. Gli aerei furono inquadrati dalla contraerea, e la formazione si diresse verso ovest, puntando su Norrent-Font\u00e9s, presso la frontiera con il Belgio. A Norrent-Font\u00e9s Weygand trovando l'aeroporto presidiato solo da una sentinella, posta a guardia del deposito carburante (circa 20.000 litri stoccati in fusti da 20 litri), assieme al suo aiutante di campo, si allontan\u00f2 dall'aeroporto a bordo di uno scassato camion, guidato dalla medesima sentinella, per cercare un telefono con cui mettersi in contatto con il comando del I Gruppo di Armate. Nel corso della comunicazione, fortemente disturbata, venne a sapere che il generale Billotte aveva mandato alcuni automezzi alla sua ricerca, ma nessuno conosceva la direzione che aveva preso. Rientrato sull'aeroporto, con i tedeschi a circa dieci chilometri di distanza, Weygand diede ordine di decollare per raggiungere il campo d'aviazione di Saint-Inglevort, nei pressi di Calais.\nPrima della partenza per raggiungere Ypres, Weygand strinse la mano ad ogni pilota, dando loro istruzioni di attenderlo fino alle ore 19. Se non fosse rientrato per quell'ora avrebbero dovuto far rientro a Le Bourget senza di lui. Weygand raggiunse subito il Municipio di Calais, dove si trovava il Quartier Generale alleato. L\u00ec ebbe un colloquio con il generale Champon, capo della missione militare francese presso l'esercito belga, il quale gli rifer\u00ec che Re Leopoldo lo avrebbe atteso fino alle ore 15 preso il Municipio di Ypres. Weygand raggiunse Ypres, su strade incredibilmente intasate di profughi.\nConferenza di Ypres.\nIl re del Belgio Leopoldo III si trovava ancora ad Ypres, assieme ad alcuni membri del suo Stato Maggiore, e qualche ministro, quando arriv\u00f2 Weygand. Mancavano sia il comandante del I Gruppo di Armate, generale Billotte, sia il comandante del B.E.F., Lord Gort. Il solo inglese presente era l'ammiraglio Sir Roger Keyes, che era al seguito del sovrano belga, ma senza alcun potere decisionale. Nelle quattro ore successive Weygand ebbe quattro distinti colloqui con i belgi. Nel primo incontro Weygand cerc\u00f2 inutilmente di convincere Re Leopoldo III, assistito dal suo aiutante di campo generale Van Overstraten, a ritirare l'esercito belga dalla linea della Schelda, le cui difese erano troppo poco estese, raggiungendo una nuova posizione pi\u00f9 ad ovest. Ci\u00f2 avrebbe permesso di liberare due divisioni inglesi per la progettata offensiva meridionale. Re Leopoldo III obiett\u00f2 che l'esercito belga era stremato per le lunghe marce, proponendo un piano alternativo che prevedeva di ripiegare su Ostenda, dove le sue forze avrebbero formato una grande \"testa di ponte\". Weygand cerc\u00f2 nuovamente di persuadere il Sovrano a ritirare l'esercito sulla linea del fiume Yser, come gi\u00e0 era avvenuto nel 1914. La prima riunione si concluse senza che venisse presa alcuna decisione importante. Purtroppo, secondo il primo ministro belga Hubert Pierlot che vide Re Leopoldo III pochi minuti dopo l'incontro, afferm\u00f2: \"il Re considerava la posizione delle armate nelle Fiandre quasi, se non del tutto, disperate\". A questo punto arriv\u00f2 il generale Billotte, accompagnato dal comandante del XVI Corpo d'Armata francese, generale Fagalde. Weygand non perse tempo nel delineare il suo obiettivo a Billotte: esso prevedeva l'avanzata della I Armata francese verso sud, da Cambrai, unitamente ad un'offensiva verso nord lanciata dalla forze francesi dalla Somme. La tenaglia avrebbe dovuto chiudersi nella regione di Bapaume.\nBillotte, esausto e turbato, gli disse apertamente che la I Armata non era in condizioni di lanciare alcun attacco e, in effetti, avrebbe solamente mandato i suoi uomini al massacro. Secondo lui la sola forza in grado di lanciare una tale controffensiva su larga scala era il Corpo di Spedizione inglese del generale Gort. Tutto dipendeva quindi, dall'atteggiamento di Gort, che non era ancora arrivato a Ypres. Weygand attese il comandante inglese fino alle ore 19, e stava riflettendo sulla possibilit\u00e0 di pernottare ad Ypres, quando l'Ammiraglio Abrial, comandante della Flotta francese del Nord, giunse con la notizia che al generale non sarebbe pi\u00f9 stato possibile andarsene in aereo perch\u00e9 vi erano stati pesantissimi bombardamenti sui campi d'aviazione ancora efficienti nella regione. Abrial gli mise a disposizione una torpediniera da 600 tonnellate con cui il Generale, raggiunta Dunkerque quando ormai era notte, part\u00ec tra le bombe che cadevano sulla rada raggiungendo Cherburg quando albeggiava. Da qui Weygand prosegu\u00ec il suo viaggio per Parigi su strada, arrivando nella capitale alla 10 del 22 maggio.\nControffensiva.\nIntanto Lord Gort aveva gi\u00e0 lanciato, per accordi presi in precedenza con il generale Billotte, un limitato contrattacco nel settore di Arras. L'attacco prevedeva l'utilizzo dalla cosiddetta Frankforce al comando del generale Harold Franklyn, che sarebbe stata coadiuvata da un attacco verso Cambrai del V Corpo d'Armata francese del generale Ren\u00e9 Altmayer. Purtroppo Altmayer, in preda ad una profonda crisi nervosa, non fu in grado di fornire alcun aiuto agli inglesi. La Frankforce attacc\u00f2 alla 14 del 21 maggio, con forze considerevolmente pi\u00f9 ridotte del previsto. Malgrado i successi iniziali l'offensiva si arrest\u00f2 ben presto. Per Lord Gort, invece, il contrattacco era stato un fallimento, e significava la fine di ogni speranza di sfondamento verso sud. Gort non sapeva nulla dei tentativi fatti da Weygand per contattarlo. La sera prima aveva ricevuto copia del telegramma di Churchill all'ammiraglio Keyes, con cui il primo ministro avvisava che Weygand voleva vedere Re Leopoldo III, ma da allora nessuna altra notizia. Si scopr\u00ec che il messaggio di Weygand a Gort era andato disperso a causa del caos che regnava nelle comunicazioni.\nAnche il generale belga van Ovestraten aveva provato a contattare Gort per telefono, senza successo, e alla fine si era deciso ad andare a cercarlo in auto, assieme all'ammiraglio Keyes. Inizialmente si diressero ad Hazebrouk, dove - cos\u00ec era stato riferito loro - si trovava il Quartier Generale di Gort, ma questi non si trovava pi\u00f9 l\u00ec. Localizzarono il comandante del Corpo di Spedizione a Pr\u00e9sques, tra Lilla e Armenti\u00e8res, quindi lo portarono ad Ypres per scoprire che Weygand era partito un'ora prima. Gort fu messo al corrente del piano offensivo sviluppato da Weygand dal generale Billotte. Il comandante inglese fu ben lungi dell'esserne contento, ma i belgi accettarono, seppur con riluttanza di ritirarsi sul Lys, e Gort fu caldamente invitato a prestare il massimo aiuto al genarale Fagalde. All fine Gort acconsent\u00ec, e la riunione termin\u00f2 cos\u00ec, senza che fossero state raggiunte conclusioni soddisfacenti. Purtroppo sulla via del ritorno per B\u00e9thune la vettura di Billotte sband\u00f2 e si schiant\u00f2 contro un camion. Ferito gravemente alla testa, il Generale Billotte mor\u00ec due giorni dopo, senza aver ripreso conoscenza. Il generale Blanchard, che gli succedette, non aveva assistito alla conferenza di Ypres, e neppure all'incontro con il comandante del BEF - \"British Expeditionary Force\" Lord Gort.\nIl 21 maggio, dopo che il Capo del Governo, Paul Reynaud aveva elencato ai parlamentari inorriditi i disastri capitati all'esercito francese, present\u00f2 i due comandanti che avrebbero dovuto salvare l'onore della Francia: Philippe Petain e Maxime Weygand che possedeva \"i segreti del Maresciallo Foch\". Al suo rientro a Parigi, la mattina del 22 maggio, Weygand ebbe un incontro nella sala strategica del comando supremo francese a Vincennes con una delegazione inglese di alto livello. Erano presenti il Primo Ministro Winston Churchill, il generale John Dill e Lord Ismay, capo della sezione militare del segretariato del gabinetto di guerra. Weygand impression\u00f2 moltissimo la delegazione inglese, che concord\u00f2 pienamente con il suo piano offensivo, noto sotto l'intestazione di \"Operazione generale n.1\".\nIl 24 maggio Weygand dovette rinunciare a ogni offensiva, in quanto le armate franco-britanniche intrappolate in Belgio dovevano cercare la salvezza attraverso la Manica, cui alla successiva Dunkerque. Il 25 maggio si svolse un Consiglio di Guerra all'Eliseo, partecipandovi il presidente della Repubblica Albert Lebrun, il presidente del Consiglio Paul Reynaud, il vice presidente del Consiglio Philippe P\u00e9tain, il ministro della Marina C\u00e9sar Campinchi ed il generale Weygand. Durante questa riunione si avanz\u00f2 per la prima volta l'ipotesi di chiedere un armistizio. Nei giorni seguenti Paul Reynaud, che non intendeva acconsentire alla richiesta di armistizio, avanz\u00f2 l'idea della creazione d'un ridotto bretone, opzione giudicata irrealizzabile da Weygand.\nConferenza di Briare.\nDopo l'evacuazione di 340.000 franco-britannici a Dunkerque, la Wehrmacht lanci\u00f2 un'offensiva il 5 giugno contro un esercito francese molto indebolito, perch\u00e9 gran parte dell'armamento era stato perso in Belgio e nelle Fiandre. Il colonnello de Gaulle, promosso generale di brigata, entr\u00f2 nel governo con l'incarico di sottosegretario alla Difesa. Il 10 giugno, il governo francese lasci\u00f2 Parigi dichiarandola citt\u00e0 aperta. Lo stesso giorno, l'Italia entra in guerra contro la Francia e la Gran Bretagna. L'11 giugno, si svolse a Briare un Consiglio Supremo franco-alleato al quale parteciparono Churchill ed Eden. Nel corso di questo Consiglio, emergosero tensioni tra francesi ed inglesi, ma anche profonde divergenze tra i militari e i dirigenti politici francesi.\nI francesi chiesero l'intervento massiccio delle forze aeree della RAF, le sole capaci di ribaltare l'andamento della battaglia. Davanti al rifiuto di Churchill che desiderava risparmiare le 25 squadriglie di caccia inglesi per la difesa ulteriore del Regno Unito, l'alleanza franco-inglese si spezza. Nondimeno Churchill ottiene da Paul Reynaud l'assicurazione che il Governo francese non avrebbe preso alcuna decisione definitiva senza informare i britannici, promettendogli che il Regno Unito vincitore avrebbe restaurato la Francia \u00ab\"in her dignity and greatness\"\u00bb. Reynaud voleva continuare a tutti i costi la guerra, ed abbandonata l'idea del ridotto bretone, pensava al proseguimento dei combattimenti dall'Impero francese, mentre il maresciallo P\u00e9tain ed il generale Weygand proposero per un armistizio rapido, al fine di evitare sia l'annientamento che l'occupazione totale del Paese. Paul Reynaud quindi ricord\u00f2 a Weygand che la decisione d'un armistizio spettava solo al Presidente del Consiglio, e non dal comandante in capo dell'esercito.\nChurchill osserv\u00f2 che l'unico membro del governo francese che non piomb\u00f2 nel totale pessimismo, fu de Gaulle, generale di fresca nomina. Come il primo ministro britannico, questi pensava in termini planetari, non limitando il conflitto, che egli considera mondiale, a una semplice questione franco-tedesca. Weygand credette al contrario di assistere a nient'altro che a un nuovo episodio del ciclo cominciato nel 1870, e come il maresciallo P\u00e9tain, non comprense che la posta del 1940 (la servit\u00f9 perpetua della Francia in un'Europa nazificata) non aveva niente a che vedere con quella del 1870 (perdita di tre dipartimenti) o del 1914. Tanto Churchill quanto de Gaulle nelle loro memorie descrissero un Weygand disfattista, anglofobo ed antirepubblicano.\nArmistizio.\nDurante le riunioni del Consiglio dei Ministri che si svolsero nei giorni seguenti, Weygand ribad\u00ec ufficialmente la necessit\u00e0 di un armistizio, sia per ragioni militari che civili. Con la disfatta delle armate francesi, accompagnata dall'esodo dei profughi belgi e francesi, Weygand temette che il disordine si fosse diffuso in tutto il Paese. L'armistizio gli apparve la condizione indispensabile per mantenere l'ordine. Basandosi su un'informazione falsa che non ha verificato, invoc\u00f2 l'insediamento all'Eliseo del capo comunista Maurice Thorez, che sarebbe ritornato dall'Urss nei furgoni della Wehrmacht. Il presidente del consiglio Paul Reynaud gli oppose degli argomenti politici, il pericolo del nazismo, gli accordi con l'Inghilterra. Il maresciallo P\u00e9tain appoggi\u00f2 Weygand, invocando l'incompetenza dei civili riguardo alle questioni d'ordine militare. Il governo si divise.\nIl 15, a Bordeaux, Paul Reynaud, appoggiato da Georges Mandel accenn\u00f2 ad una possibilit\u00e0 di proseguire la lotta al fianco della Gran Bretagna: l'esercito capitolerebbe nel territorio metropolitano, mentre il governo ed il parlamento avrebbero raggiunto l'Africa del Nord. Weygand rifiutando recisamente questa soluzione, giudicata disonorevole per l'esercito, poich\u00e9 essa avrebbe coinvolto nella sconfitta solo le autorit\u00e0 militari. Gli sembra onorevole solo l'armistizio, minacciado le sue dimissioni. Come P\u00e9tain, giudica ugualmente inconcepibile che il governo lasci il territorio metropolitano francese. Una parte del governo si allinea alla proposta di Camille Chautemps consistente nell'informarsi sulle condizioni d'un eventuale armistizio.\nSempre pi\u00f9 isolato, Paul Reynaud dette le dimissioni il 16 giugno, lasciando il posto a Philippe P\u00e9tain, il quale annunci\u00f2 il 17 giugno che era stata avanzata una domanda d'armistizio. Lo stesso giorno, Weygand \u00e8 nominato ministro della Difesa. Sebbene Weygand non credesse in una vittoria del Regno Unito, ormai isolato nella lotta contro la Germania nazista, ordin\u00f2 tuttavia il trasferimento a favore della Gran Bretagna di tutti i contratti d'armamento stipulati dalla Francia presso le industrie belliche statunitensi, cos\u00ec come la consegna nei porti britannici di tutte le armi in corso di spedizione, poich\u00e9 i porti francesi erano oramai sotto controllo tedesco.\nWeygand rifiut\u00f2 parimenti la dissidenza del generale de Gaulle, giudicandola prematura e anarchica, e vieppi\u00f9 non ammetteva che de Gaulle pretendesse di parlare a nome della Francia. Il 19 giugno, gli ordin\u00f2 di ritornare da Londra, ignorando l'invito a proseguire la guerra che quest'ultimo gli aveva rivolto. Poco dopo, retrocede de Gaulle al grado di colonnello, dopo convoca in sequenza due corti marziali per processarlo e, poich\u00e9 la prima emette una condanna simbolica, lo far\u00e0 condannare a morte dalla seconda il 2 agosto 1940, perch\u00e9 capo della Francia libera.\nRegime di Vichy.\nWeygand occupa il posto di ministro della Difesa nel governo di Vichy, per tre mesi (da giugno a settembre 1940). In seguito alla battaglia di Mers el K\u00e9bir in cui una parte della flotta francese \u00e8 affondata dagli inglesi, si oppose a quelli che auspicavano un rovesciamento di alleanze ed uno schieramento a fianco dei tedeschi. Il 16 luglio, si oppose anche ai tedeschi che richiedevano delle basi aeree nel Marocco, l'utilizzazione dei porti del Nordafrica, cos\u00ec come l'uso della ferrovia Rabat-Tunisi o l'impiego della flotta mercantile francese.\nIl 5 settembre, \u00e8 nominato Delegato Generale nell'Africa francese. Nello stretto rispetto delle clausole d'Armistizio, era deciso a opporsi ad ogni ingerenza sia che venisse dagli inglesi o dai tedeschi, sia che siano amici o che siano nemici, impegnandosi anche ad evitare il dilagare della dissidenza di de Gaulle, al quale si sono gi\u00e0 allineati il Camerun, il Ciad, il Congo e l'Oubangui Chari. Ostile al governo repubblicano, condivide il progetto di Rivoluzione nazionale di Philippe P\u00e9tain ed il suo progetto sociale, applicando la politica di Vichy in tutto il suo rigore in Africa del Nord.\nIn particolare, fa applicare le leggi razziali decise dal governo di Vichy, particolarmente quelle che escludono gli ebrei dalle funzioni pubbliche, da quasi tutte le attivit\u00e0 private e dall'universit\u00e0, e che pongono i loro beni sotto sequestro (vedi: Leggi razziali). Va anche oltre il rigore di Vichy, escludendo, senza alcuna Legge, i ragazzi ebrei dalle scuole e dai licei, con l'appoggio del rettore Georges Hardy. Instaur\u00f2 infatti, con una semplice circolare (n\u00b0343QJ del 30 settembre 1941), un \u00abnumero chiuso\u00bb scolastico che esclude di fatto la quasi totalit\u00e0 dei ragazzi ebrei dalle scuole pubbliche, comprese le scuole elementari, \u00abper analogia con la normativa dell'Universit\u00e0\u00bb, cosa che non accade neppure sul territorio metropolitano.\nVietando la massoneria, fece rinchiudere - con l'appoggio dell'ammiraglio Abrial - nei campi di prigionia del sud dell'Algeria e del Marocco, i volontari stranieri della Legione straniera, gli oppositori del regime, veri o presunti, e i rifugiati stranieri senza contratto di lavoro (anche se entrati regolarmente in Francia). Contrariamente alle iniziali previsioni di Weygand il Regno Unito resisteva vittoriosamente a Hitler. Egli persisteva a pensare, con il maresciallo P\u00e9tain, che anche se la Gran Bretagna non stava per essere battuta, d'altro canto era incapace di vincere la guerra.\nWeygand condivide il punto di vista di P\u00e9tain che aveva predetto al diplomatico americano Robert Murphy che non c'era \u00ab \"altra via d'uscita possibile\" \u00bb dalla guerra che una pace \u00ab \"senza vincitori n\u00e9 vinti\" \u00bb. Durante l'estate del 1941, Weygand si rivolse allo stesso diplomatico americano per spingere gli Stati Uniti ad usare la loro influenza a livello mondiale per permettere un'uscita pacifica da questa \"impasse\". Weygand fece nascondere alcuni effettivi ed armamenti alle Commissioni d'armistizio italiana e tedesca, sforzandosi anche, dopo gli attacchi di Mers-El-K\u00e9bir e Dakar, di rafforzare l'esercito francese d'armistizio in Africa, dando il suo appoggio a Ren\u00e9 Carmille per l'ammodernamento meccanografico degli uffici di reclutamento.\nFece anche passare certe unit\u00e0 coloniali per semplici forze di polizia, e tenta una nuova mobilitazione morale dei francesi, specialmente con la creazione dei \u00abCantieri della giovent\u00f9 francese\u00bb (creati dal generale de La Porte du Theil), che nello spirito di Vichy, tentavano d'abituare la giovent\u00f9 a un nuovo ordine morale. Ma quando apprese, in seguito ad una delazione, che alcuni ufficiali del suo entourage (il comandante Faye, il comandante Dartois, e il capitano Beauffre) progettavano di sottoporgli un piano di rientro in guerra con un aiuto militare americano, li fa arrestare e li manda sotto processo, dicendo: \u00abNon \u00e8 alla mia et\u00e0 che si diventa un ribelle\u00bb. Tuttavia negozi\u00f2 con gli americani delle condizioni di approvvigionamento, giungendo ad un accordo siglato con Robert Murphy il 26 febbraio 1941.\nCon le sue proteste presso il governo di Vichy, fece fallire i protocolli di Parigi del 28 maggio 1941 firmati da Darlan, e specialmente l'attribuzione ai tedeschi delle basi di Biserta e Dakar, cos\u00ec come una collaborazione militare con l'Asse, in caso di aggressione alleata. Da allora, i tedeschi non cesseranno di chiedere il suo siluramento, sebbene il 4\u00ba Ufficio della sua Delegazione generale abbia consegnato all'Afrika Korps di Rommel 1.200 camion francesi ed altri veicoli facenti parte delle scorte dell'esercito francese (contratto Dankworth del 1941), cos\u00ec come un certo numero di pezzi d'artiglieria pesante, compresi 1.000 proiettili per ogni pezzo.\nNell'ottobre 1941, poco dopo la campagna di Siria in seguito alla quale un quinto degli effettivi passarono alla Francia Libera, impose ai soldati dell'armata d'Africa di prestare giuramento al maresciallo P\u00e9tain. Le pressioni di Hitler sul governo di Vichy per ottenere l'esonero dai suoi incarichi in Africa, sfociarono infine nel suo richiamo in Francia nel novembre 1941. Nel novembre 1942, dopo l'invasione Alleata dell'Africa del Nord e l'occupazione totale della Francia, Weygand venne preso prigioniero dai tedeschi, e posto agli arresti in Germania, nel castello d'Itter, dipendente amministrativamente dal campo di Dachau. Vi ritrova Paul Reynaud, \u00c9douard Daladier e Maurice Gamelin, con i quali avr\u00e0 rapporti tesi.\nNel maggio 1945 i prigionieri vennero liberati da americani e antinazisti austro-tedeschi e condotti al quartier generale della 1\u00aa armata francese, dal generale de Lattre, che pur accogliendoli, ricevette l'ordine di arrestare le personalit\u00e0 che hanno fatto parte del governo di Vichy, ordine riguardante Weygand e Jean Borotra. Ricondotto in patria, Weygand venne dapprima internato come sospetto di collaborazione nel carcere di Val-de-Gr\u00e2ce, ma liberato nel maggio 1946 venne scagionato da ogni responsabilit\u00e0 nel 1948, beneficiando d'un non luogo a procedere su tutti i capi d'imputazione emesso dall'Alta Corte di Giustizia francese.\nUltimi anni e morte.\nFino alla sua morte, si batt\u00e9 per ottenere la riabilitazione del maresciallo P\u00e9tain e della sua memoria. Quando nel 1965 mor\u00ec, era il decano d'elezione dell\"'Acad\u00e9mie fran\u00e7aise\". Il generale de Gaulle rifiut\u00f2 lo svolgimento in suo onore di una cerimonia solenne agli Invalides, anche se la legge del 27 marzo 1929 prevedeva che i marescialli di Francia ed i generali che hanno avuto il comando in capo, il comando d'un gruppo d'armate o d'un'armata durante la guerra del 1914 potessero essere sepolti agli Invalides.\nFonti e bibliografia.\nWeygand durante la seconda guerra mondiale.\n(1) Paul Badouin, Neuf mois au governement, Editions de la Table ronde, Paris 1948, pp.60-61."}
{"id": "2102085", "revid": "1573940", "url": "https://it.wikipedia.org/wiki?curid=2102085", "title": "Cappella del Cardinale del Portogallo", "text": "La cappella del Cardinale del Portogallo (o \"cappella di San Giacomo\") \u00e8 una cappella rinascimentale di Firenze, nella chiesa di San Miniato al Monte, dove si apre nella navata sinistra, in un ambiente staccato dal corpo basilicale e dotato di copertura propria. Si tratta di una delle opere pi\u00f9 significative dei decenni centrali del Quattrocento a Firenze.\nStoria.\nLa cappella venne realizzata secondo le volont\u00e0 testamentarie del cardinale Giacomo di Lusitania, membro della famiglia reale del Portogallo morto a Firenze il 27 agosto 1459 a soli venticinque anni d'et\u00e0. L'umanista Vespasiano da Bisticci riporta come fu lo stesso giovane religioso, ormai sul punto di morire di malattia, a richiedere la sepoltura nella chiesa olivetana di San Miniato, e l'esecuzione testamentaria fu curata dal \u00c1lvaro Afonso, vescovo di Silves e, dal 1467, arcivescovo di Evora. Le ingenti spese per la cappella vennero coperte solo in parte dal lascito del cardinale, ma i suoi congiunti provvidero a sostenere tutti i costi.\nL'architetto viene tradizionalmente indicato come Antonio Manetti, seguace di Brunelleschi morto nel 1460, ma i documenti dei pagamenti hanno invece confermato l'intervento della bottega dei fratelli Antonio e Bernardo Rossellino.\nLa cappella venne progettata come una celebrazione sfarzosa del cardinale e della sua casata, rappresentando l'esempio pi\u00f9 eloquente di quel gusto tipico della Firenze del pieno Rinascimento, legato alla variet\u00e0 di materiali, di tecniche, di modi espressivi e di riferimenti culturali, che tutti insieme concorrono a creare un effetto elegante e sottilmente scenografico.\nArchitettura.\nLa cappella \u00e8 concepita come una struttura a s\u00e9 stante dalla chiesa, messa in comunicazione con la navata da un grande arco a lacunari, incorniciato da paraste con capitelli corinzi e fiancheggiato in alto da due \"Profeti\" affrescati da Alesso Baldovinetti, autore anche di altre pitture nell'interno. Sopra l'arco, entro una lunetta, campeggia lo stemma del defunto col galero cardinalizio e un'iscrizione che ricorda la traslazione del corpo e la consacrazione nel 1466 da parte del vescovo \u00c1lvaro, con dedica ai santi Giacomo, Vincenzo ed Eustachio.\nLa pianta presenta un'aula a base quadrata, coperta da volta a vela decorata da medaglioni. I quattro bracci poco profondi, che creano una pianta a croce greca, sono inquadrate da arconi con l'intradosso a lacunari. Gli spigoli sono occupati da paraste scanalate con semicapitelli corinzi, oltre i quali corre un fregio con stemmi araldici dipinti. Sopra il cornicione del fregio si trovano quattro lunette affrescate con al centro finestre a monofora.\nIn aderenza al pi\u00f9 tipico stile brunelleschiano tutte le membrature architettoniche sono in pietra serena, ma la cromia delle pareti, della volta e del pavimento mosaicato a motivi cosmateschi, creano uno straordinario effetto policromo, dove nessuna superficie \u00e8 priva di decorazioni. Ma quello che salta pi\u00f9 all'occhio \u00e8 il notevole equilibrio tra le parti architettoniche, pittoriche (la tavola di Antonio Pollaiolo, copia dell'originale oggi agli Uffizi, gli affreschi del Baldovinetti), parti scolpite (la tomba opera di Antonio Rossellino) e lo stupendo soffitto di Luca della Robbia in terracotta invetriata dove si compenetrano il colorismo del mosaico e la plasticit\u00e0 della scultura. Questa felice collaborazione tra artisti di materie diverse veniva precettata da Leon Battista Alberti, che dopotutto era stato il maestro di Bernardo Rossellino.\nLa cappella era arricchita anticamente di altre opere scomparse, quali i preziosi seggi lignei scolpiti e intarsiati, i ricchi paramenti sacri, il crocifisso d'oro e smalti che ornava l'altare, le lampade d'argento e i costosi codici miniati. Ciascun braccio ha una decorazione diversa, ma l'insieme \u00e8 unificato dal fregio continuo con le armi dei reali del Portogallo e dal ricorrere del rivestimento in porfido e serpentino.\nDecorazione.\nIl pavimento.\nIl pavimento in \"opus sectile\" venne pagato al marmoraro Stefano di Bartolommeo tra il 1465 e il 1466. L'ispirazione pi\u00f9 diretta \u00e8 la tradizione cosmatesca, fiorita a Roma e nel Lazio tra i secoli XII e XIII, con materiali giunti dalla stessa Roma, come il porfido rosso, che allude alla stirpe reale del defunto.\nIl soffitto.\nIl soffitto, opera di Luca della Robbia, ripropone lo schema geometrico del pavimento: un medaglione centrale contornato da altri quattro, incorniciati da scaglie azzurre di intensit\u00e0 digradante, sullo sfondo a piccoli cubi colorati (sono i colori araldici della Casa di Portogallo, giallo, verde e porpora) e orientati illusionisticamente come piccoli cubi in assonometria. Nei quattro tondi laterali si trovano le \"Virt\u00f9 cardinali\" (\"Temperanza\", \"Prudenza\", \"Giustizia\" e \"Fortezza\"), mentre al centro \u00e8 la colomba dello Spirito Santo.\nLa tomba del Cardinale.\nLa parete sud-est \u00e8 occupata dalla monumentale tomba del cardinale, che \u00e8 il fulcro dell'intera cappella, opera di Antonio Rossellino, con la collaborazione del fratello Bernardo e altri. Lo schema riprende il modello della tomba ad arcosolio rinascimentale, messo a punto dallo stesso Bernardo Rossellino negli anni 1446-1450 in Santa Croce. Innovazioni furono l'inserimento del monumento nell'insieme architettonico unitario della cappella e la concezione come \"tableau vivant\", cio\u00e8 una scena animata che prende forma come se le cortine delle tende che la incorniciano fossero appena state dischiuse.\nLo sfondo del complesso scultoreo \u00e8 il marmo rosso di Maremma, sul quale spicca il marmo bianco delle figure e del sarcofago, un tempo ornate di abbondanti dorature oggi in parte scomparse. Ogni decorazione concorre a mettere in scena il \"trionfo ultraterreno\" del cardinale. Nuova \u00e8 la comparsa di soggetti mitologici, piegati a significati filosofici e cristiani. Lo stile generale \u00e8 caratterizzato dalla ricchezza di figure, atteggiate con naturalezza sciolta, che creano un'elegante animazione, mai sperimentata in monumenti anteriori. Il modellato delle sculture \u00e8 sensibilissimo e crea effetti illusionistici che sono ormai lontani dalla ricerca razionale che aveva animato gli artisti rinascimentali della prima generazione.\nLa parte superiore ospita il tondo con la \"Madonna col Bambino benedicente\", circondato da testine alate, stelle e nuvolette del Paradiso entro una ghirlanda, sorretta da due angeli sospesi in volo. Al di sotto si trova il sarcofago, rialzato su un basamento finemente scolpito. L'iscrizione in lettere capitali romane ricorda il defunto, la sua stirpe e il suo rango cardinalizio. Sul catafalco giace il defunto scolpito, ritratto nel sonno eterno coi paramenti religiosi. Il drappo sul quale \u00e8 posto il defunto \u00e8 retto ai due lati da due putti seduti in maniera precaria alle estremit\u00e0 del sarcofago. Una cornice con paraste scolpite con decorazioni a candelabra inquadra il sarcofago e il catafalco, facendo da base a due angeli genuflessi, recanti la corona, simbolo della regalit\u00e0 del defunto, e una palma bronzea (perduta da un tempo imprecisato), simbolo di martirio.\nAl centro infine, tra la cornice del catafalco, gli angeli e il tondo della Madonna, si trova un'altra cornice pi\u00f9 piccola, di dimensioni ben calibrate, con una finta grata al centro, realizzata in marmi bianchi e rossi e con una lastra di marmo di Aquitania, bordata da giallo-onice e due listelli in marmo verde di Prato. La posizione privilegiata di questa lastra sottintende sicuramente dei significati simbolici, legati probabilmente a un richiamo al suo altare portatile personale.\nIl bassorilievo del basamento contiene ulteriori elementi simbolici, tra le pi\u00f9 antiche testimonianze di miti antichi riutilizzati in chiave neoplatonica e cristiana: il tema della tauromachia di ascendenza mitraica sui lati brevi (simbolo di resurrezione e di forza morale), l'auriga sul carro (simbolo platonico della mente che guida l'anima e domina le passioni), gli unicorni che si affrontano (simbolo di verginit\u00e0) e i geni seduti su teste leonine (forza). Al centro, sopra la ghirlanda, si trova il teschio affiancato dal giglio e dalla palma, simboli della purezza e dell'immortalit\u00e0 dell'anima. Il complesso simbolico allude alle virt\u00f9 morali del giovane prelato, alla vittoria sulle passioni e all'ascesi.\nL'altare.\nLa parete dell'altare si trova davanti all'arco di ingresso. L'arco di questo lato \u00e8 bordato da un tendaggio rosso dipinto, sollevati da angeli in volo, che riecheggiano quelli del sepolcro. L'altare, decorato da tarsie marmoree, \u00e8 decorato da una copia della pala di Antonio Pollaiolo e suo fratello Piero (1466-1467), coi \"Santi Vincenzo, Giacomo Maggiore ed Eustachio\". Il primo era patrono di Lisbona e del Portogallo, Giacomo era omonimo del cardinale e Eustachio alludeva al titolo cardinalizio. Il paesaggio retrostante \u00e8 visto a volo d'uccello e ricorda la pittura fiamminga coeva. Il santo centrale, Giacomo, \u00e8 leggermente avanzato e colto con naturalezza mentre si mette la mano al petto e guarda verso destra, verso la tomba del cardinale, indirizzando quindi lo sguardo dell'osservatore. Energica \u00e8 la linea del complesso panneggio di velluto che si increspa sul corpo del santo creando una densa macchia di colore cangiante, sotto la quale emerge il damasco finissimo della veste. I santi laterali sono attribuiti alla mano di Piero, privi della drammaticit\u00e0 data dalla linea tipica di Antonio, risultando pi\u00f9 deboli, soprattutto Eustachio.\nI tre santi, in primo piano, si stagliano monumentali su un pavimento che richiama quello reale della cappella; le figure sono poste al di qua di una balaustra con colonnine di marmo mischio e un'inferriata, che probabilmente era simile alla cancellata originale della cappella (quella odierna \u00e8 stata rifatta agli inizi del Novecento).\nLa pala \u00e8 oggi agli Uffizi e qui sostituita da una copia. La pala \u00e8 opera di collaborazione, mentre il dipinto murale che fa da sfondo \u00e8 attribuito al solo Piero.\nLa cornice \u00e8 antica e reca un'iscrizione e lo stemma del cardinale.\nLa parete dell'Annunciazione.\nLa parete opposta al sepolcro fu l'ultima ad essere decorata. La fascia inferiore ha un rivestimento marmoreo bianco con pannelli in porfido, dove al centro si trova la cattedra vescovile, opera del 1466 di Antonio Rossellino. La fascia superiore \u00e8 decorata dalla tavola dell\"'Annunciazione\" di Alesso Baldovinetti, che completa l'iconografia salvifica della cappella e si lega al concetto di purezza. Nella lunetta soprastante, tra un paesaggio di alberi finemente affrescato dal Baldovinetti, si vede il raggio dello Spirito Santo che va verso la pittura della Madonna e al centro si apre la finestra a oculo dalla quale proviene la luce naturale.\nLe due iscrizioni ricordano le indulgenze speciali concesse da papa Paolo II e la teoria dei ventinove stemmi nobiliari dipinti sul fregio interno della cappella, che esaltano la stirpe del defunto.\nGli altri affreschi.\nIl ciclo decorativo della cappella \u00e8 concluso dai restanti affreschi di Alesso Baldovinetti, nei pennacchi sopra gli arconi e nelle lunette sotto la volta, eseguiti a partire da settembre 1466. I primi sono decorati da otto \"Profeti\", le seconde da quattro \"Evangelisti\" e quattro \"Padri della Chiesa\". Dalla parete della tomba del Cardinale, in senso antiorario, si incontrano nelle lunette:\nI profeti sono dotati di un cartiglio con parte delle loro profezie cristologiche e mariane e a causa del cattivo stato di conservazione sono solo in parte riconoscibili. Si riconoscono comunque \"David e Isaia, Elia e Neemia, Boaz\" (forse) e un altro e infine \"Giacobbe e Aronne\". Anche attorno all'arcone esterno si trovano due figure simili, non identificabili. Le coppie di profeti sono state scelte in accordo con i soggetti sottostanti, in accordo con la loro rivelazione profetica.\nLe pitture del Baldovinetti erano dotate di particolare lucentezza data anche dall'uso di vari smalti a secco, che si sono poi deteriorati. Si deve immaginare allora un serrato dialogo tra la smagliante cupola del Della Robbia e l'uso prezioso e sfavillante del colore del Baldovinetti, ormai irrimediabilmente compromesso. Anche la tavola dell'Annunciazione doveva avere questi particolari accorgimenti tecnici, che dovevano rendere molto sapientemente la consistenza materica dei singoli elementi (gioielli, tessuti e ogni pi\u00f9 piccolo dettaglio)."}
{"id": "2102089", "revid": "36426", "url": "https://it.wikipedia.org/wiki?curid=2102089", "title": "Vescovo di Silves", "text": ""}
{"id": "2102090", "revid": "2044035", "url": "https://it.wikipedia.org/wiki?curid=2102090", "title": "Francesco Ghetaldi-Gondola", "text": "Vita.\nNato da una delle pi\u00f9 antiche, ricche e potenti famiglie ragusee, che avevano dato alla citt\u00e0 personaggi di prima grandezza, fu il primo figlio del barone Sigismondo Ghetaldi-Gondola (il titolo nobiliare fu assegnato alla famiglia dal governo austroungarico nel 1845) e di Malvina Orsola Bosdari.\nDopo aver partecipato alla guerra franco-prussiana del 1870/71 entr\u00f2 in politica nelle file del Partito Autonomista filoitaliano e a seguito di un'alleanza fra la fazione serba e quella italiana di Ragusa in funzione anticroata, nel 1889 riusc\u00ec a farsi eleggere al parlamento di Vienna e l'anno successivo divenne podest\u00e0 di Ragusa - carica gi\u00e0 ricoperta dal padre - venendo riconfermato nel 1894.\nNel 1893, Francesco Ghetaldi-Gondola inaugur\u00f2 il monumento a Giovanni Gondola/Ivan Gunduli\u0107, suo avo, nella vecchia \"Piazza delle Erbe\", rinominata \"Piazza Gondola\" (o \"Gunduli\u0107\"). In tale occasione in citt\u00e0 esplosero le polemiche fra i serbi ed i croati: ognuna delle due parti voleva annettere Giovanni Gondola alla propria nazione: era in corso quel lungo periodo di \"nazionalizzazione\" delle storie regionali o locali che - in contrasto col parallelo e contemporaneo filone jugoslavista, che predicava l'unione degli Slavi del Sud - intendeva eliminare la pluralit\u00e0 etnico/storica da quelle zone dei Balcani, in funzione della nascita di uno stato nazionale il pi\u00f9 possibile monoetnico.\nNon sposato, il barone Francesco Ghetaldi-Gondola si suicid\u00f2 nel 1899 per motivi di persecuzione politica da parte dei membri del Partito Nazionale Croato, a seguito di una vicenda mai chiarita nella quale questi ultimi vennero accusati di aver sottratto dalle casse della tesoreria comunale la somma di 10.000 fiorini. Il suo corpo venne seppellito nella tomba di famiglia di San Michele a Lapiduzzo (\"Lapad\"), una frazione della localit\u00e0 di Gravosa."}
{"id": "2102092", "revid": "110157", "url": "https://it.wikipedia.org/wiki?curid=2102092", "title": "Let Kunovice", "text": "La Let Kunovice, ora denominata Let Aircraft Industries, \u00e8 un'azienda aeronautica ceca, precedentemente cecoslovacca, fondata nel 1936, e specializzatasi negli anni nella produzione di velivoli ad uso civile, militare ed alianti."}
{"id": "2102093", "revid": "107831", "url": "https://it.wikipedia.org/wiki?curid=2102093", "title": "Biblioteca regionale della Valle d'Aosta", "text": ""}
{"id": "2102102", "revid": "1305772", "url": "https://it.wikipedia.org/wiki?curid=2102102", "title": "Zone umide (romanzo)", "text": "Zone umide (\"Feuchtgebiete\" in tedesco) \u00e8 il romanzo d'esordio di Charlotte Roche, pubblicato in Germania ad inizio 2008. Incentrato sulle riflessioni sulla sessualit\u00e0 della protagonista, \"Zone umide\" suscita scalpore e viene descritto da una parte di critica come il manifesto del neofemminismo.\nIl libro riscuote in brevissimo tempo un successo clamoroso in Germania, diventando un \"cult\" tra le ragazze tedesche, con oltre un milione di copie vendute in pochi mesi. L'opera viene successivamente tradotta in diverse altre lingue. Nel 2013 il romanzo ha avuto un adattamento cinematografico con \"Feuchtgebiete\" di David Wnendt, con protagonista Carla Juri.\nTrama.\nHelen Memel, la protagonista, \u00e8 degente nel reparto di proctologia di un ospedale per un tentativo di depilazione maldestro. Helen ha diciotto anni e, come ogni adolescente, ha forti certezze e grandi timori, e durante la degenza, per sfuggire alla solitudine, si ritrova a riflettere sul proprio corpo e sulla propria sessualit\u00e0. Nessun tab\u00f9 viene risparmiato nella sua narrazione, n\u00e9 i partner pi\u00f9 bizzarri, n\u00e9 alcuna pratica, ricordata con uno stile fresco e spontaneo.\nNon tralascia nulla, dalle pratiche sessuali stravaganti con uomini e oggetti \u201cinnocui\u201d trasformati in sex-toys, a effluvi corporali, il tutto narrato con un linguaggio piano. La presenza della famiglia \u00e8 marginale: i genitori sono separati e Helen vorrebbe che il suo soggiorno in ospedale durasse abbastanza a lungo da offrire loro la chance di incontrarsi e di rimettersi assieme. Ma presto si rende conto che \u00e8 una follia, ora che si sono rifatti una vita con i nuovi compagni non pensano minimamente a tornare una coppia.\nCritica.\nL'incipit conta in un romanzo, e in \"Zone umide\" suona quasi come un tab\u00f9 infranto: \u201c\"Solange ich denken kann, habe ich H\u00e4morrhoiden\"\u201d (\"Che io ricordi, ho sempre avuto le emorroidi\"). Charlotte Roche infrange cos\u00ec l'ultimo dei tab\u00f9 legati al sesso, quello degli odori e dell'igiene personale, vista come un'imposizione nella nostra societ\u00e0 dell'immagine: \u00e8 un romanzo in cui vengono annullate le distanze tra due tipi di desiderio, sinora messi su due livelli diversi: il desiderio femminile e il desiderio maschile. In fondo, il desiderio dovrebbe essere uguale per tutte le persone.\nCharlotte Roche afferma durante un'intervista a \"Grazia\" che Helen \u00e8 una femminista e maneggia il proprio corpo a seconda del suo desiderio. La liberazione sessuale pu\u00f2 peraltro passare anche per il disgusto, dato che una donna \u00e8 fatta anche di odori e sostanze puramente naturali e meno di prodotti di profumeria. La conoscenza in campo sessuale di Helen, fatta di ricordi, racconti, esplorazioni corporee, sperimentazioni sessuali, sembra costituire il vero bagaglio conoscitivo con cui questa ragazza si muove nel mondo. In un passaggio Helen afferma: \u201c\"Cosa posso fare per evadere dalla mia prigione di solitudine? Potrei riflettere su tutte le cose utili che ho imparato nella mia breve vita. Scommetto che ci vorrebbe parecchio tempo, almeno due minuti buoni\"\u201d.\nFonti.\nL'ispirazione letteraria nasce in un supermercato, nel reparto di igiene femminile, tra flaconi, barattoli, creme, profumini di violetta, vaniglia o limone, tutte soluzioni ad un unico problema, ossia che \u201c\"il tuo corpo non \u00e8 pulito e fresco quanto dovrebbe\"\u201d, e il solo modo per renderlo innocuo e accettabile \u00e8 lavarlo, disinfettarlo, profumarlo il pi\u00f9 possibile. Il corpo nudo viene spogliato da ogni pregiudizio: Charlotte Roche invita le donne ad accettare il proprio corpo cos\u00ec com'\u00e8, superando la sgradevole sensazione di sentirsi sempre inadeguate.\nDice l'autrice in un'intervista: \nSi legge in quarta di copertina: \"Zone umide non \u00e8 soltanto il resoconto di un'educazione sessuale avventurosa: \u00e8 anche una storia di amore e di solitudine, un inno alla libert\u00e0 di un corpo sperimentato in tutta la sua irriducibile vitalit\u00e0\"."}
{"id": "2102106", "revid": "554633", "url": "https://it.wikipedia.org/wiki?curid=2102106", "title": "Pioniere dell'aviazione", "text": ""}
{"id": "2102111", "revid": "36426", "url": "https://it.wikipedia.org/wiki?curid=2102111", "title": "Cosmatesca", "text": ""}
{"id": "2102122", "revid": "599013", "url": "https://it.wikipedia.org/wiki?curid=2102122", "title": "Fernande Bochatay", "text": "Biografia.\nFernande Bochatay, originaria di Les Mar\u00e9cottes, debutt\u00f2 in campo internazionale partecipando, diciottenne, ai IX Giochi olimpici invernali di , dove si classific\u00f2 9\u00aa nello slalom gigante e non termin\u00f2 lo slalom speciale.\nPrese parte alle prime stagioni della Coppa del Mondo e ottenne il suo primo podio nella gara inaugurale della manifestazione, lo slalom speciale disputato il 7 gennaio 1967 a Oberstaufen dove giunse 2\u00aa dietro alla canadese Nancy Greene. Sul medesimo tracciato il 5 gennaio dell'anno seguente conquist\u00f2 la sua prima vittoria, in slalom gigante; nella stessa stagione vinse le altre due gare di carriera (l'ultima il 24 febbraio a Oslo, ancora uno slalom gigante) e chiuse al 5\u00ba posto nella classifica generale e al 2\u00ba in quella di slalom gigante.\nVenne anche convocata per i X Giochi olimpici invernali di , dove si aggiudic\u00f2 la medaglia di bronzo nello slalom gigante, valida anche ai fini dei Mondiali 1968, mentre non complet\u00f2 lo slalom speciale. Il 28 marzo 1968 a Rossland sal\u00ec per l'ultima volta sul podio in Coppa del Mondo arrivando 2\u00aa, alle spalle della francese Marielle Goitschel, in slalom speciale; l'ultimo piazzamento della sua attivit\u00e0 agonistica fu il 4\u00ba posto ottenuto nello slalom gigante di Coppa del Mondo disputato a Vipiteno il 9 febbraio 1969.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "2102127", "revid": "453768", "url": "https://it.wikipedia.org/wiki?curid=2102127", "title": "Santa Bibiana", "text": "La leggenda.\nLa storia legata alla santa \u00e8 avvolta nella leggenda ed \u00e8 menzionata per la prima volta nel \"Liber Pontificalis\". Nel capitolo dedicato alla biografia di Papa Simplicio (468-483), si racconta che il papa \u00ab [...] consacr\u00f2 una basilica dedicata alla santa martire Bibiana, che contiene il suo corpo, nelle vicinanze del \"Palatium Lucianum\"\u00bb (\"scil.\": \"Licinianum\", v. \"Horti Liciniani\").\nLe notizie storiche relative alla vita della santa sono in realt\u00e0 assai scarne. Gli unici riferimenti alla sua storia si rintracciano nel testo della \"Passio Bibianae\", opera di un autore del VII secolo, anche se del tutto inattendibili. Stando a questo testo, ricco di notizie praticamente infondate, come per esempio il martirio della santa a Roma sotto l'imperatore Giuliano (361-363), Bibiana era una giovane nobile, discendente da una famiglia cristiana dai tempi di Costantino (306-337).\nBibiana sarebbe nata a Roma nel 347-352 da Flaviano, un cavaliere romano e prefetto di Roma sotto gli imperatori Costantino e Costanzo (350-361), e da Dafrosa, una discendente di una famiglia consolare. Anche in questo caso, le fonti storiche ci spingono a distinguere la realt\u00e0 dalla leggenda; in effetti, l'unico prefetto di Roma che porti quel nome, Giunio Flaviano, \u00e8 menzionato nell'anno 311. Il testo tramanda anche il nome di una sorella di Bibiana, una certa Demetria.\nUna volta salito al trono l'imperatore Giuliano, il quale ripristin\u00f2 le crudeli persecuzioni contro i cristiani, Flaviano fu costretto ad abbandonare la sua carica di prefetto, passandola nelle mani di un suo acerrimo rivale e acceso sostenitore del paganesimo, Aproniano, che fu effettivamente prefetto di Roma dal 362 al 364, nominato dall'imperatore. Sorpreso mentre seppelliva i martiri Prisco, Priscilliano e Benedetta, il padre della santa venne bollato come uno schiavo e in seguito esiliato \"ad Aquas Taurinas\" (forse l'attuale Montefiascone), dove venne martirizzato nel dicembre 361.\nA partire da quel momento, Bibiana e Demetria si rinchiusero nella loro abitazione insieme alla madre Dafrosa, riunendosi in preghiera e nell'attesa del loro imminente martirio. Le sante non tardarono infatti ad essere arrestate perch\u00e9 cristiane, venendo rinchiuse in carcere e condannate a morire d'inedia. Grazie ad un miracolo, la sentenza si rivel\u00f2 fallimentare, cosicch\u00e9 il prefetto decise di infliggere loro una morte cruenta: Dafrosa venne decapitata il 6 gennaio 362, mentre Demetria, rinchiusa nuovamente in carcere e minacciata di severe punizioni, profess\u00f2 la sua fede e spir\u00f2, in preda a una forte ansia.\nAproniano pens\u00f2 invece di risparmiare la sola Bibiana, facendola affiancare da una turpe mezzana di nome Rufina, esperta di intrighi amorosi e di seduzioni del piacere. Nemmeno il pensiero di una vita mondana ebbe effetto sulla giovanissima santa, la quale, fedele alle sue virt\u00f9, proclam\u00f2 nuovamente la sua fede. Il prefetto, offeso dalla scelta di Bibiana, decise allora di destinarla al martirio come i suoi parenti: legata ad una colonna e flagellata senza piet\u00e0 con le \u00abpiombate\u00bb, ovvero con fasci di verghe e pallini di piombo, la santa spir\u00f2 quattro giorni dopo, secondo la tradizione, a quindici anni.\nIl corpo della santa, sempre secondo la leggenda, venne, su ordine dello stesso Aproniano, esposto ai cani randagi, i quali lo lasciarono perfettamente illeso. Le spoglie vennero dunque raccolte dal presbitero Giovanni, che le colloc\u00f2 nel palazzo del padre, allora affidato ad Olimpia (o Olimpina), una matrona romana, parente di Flaviano.\nProverbi.\nIl giorno di santa Bibiana (2 dicembre) \u00e8 oggetto di un proverbio \"meteorologico\":"}
{"id": "2102134", "revid": "307609", "url": "https://it.wikipedia.org/wiki?curid=2102134", "title": "Giardino Majorelle", "text": ""}
{"id": "2102140", "revid": "547034", "url": "https://it.wikipedia.org/wiki?curid=2102140", "title": "Anissa Jones", "text": "Biografia.\nI suoi nonni materni erano libanesi e il secondo nome di Jones significa \"piccolo amico\" in arabo.\nAl momento della nascita, il padre John Paul Jones (1929-1974) era laureato in ingegneria e membro del consiglio di facolt\u00e0 della Pardue University, dove sua madre Mary Paula Tweel (1932-2012) era una studentessa di zoologia. Subito dopo la nascita del fratello di Anissa, John Paul Jones Jr. (1959-1984), la famiglia si trasfer\u00ec a Playa Del Rey, in California, dove il padre trov\u00f2 lavoro nell'ingegneria aerospaziale e Anissa frequenta il Paseo de Rey Elementary School, poi Orville Wright Junior High School.\nNel 1960, quando Jones aveva due anni, sua madre iscrisse a lezioni di ballo. Nel 1964, quando aveva sei anni, port\u00f2 a un'audizione aperta per uno spot pubblicitario di cereali per la colazione, che divenne la prima apparizione televisiva di Jones.\nNel 1966, a soli 8 anni, venne scritturata per la fortunata serie televisiva \"Tre nipoti e un maggiordomo\", affiancata nella finzione ad un \"fratello gemello\" interpretato da Johnny Whitaker. Dopo la conclusione della serie, avvenuta nel 1971, la Jones ottenne un provino per il ruolo di Regan MacNeil in \"L'esorcista\" (1973) di William Friedkin, parte che fu affidata poi a Linda Blair; in seguito le fu offerta una parte in \"Taxi Driver\" (1976) di Martin Scorsese, che per\u00f2 and\u00f2 a Jodie Foster. Decise quindi di ritirarsi dal mondo dello spettacolo, riprendendo gli studi. Dopo il compimento dei 18 anni, e ottenuti 180.000 dollari grazie a un fondo creato all'inizio del suo lavoro nella serie televisiva, si trasfer\u00ec con il fratello in un appartamento.\nIn questo periodo conobbe Allan Koven, un ragazzo con problemi di droga. \u00c8 morta a 18 anni, nel 1976, in seguito a un'overdose di cocaina e altre droghe dopo una festa avvenuta a Oceanside (California).\nAnissa Jones fu cremata e le sue ceneri furono disperse nell'oceano Pacifico."}
{"id": "2102146", "revid": "1921867", "url": "https://it.wikipedia.org/wiki?curid=2102146", "title": "Pulp Fiction (Music from the Motion Picture)", "text": "Pulp Fiction (Music from the Motion Picture) \u00e8 la colonna sonora del film \"Pulp Fiction\", pubblicata il 27 settembre 1994 dalla MCA Records.\nDescrizione.\nComprende brani di diverso genere: si spazia dalla musica surf al rock and roll al funk e al blues, dove spiccano svariati artisti come i Kool &amp; the Gang, Dick Dale e Al Green. Altra particolarit\u00e0 della colonna sonora \u00e8 la presenza di alcuni dialoghi estratti dal film che si intercalano pi\u00f9 volte tra un brano ed un altro.\nSecondo Stephen Thomas Erlewine, la colonna sonora del film riesce a ricreare la violenza, l'humor, lo stile ed il non-sense del film in maniera brillante, concentrandosi sulla musica surf e aggiungendo alcuni classici del rock and roll statunitense e altri del blues, come \"Let's Stay Together\" di Al Green e \"You Never Can Tell\" di Chuck Berry.\nTracce.\nDialoghi di Quentin Tarantino."}
{"id": "2102150", "revid": "204012", "url": "https://it.wikipedia.org/wiki?curid=2102150", "title": "Blocco intestinale", "text": ""}
{"id": "2102154", "revid": "287204", "url": "https://it.wikipedia.org/wiki?curid=2102154", "title": "Innamoramento (singolo)", "text": "Innamoramento \u00e8 il quinto singolo dell'omonimo album della cantautrice francese Myl\u00e8ne Farmer, pubblicato l'8 luglio 2000.\nIl titolo della traccia (nonch\u00e9 dell'album da cui \u00e8 estratto) \u00e8 ispirato dal libro di Francesco Alberoni, \"Innamoramento e amore\". Pubblicato nell'estate 2000, il singolo arriva alla 3\u00aa posizione della chart single francese e scivoler\u00e0 inesorabilmente nelle seguenti settimane. Vende 100.000 copie e non riceve alcuna certificazione.\nIl videoclip, girato da Fran\u00e7ois Hanss, ritrae immagini di Myl\u00e8ne Farmer immersa tra la natura affiancate alle immagini della versione live della canzone."}
{"id": "2102163", "revid": "729019", "url": "https://it.wikipedia.org/wiki?curid=2102163", "title": "Ferrovia Ferrandina-Matera", "text": "La ferrovia Ferrandina-Matera \u00e8 una linea ferroviaria a scartamento ordinario, non completata, che realizzer\u00e0 il collegamento di Matera alla rete ferroviaria nazionale presso la stazione di Ferrandina Scalo Matera.\nStoria.\nAlla fine degli anni trenta del XX secolo entr\u00f2 in funzione il primo collegamento ferroviario tra Matera e Ferrandina, realizzato dalla Societ\u00e0 Mediterranea Calabro Lucane, a scartamento ridotto. Esso collegava Matera a Ferrandina e Pisticci; in entrambe queste stazioni si aveva l'interscambio con la linea Battipaglia-Metaponto delle Ferrovie dello Stato, che permetteva il collegamento sia con Napoli che con Taranto. Nonostante fosse l'unico collegamento ferroviario tra Matera e la rete ferroviaria italiana, non ebbe alcun adeguamento strutturale e, tra il 1972 e il 1974, venne soppressa tutta la tratta fino a Montalbano Jonico per eccessivo degrado degli impianti e dei rotabili utilizzati.\nLe numerose istanze, che sottolineavano l'isolamento della citt\u00e0 dalle aree attraversate dalla rete ferroviaria nazionale, portarono infine all'elaborazione di un progetto di ricostruzione parziale, a scartamento normale, della sola tratta tra Matera e Ferrandina, realizzandone il congiungimento con la rete nazionale.\nI lavori di realizzazione della tratta ferroviaria Ferrandina-Matera La Martella iniziarono nel 1986, ma sono rimasti incompiuti; la citt\u00e0 di Matera resta raggiungibile per ferrovia solo da Bari tramite la linea ferroviaria a scartamento ridotto delle Ferrovie Appulo Lucane. Dopo la realizzazione della stazione, manca ancora l'adeguamento agli standard di sicurezza in vigore della galleria \"Miglionico\", nei pressi dell'omonimo comune, l'armamento, l'elettrificazione della linea e l'impianto dei sistemi di comando e controllo della circolazione.\nNel 2016 la Commissione Bilancio della Camera ha approvato lo stanziamento di 210 milioni di euro per il completamento della linea ferroviaria.\nL'11 luglio 2017, in concomitanza del convegno tenutosi a Matera fra il ministro dei trasporti, l'amministratore delegato delle Ferrovie dello Stato e, le varie istituzioni locali, sono stati dichiarati avviati i lavori di completamento della ferrovia Ferrandina-Matera. Inoltre nel nuovo progetto, elaborato dalle Ferrovie dello Stato, \u00e8 stata aggiunta alla gi\u00e0 esistente bretella di collegamento alla linea Metaponto-Battipaglia in direzione Metaponto, una bretella di collegamento diretto alla linea Metaponto-Battipaglia in direzione Potenza (senza sosta nella stazione di Ferrandina), in modo da consentire un trasporto capillare sia verso il nord che verso il sud del Paese.\nI lavori dovrebbero cominciare nel 2023 ed esser completati entro il 2026."}
{"id": "2102168", "revid": "729019", "url": "https://it.wikipedia.org/wiki?curid=2102168", "title": "Arcipelago delle Frioul", "text": "L'arcipelago delle Frioul \u00e8 un arcipelago formato da quattro isole situate a soli 4\u00a0km al largo di Marsiglia.\nLe quattro isole che lo compongono sono:\nSull'isola d'If sorge l'omonimo castello, reso celebre da Alexandre Dumas come luogo della detenzione di Edmond Dant\u00e8s.\nNel complesso le isole occupano una superficie di circa 0,2\u00a0km\u00b2.\nEtimologia.\nIl nome delle isole deriva dalla parola in lingua provenzale \"Frieu,\" a sua volta derivato dal latino \"fretum,\" che indica un passaggio marittimo, ed in particolare il passaggio che separa le due isole principali Pom\u00e8gues e Ratonneau, passato poi ad indicare l'arcipelago nel suo complesso. L'etimo non ha nulla a che vedere con la regione italiana del Friuli, a sua volta derivata da \"Forum Iulii\" (foro di Giulio Cesare), sebbene in lingua francese i due termini coincidano.\nStoria.\nPresso l'isola di Ratonneau nel 49 a.C. trov\u00f2 ormeggio la flotta romana che assediava Marsiglia.\nNei secoli successivi le isole furono usate soprattutto come lazzaretto.\nNel XIX secolo l'architetto Pinchaud edific\u00f2 l'ospedale Caroline, destinato ai malati contagiosi della citt\u00e0."}
{"id": "2102170", "revid": "729019", "url": "https://it.wikipedia.org/wiki?curid=2102170", "title": "Tabdi", "text": "Tabdi \u00e8 un comune dell'Ungheria di 1.196 abitanti (dati 2005). \u00c8 situato nella provincia di B\u00e1cs-Kiskun."}
{"id": "2102175", "revid": "767487", "url": "https://it.wikipedia.org/wiki?curid=2102175", "title": "Tass (Ungheria)", "text": "Tass \u00e8 un comune dell'Ungheria di 2.997 abitanti (dati 2005). \u00c8 situato nella provincia di B\u00e1cs-Kiskun."}
{"id": "2102179", "revid": "767487", "url": "https://it.wikipedia.org/wiki?curid=2102179", "title": "Tatah\u00e1za", "text": "Tatah\u00e1za \u00e8 un comune dell'Ungheria di 1.532 abitanti (dati 2005). \u00c8 situato nella provincia di B\u00e1cs-Kiskun."}
{"id": "2102181", "revid": "121861730", "url": "https://it.wikipedia.org/wiki?curid=2102181", "title": "Hippopotamidae", "text": "Gli ippopotami sono gli unici componenti della famiglia degli Ippopotamidi che, con i Suidi e i Taiassuidi, formano il sottordine Suiformi, ordine degli Artiodattili.\nLa diffusione geologica della famiglia va dal medio Pliocene al Pleistocene in Asia, nel Pleistocene in Europa, e dal medio Pliocene a oggi in Africa.\nIl nome \"hippopotamus\", che in greco equivale a \u00abcavallo di fiume\u00bb, per via delle somiglianze che intercorrono fra le due specie (riferendosi all'ippopotamo quando affiora sull'acqua): l'occhio, le orecchie, le larghe narici e la fronte ampia. Le popolazioni africane lo chiamano invece \u00abGamhus el Behr\u00bb ossia \u00abbufalo di fiume\u00bb.\nEvoluzione.\nGli studi pi\u00f9 recenti sulle origini degli ippopotamidi suggeriscono che ippopotami e cetacei condividano un antenato comune semi-acquatico che si sarebbe differenziato dagli altri Artiodattili circa 60 milioni di anni fa, per poi dar vita, circa 54 milioni di anni fa, a due branche distinte, da una delle quali si evolsero i cetacei, probabilmente a partire dalla proto-balena \"Pakicetus\" e da altri Archaeoceti.\nSu tali basi gli ippopotami avrebbero maggiori affinit\u00e0 con le balene di quante non ne abbiano con gli altri artiodattili.\nTassonomia.\nOrdine Artiodattili\nPer quanto riguarda le differenze fra le due specie (quelle pi\u00f9 grandi e quelle pigmee) esse sono relative all'ambiente in cui preferiscono vivere (i pi\u00f9 grandi si immergono nell'acqua mentre i pigmei preferiscono le foreste) e al carattere (i primi sono pi\u00f9 socievoli dei secondi), mentre per quanto riguarda la composizione fisica cambiano soltanto le dimensioni."}
{"id": "2102184", "revid": "400694", "url": "https://it.wikipedia.org/wiki?curid=2102184", "title": "T\u00e1zl\u00e1r", "text": "T\u00e1zl\u00e1r \u00e8 un comune dell'Ungheria di 2.014 abitanti (dati 2005). \u00c8 situato nella provincia di B\u00e1cs-Kiskun."}
{"id": "2102186", "revid": "287204", "url": "https://it.wikipedia.org/wiki?curid=2102186", "title": "Anna Dandola", "text": "Vita.\nRampolla della potente famiglia patrizia veneziana dei Dandoli, era nipote di Enrico Dandolo, doge dal 1192 al 1205 e conquistatore di Costantinopoli a seguito della Quarta Crociata, e figlia del primogenito del doge, Renier, vicedoge dal 1204 sino al termine del dogado di Enrico. Il padre era poi caduto in combattimento nel 1209 durante la conquista di Candia.\nNel 1216 Anna and\u00f2 in sposa a Stefano Prvoven\u010dani, gran zupano di Rascia e Syrmia, alla ricerca di potenti alleanze e gi\u00e0 in precedenza sposato con Eudocia, figlia dell'imperatore bizantino Alessio III Angelo. Il matrimonio venne celebrato a Venezia in gran pompa, quindi la coppia venne trasportata in Dalmazia a bordo della \"Moceniga\", una delle galee pubbliche messa per l'occasione al loro servizio dalla Repubblica. Il legame serv\u00ec a ripristinare il culto cattolico in Serbia e valse la benevolenza di papa Onorio III, il quale nel 1217 concesse alla coppia il titolo di Re dei Serbi.\nAnna mor\u00ec attorno al 1260. Nel 1234 divenne re serbo il figlio di Eudocia Stefano I Vladislav, deposto e succeduto nel 1243 dal figlio di Anna, Stefano I Uro\u0161."}
{"id": "2102187", "revid": "767487", "url": "https://it.wikipedia.org/wiki?curid=2102187", "title": "CANopen", "text": "CANopen \u00e8 un protocollo di comunicazione e una specifica di profilo per dispositivi per sistemi embedded utilizzato in automazione. All'interno del modello OSI, CANopen implementa i livelli a partire dal livello di rete in su (quindi dal 3\u00b0 in su). Lo standard CANopen consiste in uno schema di indirizzamento, di diversi piccoli protocolli di comunicazione e di un livello applicazione definito da un profilo di dispositivo. I protocolli di comunicazione hanno un supporto per la gestione di rete (\"network management\"), per il controllo dei dispositivi e delle comunicazioni tra nodi, e includono un semplice livello di trasporto per la segmentazione/desegmentazione dei messaggi. Il protocollo di basso livello, che implementa il livello fisico e il livello datalink, \u00e8 normalmente il Controller Area Network (CAN), sebbene i profili di dispositivo di CANopen possano essere implementati da dispositivi che utilizzano altri mezzi di comunicazione (come l'Ethernet Powerlink).\nI profili di comunicazione e di dispositivo di base di CANopen sono forniti dal CAN in Automation (CiA) draft standard 301. I profili di dispositivi pi\u00f9 specializzati sono basati sul profilo di base, e sono specificati in molti altri standard del CiA, come il CiA401 per i moduli di I/O e il CiA402 per il controllo del movimento."}
{"id": "2102190", "revid": "232134", "url": "https://it.wikipedia.org/wiki?curid=2102190", "title": "\u00ac", "text": ""}
{"id": "2102194", "revid": "149587", "url": "https://it.wikipedia.org/wiki?curid=2102194", "title": "I tre colli di Catanzaro", "text": ""}
{"id": "2102197", "revid": "110157", "url": "https://it.wikipedia.org/wiki?curid=2102197", "title": "Tiszaalp\u00e1r", "text": "Tiszaalp\u00e1r \u00e8 un comune dell'Ungheria di 5.179 abitanti (dati 2005). \u00c8 situato nella provincia di B\u00e1cs-Kiskun."}
{"id": "2102199", "revid": "1442080", "url": "https://it.wikipedia.org/wiki?curid=2102199", "title": "Patricio Hern\u00e1ndez", "text": "Caratteristiche tecniche.\nMancino, giocava come regista e la sua specialit\u00e0 erano i calci piazzati.\nCarriera.\nGiocatore.\nClub.\nCresciuto nell'Estudiantes, con cui disput\u00f2 nove stagioni vincendo un Campionato Metropolitano.\nNella stagione 1982-83 si trasfer\u00ec in Italia al : con i \"granata\" debutt\u00f2 il 12 settembre 1982 in Torino- (4-1), mettendo anche a segno una rete.\nDopo due stagioni fu ceduto all': qui la stagione infelice, culminata con la retrocessione della squadra, fu caratterizzata dalla violenza di parte della tifoseria, che arriv\u00f2 a uccidergli il cane con il veleno.\nNel 1985 ritorn\u00f2 in Argentina per giocare con Instituto, River Plate e Argentinos Juniors.\nNel 1989 and\u00f2 in Messico per giocare una sola stagione col Cruz Azul. Torno poi all'Argentinos Juniors e chiuse la carriera con l'Hurac\u00e1n.\nNazionale.\nEsord\u00ec in nazionale maggiore nel 1979, ottenendo poi la convocazione per il Mondiale 1982, in cui non gioc\u00f2 nessuna partita. In totale con la \"Selecci\u00f3n\" totalizz\u00f2 10 presenze senza mai andare in gol.\nAllenatore.\nInizia la carriera di allenatore nel 1994, due anni dopo il suo ritiro, al Lan\u00fas, per poi sedere la stagione successiva su quella dei messicani del Santos Laguna.\nNel 1997-98 viene assunto dal Banfield, appena retrocesso in \"Primera B\", con lo scopo di ottenere subito la promozione in Primera Divisi\u00f3n.\nA gennaio 1998 passa alla sua storica squadra da giocatore, l'Estudiantes. Porta la squadra appena al 12\u00ba posto nel Clausura 1998, e termina nella stessa posizione l'Apertura 1998. Durante il Clausura 1999 le cose non migliorano, anzi peggiorano e i tifosi lo contestano; a due giornate dal termine annuncia il suo addio a fine stagione.\nLa stagione successiva passa in Messico al Cruz Azul, dove rimane solo una stagione.\nNel gennaio 2001 accetta l'offerta del River Plate di fare da vice ad Am\u00e9rico Gallego. All'ultima giornata, nel match contro il Lan\u00fas, guida lui la squadra per via della partenza di Gallego dopo la rescissione consensuale del contratto, decisa a causa della sconfitta contro l'Hurac\u00e1n per la quale il River esce matematicamente dalla lotta per il titolo.\nNel 2002 \u00e8 al club costaricano del Saprissa.\nA settembre 2003 viene ingaggiato dal Nueva Chicago in sostituzione del dimissionario Alberto M\u00e1rcico dopo cinque giornate di campionato. Non riesce a invertire la rotta e la squadra sprofonda sempre di pi\u00f9 agli ultimi posti della classifica, cos\u00ec al termine dell'ultima giornata dell'Apertura 2004 rassegna le dimissioni.\nNel gennaio 2007 \u00e8 tornato al Banfield per disputare il Clausura 2007, ma \u00e8 stato esonerato il 16 marzo dopo la sconfitta casalinga con l'Estudiantes.\n\u00c8 capostipite di una famiglia di sportivi che hanno rappresentato l'Argentina a livello internazionale: suo nipote Juan Mart\u00edn Hern\u00e1ndez nel rugby e sua nipote Mar\u00eda de la Paz nell'hockey su prato.\nNel 1997 ha fondato una squadra di calcio nella sua citt\u00e0 natale, il San Nicol\u00e1s F\u00fatbol, per formare giovani giocatori. La squadra milita nelle divisioni regionali, e Patricio vi ha anche giocato qualche partita."}
{"id": "2102209", "revid": "2205802", "url": "https://it.wikipedia.org/wiki?curid=2102209", "title": "Talpa europaea", "text": "La talpa (\"Talpa europaea\" Linnaeus, 1758) \u00e8 un mammifero soricomorfo appartenente alla famiglia dei Talpidi.\nTassonomia.\nSe ne conoscono 3 sottospecie:\nDistribuzione e habitat.\nIl suo areale \u00e8 il pi\u00f9 ampio tra tutte le specie del genere: \u00e8 presente in buona parte dell'Europa, dalla Gran Bretagna e dalla Svezia meridionale, spingendosi a sud sino fino alla parte settentrionale delle penisole iberica, italiana e balcanica; \u00e8 inoltre diffusa in Asia dal Caucaso all'Altaj e alla Mongolia.\nIn Italia \u00e8 presente dalle Alpi sino a Marche, Abruzzo, Umbria e Toscana.\nSulle Alpi \u00e8 talora simpatrica con la \"Talpa caeca\"; in centro Italia il suo areale possiede una ristretta zona di contatto con quello della \"Talpa romana\".\nDescrizione.\n\u00c8 lunga 14\u201316\u00a0cm esclusa la coda che misura 2,5-3,3\u00a0cm. Pesa dai 60 ai 120 g e l'altezza alla spalla \u00e8 di 4\u20135\u00a0cm. La pelliccia \u00e8 fine e vellutata di colore uniforme, prevalentemente nera, talvolta con riflessi marroncini o grigi o azzurrognoli; le orecchie sono invisibili e prive di padiglioni auricolari; la punta del naso \u00e8 color carne.\nSono molto sviluppate le zampe anteriori, larghe, massicce e munite di unghie corte e molto robuste. Una morfologia particolarmente adatta alla vita sotterranea e allo scavo: occhi ed orecchie ben protetti, forma \"aerodinamica\" con il muso molto appuntito, zampe specializzate per lo scavo. Anche la morbidezza del pelo pu\u00f2 essere un adattamento alla vita nelle gallerie, rendendo agevole anche il movimento a ritroso.\nLa sua differenziazione dalle altre specie di \"Talpa\" presenti in Italia non \u00e8 semplice: la \"T. europaea\" ha in genere dimensioni e peso maggiori rispetto alla \"Talpa caeca\", leggermente inferiori rispetto alla \"Talpa romana\". Si caratterizza inoltre per l'assenza di pelo in corrispondenza degli occhi. Un ulteriore carattere distintivo \u00e8 costituito da un dettaglio della dentatura: il mesostilo dei molari in \"T. europaea\" \u00e8 raramente bifido e se lo \u00e8 comunque pi\u00f9 arrotondato di quello della \"T. romana\".\nBiologia.\n\u00c8 un animale solitario che trascorre la maggior parte del tempo in un complesso sistema di gallerie sotterranee, alcune pi\u00f9 profonde, collocate a 15\u201325\u00a0cm dalla superficie, utilizzate come ripari permanenti, ed altre pi\u00f9 superficiali, quasi al livello del suolo, che utilizzano come terreno di caccia e che possono arrivare a ricoprire una superficie di 600\u2013900 m\u00b2.\nNon \u00e8 dotata di vista ma possiede olfatto e udito molto sviluppati. Il senso del tatto \u00e8 anch'esso molto sviluppato: il muso, le zampe anteriori e la coda sono dotati di sensibili vibrisse, mentre l'estremit\u00e0 del muso \u00e8 ricca di organi di Eimer, piccoli organuli sensitivi di derivazione epidermica.\nLa talpa dorme soltanto 2 - 3 ore per volta e nel corso delle 24 ore dorme pi\u00f9 volte. Non cade in letargo.\nAlimentazione.\nSi nutre di invertebrati che popolano il sottosuolo: lombrichi (80% della dieta), larve e insetti, lumache, etc.\nRiproduzione.\nLa riproduzione avviene una volta all'anno e, dopo una gestazione di circa 4 settimane, si conclude con la nascita di 4-6 piccoli, che vengono allattati per circa 6 settimane.\nL'aspettativa di vita media di una \"Talpa europaea\" \u00e8 di 4-6 anni.\nRapporti con l'uomo.\nPer la loro abitudine di scavare gallerie le talpe possono causare danni di tipo estetico a giardini e prati, ma anche danni di rilevanza economica nelle zone agricole.\nD'altro canto l'uomo, per l'intenso uso in agricoltura di insetticidi e prodotti chimici, pu\u00f2 costituire una minaccia per le talpe: queste infatti per la loro dieta basata principalmente sulla fauna invertebrata sotterranea, tendono a concentrare i prodotti tossici.\nMetodi di lotta incruenti.\nLa talpa \u00e8 sensibile agli odori e ai rumori, per questo secondo credenze popolari \u00e8 possibile allontanarla con dei piccoli stratagemmi come per esempio piantare dei bastoni sui quali si pone una bottiglia di plastica vuota rovesciata: grazie al vento verr\u00e0 prodotto un rumore che allontaner\u00e0 l'animale. Vi sono per\u00f2 numerosi casi di impianti anti-talpa che hanno dimostrato l'inefficacia di tale tecnica.\n\u00c8 possibile utilizzare dispositivi ad ultrasuoni appositamente progettati per allontanare gli animali, mettere del cotone idrofilo imbevuto di olio essenziale di aglio, menta piperita, menta spica o patchouli all'interno di una buca scavata dalle talpe (cos\u00ec che le talpe si allontanino per via del forte odore), oppure usare trappole a gabbietta che permettono di catturare e successivamente liberare gli animali senza nuocere loro.\nConservazione.\nLa \"IUCN red list\" classifica la \"Talpa europaea\" come specie a basso rischio (\"Least Concern\")."}
{"id": "2102211", "revid": "32014", "url": "https://it.wikipedia.org/wiki?curid=2102211", "title": "Contattore", "text": ""}
{"id": "2102216", "revid": "20479409", "url": "https://it.wikipedia.org/wiki?curid=2102216", "title": "Commissione di massimo scoperto", "text": ""}
{"id": "2102221", "revid": "2034938", "url": "https://it.wikipedia.org/wiki?curid=2102221", "title": "Hazzard (serie animata)", "text": "Hazzard (\"The Dukes\") \u00e8 una serie televisiva a cartoni animati statunitense prodotta dalla Hanna-Barbera nel 1983 e distribuita da Warner Bros. \u00c8 basata sui personaggi del telefilm \"Hazzard\".\nTrama.\nIl ranch dello zio Jesse \u00e8 gravato da una pesante ipoteca e l'unico modo di riscattarla \u00e8 vincere il primo premio di una gara automobilistica che ricalca le avventure de \"Il giro del mondo in 80 giorni\", in cui si cimenteranno i cugini Duke. Boss Hogg in ogni puntata cerca di boicottare i cugini allo scopo di farli perdere e acquisire cos\u00ec il ranch, dato che sotto di esso si trova un enorme giacimento petrolifero.\nLa serie fu interrotta alla seconda stagione e l'ultimo episodio in assoluto, \"A Hogg in the Foggy Bogg\", termina in modo completamente normale, senza lasciar presagire nulla sulla fine definitiva della serie."}
{"id": "2102222", "revid": "38275", "url": "https://it.wikipedia.org/wiki?curid=2102222", "title": "Difetti in saldatura", "text": ""}
{"id": "2102226", "revid": "181699", "url": "https://it.wikipedia.org/wiki?curid=2102226", "title": "Tonnarelli", "text": ""}
{"id": "2102236", "revid": "318966", "url": "https://it.wikipedia.org/wiki?curid=2102236", "title": "Alonso Borgia", "text": ""}
{"id": "2102238", "revid": "232134", "url": "https://it.wikipedia.org/wiki?curid=2102238", "title": "Lawrence Arms", "text": ""}
{"id": "2102245", "revid": "729019", "url": "https://it.wikipedia.org/wiki?curid=2102245", "title": "Gran Premio d'Austria 1973", "text": "Il Gran Premio d'Austria 1973, \"XI Memphis Gro\u00dfer Preis von \u00d6sterreich\", e dodicesima gara del campionato di Formula 1 del 1973, si \u00e8 svolto il 19 agosto sul circuito del \u00d6sterreichring ed \u00e8 stato vinto da Ronnie Peterson su Lotus-Ford Cosworth.\nRientra dopo due gare di assenza la Ferrari con Arturo Merzario\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \"\nGP d'Austria 1974: Perterson si regala una bella vittoria davanti a Stewart - F1world.it/amarcord"}
{"id": "2102248", "revid": "232134", "url": "https://it.wikipedia.org/wiki?curid=2102248", "title": "From Autumn To Ashes", "text": ""}
{"id": "2102249", "revid": "125846637", "url": "https://it.wikipedia.org/wiki?curid=2102249", "title": "Protocollo cerimoniale", "text": "Un protocollo cerimoniale, nella vita di relazione, \u00e8 l'insieme delle consuetudini, degli usi e delle norme che hanno disciplinato dall'antichit\u00e0, e che disciplinano tutt'oggi, la vita di relazione pubblica (sul piano nazionale e internazionale) e privata.\nGeneralit\u00e0.\nQuesto istituto, di natura sociale ma anche giuridica, nel tempo \u00e8 stato indicato con diverse denominazioni quali protocollo, prassi protocollare, cerimoniale, galateo e diverse altre. La specifica dottrina contemporanea - sempre ispirata ai principi di \"filosofia morale\", differenti nel tempo e nello spazio, ma di massima in linea con i precetti del decalogo biblico, alla base anch'essi del diritto naturale, dell'ebraismo, del cristianesimo e dell'Islam - trae spunto in special modo dal cosiddetto \"Cerimoniale diplomatico\".\nSecondo il Santantonio si tratta di quel cerimoniale codificato per la prima volta nel Pace di Vestfalia del 1648 e successivamente rielaborato nel Congresso di Vienna del 1815 e, nella forma oggi vigente, nella Convenzione sulle relazioni diplomatiche di Vienna del 1961. Tale cerimoniale fissa le \"procedure protocollari internazionali\", tra cui, ad esempio, i rapporti tra i rappresentanti diplomatici e gli stati ospitanti e le modalit\u00e0 per la presentazione delle credenziali da parte dei capi-missione. Sempre secondo il Santantonio, esistono varie forme riconosciute di \"cerimoniale\" e cio\u00e8 quello \"ecclesiastico\", quello \"diplomatico\", \"marittimo\", \"di Stato\", ma anche quello militare e quello sportivo.\nCerimoniale e galateo.\n\u00c8 opinione diffusa che parole come cerimoniale, etichetta, stile, \"bon ton\" e altre ancora possano essere senza distinzione utilizzate per descrivere e qualificare una molteplicit\u00e0 di attivit\u00e0 - chiunque sia il soggetto che le pone in essere - che attengono al comportamento e al suo carattere formale. Tuttavia non \u00e8 cos\u00ec: galateo, \"bon ton\", etichetta, interpretano, sostengono e curano l'espressione del comportamento dell'individuo nella sfera dei rapporti personali. Costituiscono l'espressione delle convenzioni sociali, culturali, religiose che sono necessario presupposto per una convivenza civile.\nQualche codice di cerimonie esistette anche nel IV secolo ma i documenti pi\u00f9 importanti si datano dall'VIII al XV secolo. Di fronte alla molteplicit\u00e0 delle raccolte il Concilio di Trento ordin\u00f2 la pubblicazione di un solo cerimoniale: \"Liber cerimoniarum ritualis\" reso ufficiale sotto Clemente VIII. Nuove edizioni furono adottate da papa Innocenzo X nel 1650 e da papa Benedetto XIII nel 1727. Quest'ultimo pontefice volle regolamentati la musica e il canto, i segni di onore e di rispetto tra il vescovo e le autorit\u00e0 civili, i doveri dei vescovi, dignit\u00e0 e uffici del capitolo (canonici), ornamenti e insegne pontificali e degli arredi sacri nonch\u00e9 le funzioni pontificali e di alcune solennit\u00e0.\nVa ricordato, infine, che la dottrina ha ufficializzato anche il cerimoniale marittimo che disciplina lo scambio di onori tra le navi nonch\u00e9 le visite a bordo e a terra dei comandanti, in patria e all'estero e il cerimoniale militare che a sua volta regolamenta la resa degli onori, le riviste e le parate. Il cerimoniale sportivo cui si fa riferimento per le cerimonie di apertura e chiusura delle pi\u00f9 importanti manifestazioni sportive.\nTitoli accademici, nobiliari e cavallereschi.\nNella vita di relazione privata, pubblica e in ambito internazionale \u00e8 necessario rivolgersi propriamente ai propri interlocutori: chi \u00e8 titolare di un'alta carica va chiamato con il titolo conseguente. Cos\u00ec, si dir\u00e0 \"Presidente\" al Presidente della Repubblica, ai presidenti delle Camere, al Presidente del Consiglio, ai presidenti delle Commissioni parlamentari, ai presidenti di Tribunale, ecc. e si dir\u00e0 Ministro, Sottosegretario, Questore, Procuratore, Sindaco, Generale, Ammiraglio, Comandante, ecc.\nA fattor comune, \u00e8 atto di cortesia e rispetta la tradizione premettere l'appellativo \"Signore\" alla denominazione delle cariche anzidette, tranne quando siano previsti altri appellativi.\nCos\u00ec si potr\u00e0 dire \"Signor Presidente\", \"Signor Ministro\", \"Magnifico Rettore\", \"Chiarissimo Professore\" e cos\u00ec di seguito.\nVi sono poi situazioni nelle quali il modo di rivolgersi a una personalit\u00e0 esige tassativamente l'uso di particolari appellativi.\nCos\u00ec si ricorrer\u00e0 al \"trattamento\" di Eccellenza nel rivolgersi ad Ambasciatore titolare di Ambasciata, ovvero \"Eccellenza reverendissima\" nel rivolgersi a un vescovo, abate ordinario o arcivescovo, ovvero \"Altezza Eminentissima\" al Principe Sovrano e Gran Maestro del SMOM, ovvero \"Eminenza reverendissima\" nel rivolgersi a un cardinale, ovvero \"Beatitudine\" a un patriarca e l'appellativo di \"Santit\u00e0\", o \"Beatissimo Padre\" o \"Santo Padre\" al Papa o al Patriarca di Costantinopoli-la nuova Roma.\n\"Le onorificenze cavalleresche\" non mutano l'ordine di precedenza spettante in ragione della carica. Esse determinano il rango degli insigniti solo nell'ambito degli Ordini di appartenenza. Nel rivolgersi per iscritto a personalit\u00e0 che sia insignita di onorificenze cavalleresche, si potr\u00e0 menzionare il grado nell'indirizzo ed eventualmente in apertura della lettera come appellativo, se non debba invece essere indicata la carica o il titolo accademico perch\u00e9 magari pi\u00f9 importanti e pi\u00f9 significativi.\n\"I titoli nobiliari\" non danno diritto in Italia a particolari precedenze. Nelle pubbliche relazioni se ne pu\u00f2 tenere conto se si tratta di titolati stranieri che nei loro paesi godono di speciali distinzioni giuridicamente riconosciute come in Gran Bretagna, in Spagna, ecc.\nUn particolare privilegio annette alla titolarit\u00e0 di alcuni titoli nobiliari (principi, duchi e \"marchesi di baldacchino\") il \"trattamento di \"don\" e di \"donna\"\" da premettere al nome del nobile e della consorte. Il medesimo trattamento spetta ai componenti delle famiglie che ne abbiano ottenuta particolare concessione, alle famiglie sarde che godano insieme del cavalierato e della nobilt\u00e0 e a particolari categorie di famiglie milanesi e lombarde.\nInviti alle cerimonie.\nRicevere un invito per una cerimonia, per una colazione (pasto che ha inizio dalle 12:30 alle 14:00) o per un pranzo (inizio 19:30 - 21:00) esige formalmente una risposta da dare al pi\u00f9 presto. La risposta \u00e8 data con le stesse forme con cui si \u00e8 ricevuto l'invito: per iscritto oppure a voce.\n Ai \"pranzi di etichetta\" non devono prendere parte giovani al di sotto dei 18 anni di et\u00e0, anche se familiari dei padroni di casa.\nSpesso sugli inviti \u00e8 riportata la sigla R.S.V.P. (\"R\u00e9pondez, s'il vous pla\u00eet\"). Si chiede in sostanza una risposta affermativa o meno. Occorre senz'altro fornirla subito. Nei casi in cui non si pu\u00f2 aderire all'invito, oltre a ringraziare, si indicheranno genericamente i motivi.\nIl Santantonio era solito ripetere che comunque un invito non riscontrato 48 ore prima dell'evento era da considerare non accettato, tuttavia consigliava agli addetti al cerimoniale di usare questa regola con molta attenzione, soprattutto se gli interessati erano personalit\u00e0 di spicco o comunque di particolare rilievo. Insomma, nei casi complessi una buona regola \u00e8 quella di contattare la segreteria del personaggio per sondarne gli intendimenti.\nQuando presenzia il Capo dello Stato, il Cerimoniale \u00e8 assunto in proprio da funzionari della Presidenza della Repubblica e della Presidenza del Consiglio preposti allo specifico settore. Se oltre al Capo dello Stato intervengono Autorit\u00e0 straniere interviene il Cerimoniale diplomatico della Repubblica, che ha sede presso il Ministero degli Affari Esteri.\nCerimoniale in Italia.\nUna fonte notevole in tema di ordine delle precedenze era costituita dal \"R.D. 16 dicembre 1927, n. 2210\". Esso ripartiva le cariche pubbliche in 18 Categorie: nella I era previsto il solo \"Primo Ministro Segretario di Stato\" sino alla XVIII che comprendeva gli \"Addetti consolari\", gli \"Uditori giudiziari\", i \"Sottotenenti delle Forze Armate\", ecc. sino ai \"Medici Assistenti dei Manicomi Giudiziari\". Era un sistema di classificazione che prendeva come modello di riferimento la gerarchia militare sabauda, che incominciava con il Sottotenente e finiva con il Sovrano, Capo supremo delle Forze Armate.\nNel 1929, il R.D. del 28 novembre, n. 2029 disciplinava le \"Norme relative al Sovrano Ordine di Malta\" e in particolare modo precisava che:\nL'avvento della Repubblica mise in luce la necessit\u00e0 di adeguare le norme sulle precedenze. La complessit\u00e0 della problematica consigli\u00f2 di mantenere comunque per quanto compatibili le previsioni del R.D. n. 2210/1927 integrate dalla \"Circolare n. 92019/12840-16 del 26 dicembre 1950 della Presidenza del Consiglio dei Ministri\"-Gabinetto, emanata d'intesa con gli Uffici di presidenza della Camera e del Senato.\nLa Circolare del 1950 ripartisce le \"Alte cariche\" secondo la loro importanza in quattro categorie: la I categoria non aveva suddivisione e le personalit\u00e0 che vi facevano parte vi erano indicate in ordine di precedenza (Presidenti delle due Camere in ordine di et\u00e0, Presidente del Consiglio dei ministri, Presidente della Corte Costituzionale); le categorie II, III e IV erano, invece, articolate in classi. Per \"rango\" delle personalit\u00e0 si intendeva l'appartenenza alla categoria e alla classe mentre per \"posizione di precedenza\" s'intendeva la collocazione nella categoria e nella classe.\nLa successione nelle posizioni costituisce l'ordine delle precedenze.\nL'ordine delle precedenze era attribuito secondo la funzione delle persone indicate dalla circ. del '50. Il limite pi\u00f9 grande delle previsioni della Circolare era che comprendeva nelle sue previsioni solo le pi\u00f9 alte cariche dello Stato, lasciando in situazione di incertezza personalit\u00e0 pubbliche anche di livello. Si pensi che nella Categoria IV, 2\u00aa classe tra le ultime funzioni elencate erano il capo della polizia, i Comandanti Generali di Carabinieri e Guardia di Finanza, il Governatore della Banca d'Italia, Rettori delle Universit\u00e0, Ordinario Militare.\nOltre a tali carenze, man mano che in Italia sono state istituite nuove istituzioni, nuove cariche e nuove funzioni si \u00e8 avvertita sempre pi\u00f9 l'esigenza di regolamentare il settore dell'Ordine delle precedenze adottando finalmente, con \"Decreto del P.C.M. del 14 aprile 2006\", le \"\"Disposizioni generali in materia di cerimoniale e di precedenza tra le cariche pubbliche\".\" Dopo una sperimentazione di due anni si \u00e8 pervenuti, infine, al \"Decreto del P.C.M. del 16 aprile 2008\" contenente \"\"Aggiornamento delle disposizioni generali in materia di cerimoniale e di precedenza tra cariche pubbliche\".\"\nOrdine delle precedenze.\nCome gi\u00e0 argomentato, in materia di cerimoniale l'Ordine delle precedenze tra le cariche pubbliche \u00e8 regolato con Decreto del PCM. La normativa del 2006 \u00e8 stata aggiornata con successivo Decreto del 16 aprile 2008 che, nel confermare di massima le \"precedenze protocollari\" del 2006, ha comunque apportato lievi variazioni nel posizionamento di alcune cariche.\nOggi, pertanto, \"l'Ordine delle precedenze\" colloca al vertice delle cariche pubbliche il \"Presidente della repubblica\". Quando in una cerimonia nazionale non \u00e8 presente il Capo dello Stato ma \u00e8 presente un cardinale, quest'ultimo occupa il primo posto della prima categoria, \"senza peraltro assumere la presidenza della cerimonia\". Se alla cerimonia \u00e8 presente sia il Presidente della repubblica sia un cardinale, sono collocati entrambi al vertice dell'ordine di precedenza, pur assumendo la presidenza della cerimonia il Presidente della repubblica e in sette categorie tutte le altre cariche pubbliche.\nNella 1\u00aa categoria sono elencati i presidenti delle due Camere, quello del Consiglio dei ministri e quello della Corte Costituzionale.\nNella 2\u00aa categoria vi sono i vice presidenti delle Camere, i Ministri, i presidenti delle Regioni in sede, i Sottosegretari di Stato, ecc.\nNella 3\u00aa, i vertici delle magistrature, il Capo di Stato Maggiore della Difesa, i parlamentari.\nNella 4\u00aa, i prefetti in sede, i sindaci in sede, i vescovi, il capo della polizia, i Comandanti Generali di Carabinieri e Finanza, i Capi di Stato Maggiore delle FF.AA., ecc.\nNella 5\u00aa categoria, gli assessori regionali in sede, i capi dipartimenti dei ministeri, i direttori di AISI e AISE, i comandanti militari interregionali, l'Ordinario Militare, ecc.\nNella 6\u00aa, i capi degli uffici giudiziari, i questori in sede, i comandanti militari regionali, ecc.\nNella 7\u00aa, gli assessori comunali e provinciali in sede, i comandanti militari provinciali, ecc.\nIl R.D. n. 2015 del 1925 stabilisce l'ordine delle precedenze tra i ministri e i rispettivi dicasteri. Ovviamente le variazioni nei dicasteri, che intervengono per ogni Gabinetto, sono disciplinate per analogia.\nL'ordine delle precedenze tra le varie Forze Armate e di Polizia si riferisce esclusivamente alle singole autorit\u00e0, in quanto rivestite di specifica funzione. Per quanto attiene invece l'ordine di precedenza dei reparti schierati si fa riferimento al \"Regolamento sul servizio territoriale e di presidio\" che statuisce la primazia delle Forze Armate sulle Forze di Polizia.\nLa rappresentanza.\nLa rappresentanza \u00e8 una delega che nel campo protocollare una personalit\u00e0 rilascia a un suo pari rango o a un inferiore, perch\u00e9 partecipi, in sua vece, a una manifestazione ufficiale.\nSecondo il Santantonio la rappresentanza \u00e8 caratterizzata da tre aspetti: il \"rango del rappresentante\", il \"posto del rappresentante\" e i \"limiti della rappresentanza\".\nLa ricordata Circolare del '50 chiarisce che la rappresentanza non pu\u00f2 essere conferita se non a persone che abbiano rango in categoria pari o immediatamente inferiore. Di massima, pertanto, il Prefetto pu\u00f2 farsi rappresentare dal Vice Prefetto vicario, il Generale di Corpo d'Armata dal Generale di Divisione, il Sindaco dall'Assessore, e cos\u00ec di seguito.\nDi massima, coloro che intervengono nelle pubbliche cerimonie, in rappresentanza di cariche superiori a quella che personalmente ricoprono, debbono occupare il posto spettante, nell'ordine delle precedenze, alla carica che rappresentano.\nTuttavia, il principio basilare della rappresentanza prevede che il rappresentante prende comunque posto subito dopo le personalit\u00e0 dello stesso rango dell'Autorit\u00e0 rappresentata. Ad esempio, un Generale di Divisione in rappresentanza di un Generale di Corpo d'Armata prender\u00e0 posto fra i Generali di Corpo d'Armata, per ultimo, e prima degli altri Generali di Divisione.\nIn tema di limiti della rappresentanza, il Santantonio precisa che \"non \u00e8 ammessa la rappresentanza nei pranzi e nei ricevimenti\". Infatti, nelle riunioni conviviali l'invito \u00e8 rivolto alla persona e non alla carica. La rappresentanza termina con la cerimonia.\nScambio di visite tra autorit\u00e0.\nUn momento importante della \"vita di rappresentanza\" \u00e8 lo scambio di visite tra le Autorit\u00e0.\nAl riguardo esistono consuetudini ormai consolidate che, in Italia, traggono origine da un documento ufficiale, la Circolare del 21 gennaio 1926 n. 761/46, firmata da Benito Mussolini che ritenne di estendere a livello nazionale quanto praticato sino ad allora nel solo ambiente militare.\nIn buona sostanza, secondo il Santantonio, lo scambio di visite consiste nelle \"visite di dovere\" e nelle \"visite di cortesia\".\nLe \"visite di dovere\" sono quelle dovute, in ambiente militare, ai superiori della propria linea gerarchica. Esse sono rese nell'ufficio del superiore e vengono compiute entro tre giorni dall'assunzione dell'incarico. Le visite di commiato vengono rese non oltre la data di trasferimento o di cessazione dall'incarico.\nLe visite di dovere non vengono restituite.\nLe \"visite di cortesia\" rappresentano una componente importante nella vita di relazione tra coloro che detengono cariche pubbliche e rendono di fatto pi\u00f9 agevole l'inserimento dei nuovi titolari di uffici o funzioni nella realt\u00e0 in cui si trovano a operare. La prassi protocollare, al riguardo, prevede che \"Le Autorit\u00e0 politiche, civili e militari (ma ci\u00f2 vale anche per le autorit\u00e0 religiose) che \"prendono possesso\" di una carica:\nEntrambe le visite vengono richieste appena assunta la carica ed effettuate quando fissate da chi deve riceverle (entro tre giorni salvo giustificati impedimenti).\nQuando, invece, tali Autorit\u00e0 lasciano la carica:\nSempre in tema di visite di cortesia si deve precisare che non \u00e8 mai ammessa \"la rappresentanza\" nel rendere visita mentre \u00e8 consentita la rappresentanza nella restituzione della visita. Il Santantonio, al riguardo, era solito raccomandare di ricorrere alla rappresentanza nella restituzione delle visite solo in casi eccezionali e con molta oculatezza."}
{"id": "2102260", "revid": "599013", "url": "https://it.wikipedia.org/wiki?curid=2102260", "title": "Warped Tour 2004 Tour Compilation", "text": "Warped Tour 2004 Tour Compilation \u00e8 la settima compilation del Warped Tour, pubblicata l'8 giugno 2004.\n\u00c8 stata descritta da AllMusic come \"una divertente compilation estiva che descrive sia il passato che il futuro del tour\"."}
{"id": "2102261", "revid": "344646", "url": "https://it.wikipedia.org/wiki?curid=2102261", "title": "Teorie del complotto sul riscaldamento globale", "text": "Le teorie del complotto sul riscaldamento globale sono ipotesi eterogenee pi\u00f9 o meno credibili, che ritengono vi siano secondi fini di carattere finanziario o politico dietro il surriscaldamento terrestre. Alcune di queste ipotesi citano altre costanti complottiste come il nuovo ordine mondiale.\nSi discute se alla base vi siano altre motivazioni di carattere finanziario per ottenere pi\u00f9 fondi e danaro possibile con la scusante di fermare il processo climatico oppure l'effettiva inesistenza di questo fenomeno, ovvero un falso montato ad arte con il solo scopo di accumulare finanze per enti governativi e non sull'argomento.\nI presunti complici.\nSecondo i vari complottisti le organizzazioni complici della cospirazione sarebbero le Nazioni Unite, il Gruppo Bilderberg, il Club di Roma, il Green Cross International, la General Electric e importanti personalit\u00e0 sulla scena politica ed economica mondiale come Kofi Annan, Jacques Chirac, Maurice Strong, George Soros, Al Gore e Michail Gorba\u010d\u00ebv.\nContesto.\nCome affermato dall'Intergovernmental Panel on Climate Change (IPCC), il maggior contributo al riscaldamento globale \u00e8 l'aumento del biossido di carbonio atmosferico (CO2) dal 1750, in particolare dalla combustione di combustibili fossili, dalla produzione di cemento e dai cambiamenti nell'uso del suolo come la deforestazione. Il quinto rapporto di valutazione (AR5) dell'IPCC afferma:\"L'influenza umana \u00e8 stata rilevata nel riscaldamento dell'atmosfera e dell'oceano, nei cambiamenti nel ciclo globale dell'acqua, nella riduzione di neve e ghiaccio , nell'innalzamento medio globale del livello del mare e nei cambiamenti in alcuni estremi climatici. Questa prova dell'influenza umana \u00e8 cresciuta dall'AR4. \u00c8 estremamente probabile (95-100%) che l'influenza umana sia stata la causa principale del riscaldamento osservato dalla met\u00e0 del XX secolo\".\nIPCC AR5 WG1 Riepilogo per i responsabili politici Le prove del riscaldamento globale dovuto all'influenza umana sono state riconosciute dalle accademie scientifiche nazionali di tutti i principali paesi industrializzati. Nessun organismo scientifico di rilievo nazionale o internazionale mantiene un'opinione formale dissenziente dalle sommarie conclusioni dell'IPCC.\nDisinformazione e accuse a scienziati e attivisti.\nTeorie del complotto contro il riscaldamento globale.\nNonostante questo consenso scientifico sul cambiamento climatico, sono state avanzate accuse secondo cui scienziati e istituzioni coinvolti nella ricerca sul riscaldamento globale fanno parte di una cospirazione scientifica globale o sono coinvolti in una bufala manipolativa. Ci sono state accuse di negligenza, in particolare nella controversia via e-mail dell'unit\u00e0 di ricerca climatica (\"ClimateGate\"). Otto comitati hanno indagato su queste accuse e pubblicato rapporti, senza trovare prove di frode o cattiva condotta scientifica. Il rapporto Muir Russell affermava che \"il rigore e l'onest\u00e0 degli scienziati non sono in dubbio\", che gli investigatori \"non hanno trovato alcuna prova di comportamento che potrebbe minare le conclusioni delle valutazioni dell'IPCC\", ma che c'era stato \"un modello coerente di non riuscire a mostrare il giusto grado di apertura\". Il consenso scientifico sul fatto che il riscaldamento globale si sta verificando a causa dell'attivit\u00e0 umana \u00e8 rimasto invariato alla fine delle indagini.\nIn Italia il quotidiano Libero ha negato in pi\u00f9 occasioni il problema del riscaldamento globale asserendo invece che la temperatura della Terra si stia alzando per cause quasi esclusivamente naturali. Nel 2019 usc\u00ec con una prima pagina provocatoria dal titolo \u201c\"Riscaldamento globale? Ma se fa freddo\"\u201d. Il 18 aprile 2019, in occasione della visita di Greta Thunberg a Papa Francesco, Libero esce con una prima pagina provocatoria dedicata all'attivista contro il cambiamento climatico.. In un'intervista al quotidiano, Nicola Scafetta, ricercatore presso l'Universit\u00e0 degli Studi di Napoli Federico II, conferma la tesi del giornale sul cambiamento climatico e afferma che Greta Thunberg sia pilotata per interessi economici. Anche Nicola Porro ha sostenuto che essa porti avanti questa battaglia a fini economici.\nAnche il quotidiano La Verit\u00e0 ha messo in dubbio l'attivit\u00e0 umana come causa del cambiamento climatico.\nSul web si diffuse la falsa notizia che il premio Nobel Carlo Rubbia avesse negato il cambiamento climatico.\nDivenne molto virale sul web una presunta mappa dell'Italia nell'anno 2100 con molte zone sommerse (soprattutto Lombardia e Veneto) a causa del cambiamento climatico, tanto da essere ripresa da diverse testate italiane che la descrivevano come veritiera.\nL'ambientalista Michael Shellenberger afferm\u00f2: \"Il cambiamento climatico \u00e8 reale. Solo che non \u00e8 la fine del mondo. Non \u00e8 nemmeno il pi\u00f9 grave tra i problemi ambientali\"\".\" In realt\u00e0 il cambiamento climatico \u00e8 considerato dalla comunit\u00e0 scientifica il maggiore dei problemi ambientali.\nSul web circol\u00f2 la teoria che le limitazioni alle attivit\u00e0 umane imposte dalla pandemia di COVID-19 potessero rallentare il cambiamento climatico ma fu poi smentita.\nIl senatore James Inhofe ha affermato nel 2003: \"Con tutta l'isteria, tutta la paura, tutta la scienza fasulla, potrebbe essere che il riscaldamento globale provocato dall'uomo sia la pi\u00f9 grande bufala mai perpetrata contro il popolo americano?\"\".\"\nNel 2010 Donald Trump ha affermato che \"\"Con l'inverno pi\u00f9 freddo mai registrato, con la neve che ha stabilito livelli record su e gi\u00f9 per la costa, il Comitato Nobel dovrebbe ritirare il Premio Nobel da Al Gore...vuole che ripuliamo le nostre fabbriche e gli impianti per proteggerci dal riscaldamento globale, quando alla Cina e ad altri paesi non potrebbe importare di meno. Ci renderebbe totalmente non competitivi nel mondo manifatturiero, e Cina, Giappone e India stanno ridendo della stupidit\u00e0 dell'America\". Poi, nel 2012, ha fatto un tweet: \"Il concetto di riscaldamento globale \u00e8 stato creato da e per i cinesi al fine di rendere la produzione statunitense non competitiva\". Pi\u00f9 tardi, nel 2016, durante la sua campagna presidenziale, ha affermato che il suo tweet del 2012 fosse uno scherzo dicendo che \"Ovviamente, scherzo. Ma questo viene fatto a beneficio della Cina, perch\u00e9 la Cina non fa nulla per aiutare il cambiamento climatico. Bruciano tutto ci\u00f2 che potresti bruciare; non gli potrebbe importare di meno (...)\".\nUn gruppo di 500 scienziati, imprenditori e lobbisti dell\u2019industria energetica australiana ha inviato una lettera al Segretario dell\u2019ONU, Antonio Guterres, sostenendo che non esista alcuna emergenza climatica, che gli investimenti nelle fonti rinnovabili mettano a rischio l'economia di intere nazioni e che l\u2019aumento di CO2 nell\u2019atmosfera faccia bene all\u2019ambiente.\nIl fisico Frederick Seitz scrisse un articolo sul Wall Street Journal nel 1996 criticando il secondo rapporto di valutazione dell'IPCC. Sospettava la corruzione nel processo di revisione tra pari.. Insieme al biochimico Arthur Robinson, Seitz ha promosso successivamente la cosiddetta petizione Oregon sostenendo la carenza di consenso scientifico sul riscaldamento globale.\nNel 2006 il professore di Scienze Atmosferiche William M. Gray ha detto che il riscaldamento globale \u00e8 diventato una causa politica per la mancanza di qualsiasi altro nemico dopo la fine della Guerra Fredda.\nNel 2007 il meteorologo John Coleman ha scritto un post sul blog sostenendo che il riscaldamento globale \u00e8 la pi\u00f9 grande truffa della storia.\nNel 2014 il fisico William Happer, in seguito nominato dal presidente Donald Trump membro del Consiglio per la sicurezza nazionale, ha affermato che \"la demonizzazione del diossido di carbonio \u00e8 come la demonizzazione dei poveri ebrei sotto Hitler\".\nIl documentario televisivo \"The Great Global Warming Swindle\" \u00e8 stato realizzato da Martin Durkin, che ha definito il riscaldamento globale \"\"un'industria mondiale da molti miliardi di dollari, creata da ambientalisti fanaticamente antiindustriali\". Nel 2007 sul \"Washington Times\" disse che il suo film avrebbe cambiato la storia e predisse che \"tra cinque anni l'idea che l'effetto serra sia la ragione principale del riscaldamento globale sar\u00e0 vista come una sciocchezza totale\".\nTeorie del complotto a favore del riscaldamento globale.\nNel 2006, il documentario \"Who Killed the Electric Car?\"\" ha affermato che Chevron vieta le tecnologie avanzate delle batterie (come le NiMH di grande formato) da utilizzare nei veicoli elettrici (\u00e8 stato anche ipotizzato il tentativo di nascondere la tecnologia). La prova principale alla base di questa teoria sarebbero le cause per violazione di brevetto contro le case automobilistiche. Questa affermazione riguarda pi\u00f9 i vantaggi finanziari delle compagnie petrolifere rispetto al monopolio dell'industria dei combustibili, ma \u00e8 indirettamente correlata al suo effetto sul riscaldamento globale.\nNel 2016 J. Marvin Herndon ha pubblicato un articolo sulla rivista \"Frontiers in Public Health\" che \u00e8 stato successivamente ritirato a causa del mancato rispetto degli standard della rivista. Il documento afferma che c'\u00e8 un ampio sforzo governativo in tutto il mondo per fare geoingegneria e modifiche meteorologiche che possono eventualmente provocare il riscaldamento globale tra le altre cose. Questo articolo contribuisce alla teoria della cospirazione delle scie chimiche. Nel 2017 Herndon ha affermato che una sostanza oleosa-cinerea, che \u00e8 stata accidentalmente rilasciata da un aereo nel 2016 ed \u00e8 caduta su sette residenze e veicoli nel Michigan (USA), assomiglia a fori di crioconite osservati sullo scioglimento dei ghiacciai, indicando uno sforzo deliberato di accelerare riscaldamento globale.\nMotivi.\nDai complottisti sono stati presentati svariati motivi per cui gli enti potrebbero favorire questo fenomeno climatico, qui se ne riportano alcuni:\nEffetti negativi.\nLa cospirazione del cambiamento climatico ha portato a un'azione scarsa o nessuna azione per mitigare efficacemente i danni causati dal riscaldamento globale. In alcuni paesi come gli Stati Uniti, il 40% degli americani crede che il cambiamento climatico sia una bufala, nonostante la maggior parte degli scienziati del clima concordi sul fatto che non lo sia. Il presidente Donald Trump ha persino ritirato gli Stati Uniti dall'Accordo di Parigi, che era stato istituito nella speranza di ridurre il riscaldamento globale. Potrebbe esserci un'ideologia di negazione del cambiamento climatico in alcune regioni del mondo, che porterebbe a disaccordi su come gestire il cambiamento climatico e cosa dovrebbe essere fatto di fronte ad esso.\nFinanziamento.\nCi sono prove che alcuni di coloro che sostengono tali cospirazioni fanno parte di campagne di disinformazione ben finanziate progettate per creare controversie, minare il consenso scientifico sul cambiamento climatico e minimizzare gli effetti previsti del riscaldamento globale. Individui e organizzazioni hanno tenuto vivo il dibattito sul riscaldamento globale molto tempo dopo che la maggior parte degli scienziati aveva raggiunto le proprie conclusioni. Questi dubbi hanno influenzato i responsabili politici sia in Canada che negli Stati Uniti e hanno contribuito a formare politiche governative. Dalla fine degli anni '80 questa campagna, ben coordinata e ben finanziata da scienziati \"bastian contrari\", think tank del libero mercato e industrie, ha creato una nebbia paralizzante di dubbi sul cambiamento climatico. Attraverso pubblicit\u00e0, editoriali, pressioni e attenzione dei media, i dubbiosi sull'effetto serra (odiano essere chiamati negazionisti) hanno sostenuto in primo luogo che il mondo non si sta riscaldando; le misurazioni che indicano il contrario sono difettose, a loro dire. Quindi hanno affermato che qualsiasi riscaldamento \u00e8 naturale, non causato dalle attivit\u00e0 umane. Ora sostengono che il riscaldamento incombente sar\u00e0 minuscolo e innocuo. \"Hanno modellato quello che hanno fatto dopo l'industria del tabacco\", dice l'ex senatore Tim Wirth, che ha guidato le questioni ambientali come sottosegretario di Stato nell'amministrazione Clinton. \"Entrambi pensavano, seminavano parecchi dubbi, definivano la scienza incerta e controversa. Ci\u00f2 ha avuto un enorme impatto sia sul pubblico che sul Congresso \".\n\"Sharon Begley, \"The Truth About Denia\"\"Greenpeace ha presentato le prove che l'industria energetica finanzia la negazione del cambiamento climatico nel suo progetto \"Exxon Secrets\". Un'analisi condotta da \"The Carbon Brief\" nel 2011 ha rilevato che 9 su 10 degli autori pi\u00f9 prolifici che hanno messo in dubbio il cambiamento climatico o si sono espressi contro di esso avevano legami con ExxonMobil. Greenpeace ha affermato che le industrie Koch hanno investito pi\u00f9 di 50 milioni di dollari negli ultimi 50 anni per diffondere dubbi sul cambiamento climatico. ExxonMobil ha annunciato nel 2008 che avrebbe tagliato i suoi finanziamenti a molti dei gruppi che \"distolgono l'attenzione\" dalla necessit\u00e0 di trovare nuove fonti di energia pulita, anche se nel 2008 ha ancora finanziato \"due dozzine di altre organizzazioni che mettono in dubbio la scienza del riscaldamento globale o politiche di attacco per risolvere la crisi\". Un sondaggio condotto dalla Royal Society britannica ha rilevato che nel 2005 ExxonMobil ha distribuito 2,9 milioni di dollari a 39 gruppi che \"hanno travisato la scienza del cambiamento climatico negando apertamente le prove\".\nRappresentazioni di fantasia.\nIl romanzo \"State of Fear\" di Michael Crichton, pubblicato nel dicembre 2004, descrive una cospirazione di scienziati per creare panico nel pubblico sul riscaldamento globale. Il romanzo include 20 pagine di note a pi\u00e8 di pagina, descritte da Crichton come una base fattuale. In un discorso al Senato del 4 gennaio 2005, Inhofe ha erroneamente descritto Crichton come uno \"scienziato\", e ha detto che la rappresentazione fittizia del libro di organizzazioni ambientaliste principalmente \"che si concentrava sulla raccolta di denaro, principalmente spaventando i potenziali contributori con false affermazioni scientifiche e previsioni di un'apocalisse globale\" era un esempio di \"arte che imita la vita\".\nIn un articolo intitolato \"La teoria della cospirazione di Crichton\", Harold Evans ha descritto la teoria di Crichton come \"nello stile politico paranoico identificato dal famoso storico Richard Hofstadter\" e ha continuato a suggerire che \"se vi capita di essere nel mercato per una teoria della cospirazione oggi, ce n'\u00e8 uno un po' pi\u00f9 credibile documentato dal gruppo di pressione Greenpeace \", ovvero il finanziamento da parte della ExxonMobil di gruppi contrari alla teoria del riscaldamento globale."}
{"id": "2102270", "revid": "848247", "url": "https://it.wikipedia.org/wiki?curid=2102270", "title": "Teofilo Sanson", "text": "Biografia.\nInizi\u00f2 la sua carriera imprenditoriale nel 1948 con un modesto chiosco di gelati a Torino. Ha successivamente fondato un laboratorio nella stessa citt\u00e0, poi evolutosi dal 1968 nella Sanson Gelati (il marchio per\u00f2 a differenza del suo cognome veneto si pronunciava con l'accento sulla \"a\"), con sede a Colognola ai Colli, nell'est veronese, fino a diventare un'azienda leader del settore dolciario, tanto da venire considerato il \u00abRe del gelato\u00bb. Nel 1988, al termine di un contenzioso, perse il controllo dell'azienda passata agli americani del fondo \"Beatrice\" (gi\u00e0 soci di Sanson dal 1969) per poi riprenderla nel 1994, con l'aiuto dell'imprenditore Leonardo Del Vecchio.\nCon la cessione nel 2000 alla Gran Milano del gruppo Barilla usc\u00ec definitivamente dalla propriet\u00e0. Nel 2008 la Sanson \u00e8 passata al gruppo \"Sammontana\", che nel 2012 ha deciso di togliere dal mercato lo storico marchio. \nTeofilo Sanson \u00e8 stato anche un mecenate dello sport: nel 1976 ha rilevato l'Udinese Calcio; dopo quattro anni, la squadra friulana \u00e8 risalita dalla serie C alla A.\nPer primo in Italia, ebbe l'idea di mettere il marchio della sua azienda sui pantaloncini dei calciatori e di far risaltare sul terreno di gioco la scritta \"Sanson\", cosa, allora proibita, che gli cost\u00f2 delle multe, ma che apr\u00ec la strada agli sponsor nel calcio. Il 31 maggio 1981 si \u00e8 dimesso da presidente e dopo due giorni gli \u00e8 subentrato Lamberto Mazza. \u00c8 stato anche patron del Conegliano Calcio, dell'F.B.C. Union ClodiaSottomarina (1974-1975 e 1975-1976), della Pallanuoto Civitavecchia e del Rugby Rovigo con cui ha vinto 2 scudetti (1976 e 1979).\nLa sua vera passione sportiva \u00e8 stata per\u00f2 il ciclismo, sport nel quale vinse, tra tante altre corse, tre Parigi-Roubaix con Francesco Moser, leader della Sanson-Campagnolo. Era dirigente del comitato per i mondiali svolti al Montello nel 1985. Port\u00f2 a Verona due edizioni dei campionati del mondo di ciclismo nel giro di cinque anni: nel 1999 (in tandem con Treviso) e nel 2004. Le sue attivit\u00e0 si sono rivolte anche ai settori immobiliare e turistico. \u00c8 stato inoltre consigliere della Cassa di Risparmio di Verona, Vicenza e Belluno e della Cassa di Risparmio di Udine e Pordenone. \u00c8 stato probiviro dell'Associazione Industriali di Verona."}
{"id": "2102271", "revid": "1776051", "url": "https://it.wikipedia.org/wiki?curid=2102271", "title": "Zalophus californianus", "text": "L'otaria della California (\"Zalophus californianus\") \u00e8 un leone marino che vive lungo le coste del Pacifico del Nord, principalmente della California. \u00c8 presente in notevole quantit\u00e0 (circa 188.000 esemplari stimati nel 1995) e il loro numero tende ad aumentare del 5% circa annualmente.\nQuesta specie di otarie \u00e8 quella che si vede normalmente nei parchi marini, negli zoo e nei circhi. Sono molto intelligenti e possono essere facilmente addestrate ad eseguire esercizi per intrattenere il pubblico. Sono animali molto forti e agili, tanto da poter tenere in alcuni casi il loro addestratore in equilibrio sulla punta del naso.\nDescrizione.\nIl maschio dell'otaria della California arriva a pesare anche 300\u00a0kg ed \u00e8 lungo fino a 2,40 metri, mentre la femmina \u00e8 molto pi\u00f9 piccola, circa 90\u00a0kg di peso e 2 metri di lunghezza. Queste otarie hanno il muso appuntito, ci\u00f2 che lo fa assomigliare vagamente a quello di un cane. Ai maschi cresce una protuberanza ossea sul cranio quando raggiungono la maturit\u00e0 sessuale, e da questo deriva il loro nome scientifico (\"loph\" sta per \"fronte\" e \"Zalophus\" significa \"grande testa\"). Hanno spesso una criniera, anche se non cos\u00ec sviluppata come quella dell'otaria sudamericana (\"Arctocephalus australis\"). Le femmine sono di colore pi\u00f9 chiaro dei maschi. I piccoli nascono con un colore molto scuro, che diventa pi\u00f9 chiaro quando hanno qualche mese. Quando la pelle \u00e8 asciutta assume un tipico colore marron-cioccolato.\nLe otarie della California si cibano di una grande variet\u00e0 di specie marine, prevalentemente di calamari e pesci. Il consumo medio dei maschi che vivono negli zoo si aggira sui 4.000\u00a0kg all'anno quando raggiungono i 10 anni d'et\u00e0. Per le femmine di oltre tre anni il consumo \u00e8 di circa 1.800\u00a0kg all'anno.\nLa femmina ha un periodo di gestazione di 12 mesi e pu\u00f2 partorire sia in acqua che sulla terraferma. Il latte di questa specie di mammiferi \u00e8 probabilmente l'unico a non contenere lattosio. All'et\u00e0 di due mesi i piccoli sono gi\u00e0 in grado di nuotare e di cacciare insieme alle loro madri.\nInterazione con l'uomo.\nLa maggior parte delle otarie che si vedono nei circhi e nei parchi di divertimento sono otarie della California. La loro grande intelligenza, forza e agilit\u00e0 permette di addestrarli a compiere esercizi piuttosto difficili come prendere al volo una palla e tenerla in equilibrio sul naso, salire scale e suonare strumenti musicali (trombe e armoniche a bocca) con l'aiuto dell'istruttore. Anche i maschi adulti possono essere addestrati, ci\u00f2 che non avviene per la maggior parte degli animali che si esibiscono nei circhi o parchi di divertimento, ad eccezione del delfino.\nLe otarie della California vengono usate dalla Marina degli Stati Uniti per compiere varie operazioni subacquee, come localizzare mine sottomarine e recuperare oggetti sommersi. Durante le immersioni possono raggiungere oltre 250 metri di profondit\u00e0, ci\u00f2 che non \u00e8 possibile per l'uomo. Sono state impiegate dagli Stati Uniti nel 2003 durante la 2\u00aa Guerra del Golfo per proteggere le navi americane dall'attacco di subacquei nemici. Le otarie venivano addestrate a seguire il subacqueo che si stava avvicinando ad una nave e ad attaccargli una ganascia collegata con una fune ad una gamba; il lavoro veniva eseguito spesso in pochissimo tempo e il subacqueo si accorgeva di essere stato catturato solo quando era troppo tardi.\nAlcune societ\u00e0 di protezione degli animali hanno obiettato all'uso di questi e altri animali come \"clowns\" o per operazioni militari, ma altri sostengono che questo non li danneggia, anzi permette loro di mettere in mostra la notevole abilit\u00e0 ed intelligenza.\nAreale e comportamento.\nCome indicato dal nome, le otarie della California vivono prevalentemente lungo le coste della California. Si trovano per\u00f2 anche lungo le coste dell'Oregon, dello Stato di Washington, della provincia canadese della Columbia Britannica e anche del Messico. Si riproducono in una zona che va dalla California meridionale al Messico. Generalmente non si spingono oltre i 15\u00a0km dalla costa e nelle giornate soleggiate si mantengono vicino alla superficie del mare. Di notte o in giornate fredde si spostano anche sulla terraferma o sui fianchi di scarpate. Quando non sono nella stagione della riproduzione si possono vedere spesso in prossimit\u00e0 dei porti turistici, sui moli e anche sopra le boe di navigazione. Questi ambienti antropici offrono protezione contro i loro nemici naturali, le orche e lo squalo bianco. Per sfuggire a questi nemici le otarie della California si immergono se necessario a grandi profondit\u00e0, raggiungendo anche i 270 metri."}
{"id": "2102272", "revid": "116077621", "url": "https://it.wikipedia.org/wiki?curid=2102272", "title": "Philip G. Epstein", "text": "Nel 1944 vinse, insieme al fratello Julius, l'Oscar alla migliore sceneggiatura non originale per il film \"Casablanca\"."}
{"id": "2102277", "revid": "124422710", "url": "https://it.wikipedia.org/wiki?curid=2102277", "title": "Sinfonia n. 9 (Mahler)", "text": "La Sinfonia n. 9 in Re maggiore di Gustav Mahler, composta fra il 1909 ed il 1910, \u00e8 suddivisa nei tradizionali quattro movimenti ed \u00e8 l'ultima sinfonia che Mahler riusc\u00ec a terminare, dato che il lavoro sulla successiva \"decima sinfonia\" fu interrotto dalla morte del compositore boemo.\nRegistrazioni.\nDiscografia selettiva\nRicezione.\nLa nona sinfonia di Mahler \u00e8 generalmente considerata uno dei suoi capolavori e ha suscitato apprezzamenti da parte di musicologi, direttori d'orchestra e musicisti, critici ed intellettuali. Lewis Thomas, per esempio, scrisse una sua celebre raccolta di saggi, i \"Late Nights Thoughts on listening to Mahler's Ninth Symphony\", proprio ascoltando ripetutamente questa sinfonia.\nAltri musicisti e direttori d'orchestra hanno speso parole di elogio per l'opera:\nPer contro, negli anni immediatamente successivi la morte di Mahler, la sinfonia, cos\u00ec come l'opera tutta del compositore, and\u00f2 incontro a critiche meno entusiaste. A titolo d'esempio, una dichiarazione del critico musicale e compositore Deems Taylor:"}
{"id": "2102278", "revid": "767487", "url": "https://it.wikipedia.org/wiki?curid=2102278", "title": "Andr\u00e9s de Olmos", "text": "Nacque ad O\u00f1a, Burgos (Spagna), e mor\u00ec a Tampico in Nuova Spagna, nell'odierno Messico. \u00c8 noto soprattutto per le sue opere di linguistica, le prime del Nuovo Mondo, relative alla lingua nahuatl classica.\nBiografia.\nAndr\u00e9s de Olmos, da bambino, and\u00f2 a vivere con una sorella sposata ad Olmos, da cui prese il nome. Entr\u00f2 nel convento francescano di Valladolid dove fu ordinato prete. Fu nominato aiutante di Frate Juan de Zum\u00e1rraga nel 1527, e lo accompagn\u00f2 quando fu mandato dall'imperatore Carlo V nel 1528 in Nuova Spagna per ricoprire l'incarico di primo vescovo. Gi\u00e0 nel 1533 Olmos era conosciuto per sapere la lingua nahuatl, e per conoscere a fondo la storia e i costumi dei popoli che la parlavano. Contribui' nel 1536 alla fondazione del Colegio de Santa Cruz de Tlatelolco, prima scuola europea di alto livello nel Nuovo Mondo.\nOlmos scrisse un libro, andato perduto, sulla storia pre-ispanica, sul culto e sui riti religiosi del Messico (secondo alcuni quest'opera sarebbe stata il misterioso Cr\u00f3nica X). Pubblic\u00f2 anche una raccolta di \"Huehuetlahtolli\", istruzioni morali che gli anziani Nahuatl lasciavano ai giovani. Scrisse numerosi sermoni in lingua Nahuatl giunti fino ai giorni nostri.\nIn ogni caso la sua opera principale fu l'\"Arte para aprender la lengua mexicana\", completata nel 1547. Nonostante si basasse su alcune note scritte in precedenza da lui e da altri sulla grammatica del Nahuatl classico, si tratt\u00f2 della prima descrizione relativamente completa di una lingua indigena nel Nuovo Mondo. Precedette, di tre anni, la prima descrizione grammaticale della lingua francese scritta da Louis Maigret nel 1550.\nOlmos pubblic\u00f2 anche un \"Vocabolario Nahuatl\". Buona parte del lavoro di \"Arte\" e \"Vocabolario\" venne svolto a Hueytlalpan, nello stato di Totonac, dove and\u00f2 ad abitare attorno al 1539. Qui Olmos impar\u00f2 la lingua totonacana, e pubblic\u00f2 \"Arte\" e Vocabolario di questa lingua (entrambi andati perduti). Nel 1554 si spost\u00f2 nella regione della Huasteca, dove impar\u00f2 la lingua huasteca parlata dagli Huaxtechi, scrivendo anche in questo caso \"Arte\" e Vocabolario.\nImportanza.\nLe lingue Nahuatl, Totonac e Wastec derivano da ceppi linguistici completamente diversi, e rappresentano tre delle venti pi\u00f9 importanti famiglie linguistiche del Messico. Descriverne la grammatica, ed introdurre l'analisi lessicale, di questi tre diversi linguaggi \u00e8 un lavoro immane; ancora di pi\u00f9 se consideriamo che fu il primo a farlo. Le opere di Olmos, in particolare l'\"Arte para aprender la lengua mexicana\", furono il modello di molte altre \"Arte\" che in seguito descrissero la lingua Nahuatl e le altre del Nuovo Mondo."}
{"id": "2102279", "revid": "124860663", "url": "https://it.wikipedia.org/wiki?curid=2102279", "title": "Georges Mauduit", "text": "Biografia.\nSpecialista delle discipline tecniche, Georges Mauduit ottenne il suo primo risultato internazionale di rilievo ai Mondiali disputati a Portillo in Cile nel 1966 vincendo la medaglia d'argento in slalom gigante, nella gara vinta dal compagno di squadra Guy P\u00e9rillat. Due anni dopo partecip\u00f2 alla sua unica rassegna olimpica, , classificandosi 9\u00ba nello slalom gigante.\nOttenne il primo risultato di rilievo in Coppa del Mondo il 6 gennaio 1967 a Berchtesgaden in Germania Ovest vincendo l'unica gara di carriera, in gigante. Il 20 gennaio 1970, a Kranjska Gora in Jugoslavia (ora Slovenia), sal\u00ec per l'ultima volta sul podio piazzandosi terzo in gigante alle spalle dello svizzero Dumeng Giovanoli e del connazionale Patrick Russel. Si conged\u00f2 dall'attivit\u00e0 agonistica pochi giorni dopo sulle nevi italiane di Madonna di Campiglio con un ottavo posto sempre nella stessa specialit\u00e0.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "2102281", "revid": "287204", "url": "https://it.wikipedia.org/wiki?curid=2102281", "title": "Andres de Olmos", "text": ""}
{"id": "2102285", "revid": "101175", "url": "https://it.wikipedia.org/wiki?curid=2102285", "title": "Gran Premio motociclistico della Comunit\u00e0 Valenciana 2003", "text": "Il Gran Premio motociclistico della Comunit\u00e0 Valenciana 2003 corso il 2 novembre, \u00e8 stato il sedicesimo e ultimo Gran Premio della stagione 2003 e ha visto vincere: la Honda di Valentino Rossi nella MotoGP, Randy De Puniet nella classe 250 e Casey Stoner nella classe 125.\nPer il pilota australiano Stoner si tratta della prima vittoria nel motomondiale.\nAl termine della gara viene assegnato l'ultimo titolo ancora vacante, se lo aggiudica il sammarinese Manuel Poggiali nella classe 250."}
{"id": "2102292", "revid": "834", "url": "https://it.wikipedia.org/wiki?curid=2102292", "title": "Corteccia cingolata", "text": ""}
{"id": "2102294", "revid": "1573940", "url": "https://it.wikipedia.org/wiki?curid=2102294", "title": "Chiesa di Santa Rosa da Viterbo", "text": "La chiesa di Santa Rosa da Viterbo, \u00e8 un luogo di culto cattolico di Roma nel suburbio Tor di Quinto, in via Santa Giovanna Elisabetta.\nLa parrocchia fu eretta il 5 giugno 1962 con il decreto del cardinale vicario Clemente Micara \"\u201cQuo uberius suo\u201d\" ed affidata ai preti del Sacro Cuore di Ges\u00f9 di B\u00e9tharram. A titolo provvisorio fu utilizzata come sede parrocchiale la cappella delle Figlie della Croce. Solo nel 1992 iniziarono i lavori di ristrutturazione della cappella e la sua trasformazione in chiesa parrocchiale, che fu consacrata dal cardinale Camillo Ruini il 7 ottobre 1995.\nIl 6 dicembre 1998 la chiesa ha ricevuto la visita di papa Giovanni Paolo II. Dal 2006 la parrocchia \u00e8 affidata al clero diocesano di Roma."}
{"id": "2102297", "revid": "834", "url": "https://it.wikipedia.org/wiki?curid=2102297", "title": "Sludge volume index", "text": ""}
{"id": "2102313", "revid": "15756", "url": "https://it.wikipedia.org/wiki?curid=2102313", "title": "Roncolla", "text": "Roncolla (gi\u00e0 \"Roncunula\") \u00e8 una localit\u00e0 del comune di Volterra, in provincia di Pisa, Toscana.\nIl piccolo borgo \u00e8 situato lungo la Strada Regionale 68 di Val Cecina che da Volterra va in direzione di San Gimignano, ai piedi del Monte Rodolfo.\nStoria.\nIl toponimo deriva probabilmente dall'antico \"Runeum\" ed era noto come \"Roncunula\". La prima testimonianza risale ad un atto di cessione del 17 luglio 961, mentre nel 1236 \u00e8 citato come \"villa\" nella giurisdizione di Monte Voltraio. Nel 1278 Roncolla \u00e8 ricordata in quanto un suo abitante, il guelfo Buonaccorso di Roncolla, prese parte al patto di pace tra il vescovo e il podest\u00e0 di Volterra.\nIl 15 giugno 1654, il borgo fu ceduto a Giovan Battista Guarnacci. Nel 1777 fu trasformato in lussuosa residenza da Mario Guarnacci. Nel 1822 passa di propriet\u00e0 a Luigi Campani e nel corso del XX secolo agli Inghirami.\nMonumenti e luoghi d'interesse.\nIl piccolo borgo murato \u00e8 dominato dalla villa fatta costruire nel 1777 da Monsignor Mario Guarnacci, ora propriet\u00e0 Inghirami. Adiacente alla villa si trova la chiesa di San Martino.\nA pochi metri dal borgo si trova una fonte di origine medievale, ristrutturata nel 1867. In localit\u00e0 Palagione, un tempo borgo fortificato oggi semplice localit\u00e0 agricola, si trova una villa pregevolmente decorata fatta costruire dai Medici nel 1598, poi passata ai Ricciarelli, ai Campani, ai conti Bandini di Parma ed infine acquistata dai Delogu nel secondo dopoguerra. Interessanti anche alcuni edifici agricoli, la piccola chiesa della Nunziata e i resti dell'antica pieve di San Giovanni Battista.\nLa localit\u00e0 \u00e8 servita da un proprio cimitero."}
{"id": "2102314", "revid": "154893", "url": "https://it.wikipedia.org/wiki?curid=2102314", "title": "Li-Poly", "text": ""}
{"id": "2102315", "revid": "131358", "url": "https://it.wikipedia.org/wiki?curid=2102315", "title": "Gen\u00e7lerbirli\u011fi OFTA\u015e", "text": ""}
{"id": "2102317", "revid": "131358", "url": "https://it.wikipedia.org/wiki?curid=2102317", "title": "Hacettepe", "text": ""}
{"id": "2102318", "revid": "154893", "url": "https://it.wikipedia.org/wiki?curid=2102318", "title": "Lipoly", "text": ""}
{"id": "2102320", "revid": "116960706", "url": "https://it.wikipedia.org/wiki?curid=2102320", "title": "Lex Iulia de maritandis ordinibus", "text": "La Lex Iulia de maritandis ordinibus \u00e8 una legge fatta approvare da Ottaviano Augusto nel 18 a.C. Questa legge limitava i matrimoni tra diverse classi sociali e puniva i celibi (chi non prendeva moglie, infatti, era tassato). Inoltre stabil\u00ec che l'eredit\u00e0 vacante, in caso di mancanza o inerzia di creditori ereditari, andasse all'erario.\nQuesta fu una delle leggi che Ottaviano fece approvare per arrestare la decrescita della popolazione, nonostante le numerose adozioni e l'impiego continuo di soldati di origine barbara e i fondi enormi assegnati per aiutare i genitori poveri ad alimentare i figli."}
{"id": "2102324", "revid": "154893", "url": "https://it.wikipedia.org/wiki?curid=2102324", "title": "Batteria litio-ione-polimero", "text": ""}
{"id": "2102327", "revid": "6923", "url": "https://it.wikipedia.org/wiki?curid=2102327", "title": "Luiz Bueno", "text": ""}
{"id": "2102335", "revid": "958185", "url": "https://it.wikipedia.org/wiki?curid=2102335", "title": "Demolizione", "text": "La demolizione (o abbattimento) \u00e8 l'opposto della costruzione, ovvero l'abbattimento graduale o immediato di edifici o altre strutture. Non deve essere confusa con la decostruzione che consiste nell'abbattimento di un edificio preservando gli elementi di valore per un successivo riutilizzo.\nPer gli edifici di piccole dimensioni come le case, il processo di demolizione \u00e8 abbastanza semplice e viene effettuato con mezzi meccanici come gru, escavatori e bulldozer. Per gli edifici di dimensioni maggiori come i palazzi vengono utilizzate tecniche pi\u00f9 elaborate come le implosioni.\nPu\u00f2 anche riferirsi alla demolizione per auto, camion, moto e altri mezzi, meglio conosciuta come rottamazione.\nStoria.\nFino al Medioevo, non esistevano tecniche di demolizione vere e proprie, pi\u00f9 che altro si trattava di ristrutturare alcune parti della struttura, ma comunque, non si arrivava al diroccamento di isolati o addirittura interi quartieri. Attorno al 1800 nascono le prime vere tecniche di demolizione: si veda la ristrutturazione di Parigi nella seconda met\u00e0 del XIX secolo. Tuttavia prima dell'avvento del cemento, ogni qual volta si abbatteva un edificio, i materiali venivano riutilizzati per altre strutture. Oggi, \u00e8 impossibile recuperare i materiali di un edificio se non macinandoli, a causa del sistema trave-pilastro in cemento armato e al massiccio uso dei laterizi forati."}
{"id": "2102341", "revid": "1573940", "url": "https://it.wikipedia.org/wiki?curid=2102341", "title": "Crossarchus platycephalus", "text": "Il crossarco a testa piatta (Crossarchus platycephalus ) \u00e8 un mammifero carnivoro della famiglia degli Erpestidi.\nDescrizione.\nLungo circa 30\u201336\u00a0cm e pesante 0,5-1,5\u00a0kg, il crossarco a testa piatta \u00e8 una specie di mangusta di taglia media (lunghezza condilo-basale del cranio non superiore ai 79\u00a0mm), con corpo raccolto e robusto, zampe brevi e testa assai stretta e conica; il muso si allunga in un naso mobile, che sporge parecchio in avanti rispetto al labbro superiore (come quello di un riccio). Ha occhi molto piccoli e orecchie arrotondate e di media grandezza; la coda, lunga circa met\u00e0 del corpo, si assottiglia all'estremit\u00e0, dove il pelo diviene pi\u00f9 corto. Testa e gola hanno pelo rasato, grigio bruno, pi\u00f9 chiaro rispetto al bruno scuro di corpo e arti. La pelliccia \u00e8 fornita di un fitto sottopelo da cui sporgono peli setolosi, radi e ispidi finemente brizzolati di grigio.\nDistribuzione e habitat.\nVive nelle foreste pluviali di Benin, Nigeria, Camerun, Guinea Equatoriale, Repubblica del Congo e Repubblica Centrafricana. La provenienza di un esemplare catturato nel Benin \u00e8 incerta e indica come luogo di cattura dell'esemplare \u00abAgouagou\u00bb, localit\u00e0 situata oltre la fascia delle foreste pluviali. Fino ad ora non \u00e8 mai stato osservato un esemplare di questa specie in Gabon, ma molto probabilmente vive anche l\u00ec. Si incontra dal livello del mare fino ai 1600 metri.\nBiologia.\nDiurno e terricolo, si arrampica solo se costretto. Vive e caccia in famiglie e gruppi (di 6-12 esemplari) vagando su un territorio marcato con le ghiandole anali. Dorme in tane con pi\u00f9 entrate, spesso in termitai. Comunica con molti segnali sonori. La sua dieta \u00e8 onnivora: mangia soprattutto vermi di terra, ma cattura anche piccoli vertebrati, fino alle dimensioni di un grosso ratto (Trionomidi). La gestazione dura circa 70 giorni; in cattivit\u00e0 si possono avere 2-3 nidiate l'anno, ognuna di 2 (pi\u00f9 spesso 4) piccoli."}
{"id": "2102359", "revid": "416175", "url": "https://it.wikipedia.org/wiki?curid=2102359", "title": "Ricostruzione (linguistica)", "text": "La ricostruzione \u00e8 uno dei procedimenti tipici della linguistica storico-comparativa, mediante il quale si perviene a forme non attestate sulla base di metodi di ricostruzione.\nMetodi.\nEsistono due possibili metodi di ricostruzione:\nLe forme ricostruite di un lemma sono espresse mediante simboli che rappresentano le unit\u00e0 che si suppongono essere alla base delle forme poste a confronto: per convenzione sono riportate in corsivo, precedute da un asterisco.\nPer brevit\u00e0 queste forme vengono definite \u00abproto-forme\u00bb e presentate come fossero parole o suoni di una protolingua, anche se ovviamente non vi \u00e8 alcuna garanzia sul fatto che tali forme siano realmente esistite.\nEsempi.\nQuando le lingue di una stessa famiglia, poste a confronto, presentano tutte uno stesso suono in una data posizione di una parola, \u00e8 ragionevole supporre che tale suono fosse presente anche nelle fasi comuni, nella protolingua. Quando invece i suoni sono diversi (ed \u00e8 il caso pi\u00f9 frequente), la ricostruzione opera di solito cercando di stabilire quale suono giustifichi le forme storicamente attestate con la maggiore economia di cambiamenti intervenuti. Se ad esempio tutte le parole che significano \u2018padre\u2019 nelle lingue indoeuropee cominciano per \"p-\" tranne le lingue celtiche (che hanno \u00d8) e quelle germaniche che hanno \"f-\", la ricostruzione tradizionale ipotizza che nella protolingua vi fosse un suono iniziale *\"p-\" (le forme ricostruite non attestate sono segnalate con un asterisco), che sarebbe stato conservato nella maggior parte delle lingue, sarebbe caduto nelle lingue celtiche e passato a \"f\" in quelle germaniche.\nNei casi pi\u00f9 complessi, la ricostruzione \u00e8 pi\u00f9 controversa e pu\u00f2 succedere che gli studiosi siano divisi sul suono da ipotizzare e sul simbolo da impiegare per la \u00abricostruzione\u00bb. Ad esempio, per un suono che appare come \"a\" nella maggior parte delle lingue indoeuropee, come \"i\" in sanscrito e come \"e\" oppure \"a\" od \"o\" in greco, vi sono tuttora molte divergenze nella ricostruzione. Un tempo si ricostruiva un unico suono (\"\", detto scev\u00e0), ma vi era dibattito tra chi riteneva che in origine vi fossero tre scev\u00e0 differenti, fusi in un unico suono in tutte le lingue tranne il greco, e chi invece pensava che si dovesse ricostruire un solo scev\u00e0, i cui esiti in greco si sarebbero diversificati per ignoti motivi. Con la scoperta dell'ittito e l'arrivo della teoria laringalistica, oggi \u00e8 invece diffusa l'idea che si debbano ricostruire suoni non vocalici ma consonantici (delle laringali), distinti con un esponente numerico: h\u2081, h\u2082 e h\u2083.\nSi pu\u00f2 ricostruire:\nIl dibattito teorico sul senso della ricostruzione \u00e8 stato particolarmente vivace tra XIX e XX secolo. Agli estremi opposti del dibattito si possono citare da una parte quanti consideravano di compiere realmente la ricostruzione di una lingua esistita (ad es. August Schleicher, che giunse al punto di scrivere una favoletta in indoeuropeo ricostruito), e dall'altra quanti (come Vittore Pisani) sottolineavano l'aspetto meramente strumentale della ricostruzione, a mo' di formule abbreviate che permettono di sintetizzare le corrispondenze fonetiche tra le lingue, ma senza pretese di una storicit\u00e0 delle formule ricostruite."}
{"id": "2102360", "revid": "363629", "url": "https://it.wikipedia.org/wiki?curid=2102360", "title": "Ricostruzione", "text": "Ricostruzione \u00e8 l'atto di ricostruire, sia in senso proprio che figurato, qualsiasi cosa che sia andata distrutta o persa. "}
{"id": "2102365", "revid": "110157", "url": "https://it.wikipedia.org/wiki?curid=2102365", "title": "Cassa di Compensazione e Garanzia", "text": "Euronext Clearing (precedentemente nota come CC&amp;G) \u00e8 una societ\u00e0 per azioni, fondata il 31 marzo 1992, con capitale sociale di 33 milioni di euro. Dal 2021 fa parte di Euronext e funge da sistema di garanzia come controparte centrale per i mercati azionari e dei derivati italiani (IDEM) gestiti da Borsa Italiana, nonch\u00e9 per i mercati gestiti da MTS Group e BrokerTec, per quanto riguarda i soli titoli di Stato italiani.\nCi\u00f2 significa che qualunque soggetto partecipi ad un mercato regolamentato pu\u00f2 (nel caso dei mercati di Borsa Italiana, deve) associarsi a CC&amp;G, la quale si assume il rischio di insolvenza della controparte diventando essa stessa la controparte nel contratto (si veda la voce Compensazione).\nRenato Tarantola ne \u00e8 Presidente non esecutivo mentre Giorgio Modica ricopre il ruolo di Vice Presidente. Marco Polito \u00e8 Amministratore delegato di CC&amp;G da aprile 2020.\nData la rilevanza e la delicatezza per la finanza italiana di questa attivit\u00e0 CC&amp;G \u00e8 posta sotto la vigilanza della Banca d'Italia e della Consob che ne approvano il regolamento.\nSistema di autotutela.\nPer tutelarsi dalle insolvenze CC&amp;G adotta tre livelli di protezione:"}
{"id": "2102367", "revid": "144796", "url": "https://it.wikipedia.org/wiki?curid=2102367", "title": "Bernardo Quaranta", "text": "Biografia.\nNacque in Napoli il 14 febbraio 1796 dalla nobile famiglia dei Quaranta Baroni di san Severino. Laureato in giurisprudenza, scelse tuttavia di dedicarsi completamente all'archeologia e all'ellenistica. Nel 1816 ottenne infatti la cattedra di archeologia e letteratura greca presso la regia Universit\u00e0 degli studi di Napoli, che mantenne fino all'Unit\u00e0 d'Italia, allorch\u00e9 ne fu estromesso.\nIl 3 gennaio 1839 fu nominato membro dell'Accademia delle Scienze di Torino. \nDivenne segretario perpetuo dell'Accademia Ercolanese, di cui dal 1854 fu soprintendente provvisorio.. Fu nominato direttore degli \"Annali Civili del Regno delle Due Sicilie\" e del Real Museo Borbonico di Napoli, cos\u00ec come membro della giunta della Pubblica istruzione e della Reale Biblioteca Borbonica. Fu inoltre socio corrispondente delle principali accademie e istituzioni culturali europee come, per citarne alcune, l'Acad\u00e9mie des inscriptions et belles-lettres dell'Institut de France, la Soci\u00e9t\u00e9 asiatique di Parigi, l'imperial regia Accademia di scienze lettere ed arti di Padova, la Pontificia romana accademia d'archeologia, l'Istituto di corrispondenza archeologica ecc. Venne anche insignito da Pio IX della croce di cavaliere di seconda classe dell'Ordine Piano.\nAutore di numerose opere di epigrafia greca e latina, come su mosaici e pitture di Pompei e sui papiri di Ercolano, scrisse anche importanti memorie pubblicate, in particolare, sul periodico del Reale Museo Borbonico, nelle quali registr\u00f2 puntualmente i rinvenimenti nei siti archeologici pi\u00f9 importanti di Terra di Lavoro e della Campania in genere. La sua ampia produzione contempl\u00f2 anche opere a carattere letterario, poetico e anche medico, che tuttavia mai raggiunsero esiti significativi, tanto che la critica, da Francesco De Sanctis a Benedetto Croce, etichett\u00f2 negativamente l'autore come \u00abonnisciente\u00bb."}
{"id": "2102369", "revid": "287204", "url": "https://it.wikipedia.org/wiki?curid=2102369", "title": "Persicaria maculosa", "text": "Il poligono persicaria (\"Persicaria maculosa\" (Raf.) S.F. Gray, 1821 \u2013 ex \"Polygonum persicaria\" L. 1753) \u00e8 una pianta di tipo arbustivo della famiglia delle Polygonaceae con piccoli fiori bicolore raccolti a spiga.\nSistematica.\nLa famiglia di questo genere \u00e8 mediamente numerosa (una cinquantina di generi per circa un migliaio di specie), mentre il genere \"Persicaria\" comprende una cinquantina di specie, di cui una dozzina circa sono spontanee della nostra flora.\nIl Sistema Cronquist assegna la famiglia delle Polygonaceae all'ordine delle Polygonales mentre la moderna classificazione APG la colloca nell'ordine delle Caryophyllales. Sempre in base alla classificazione APG sono cambiati anche i livelli superiori (vedi tabella a destra).\nIl genere di questa pianta \u00e8 relativamente nuovo in quanto fino a qualche decennio fa questa pianta e altre specie simili facevano parte del genere \"Polygonum\". Questa ristrutturazione tassonomica non \u00e8 accettata unanimemente da tutti i botanici, infatti tuttora ci sono ancora diverse classificazioni che non contemplano un'esistenza autonoma per il genere \"Persicaria\".\nAll'inizio dell'altro secolo il botanico italiano Adriano Fiori (1865 \u2013 1950) aveva sistemato questa pianta nella sezione \u201cPERSICARIA\u201d del genere \"Polygonum\"; sezione caratterizzata dall'avere foglie lanceolate, ocree ad angolo retto, fusti ramosi con infiorescenza a spiga e cotiledoni \u201caccombenti\u201d, ossia nel seme le \u201cradicicole\u201d sono piegate sul margine dei cotiledoni, e si sviluppano sulla linea di fenditura di separazione degli stessi. Questa sezione ora \u00e8 stata convertita in un genere autonomo.\nAll'interno del genere la specie \"maculosa\" appartiene al gruppo \"Gruppo di Persicaria lapathifolia\" formato, oltre che dalla specie descritta in questa scheda, dalla specie \"Persicaria lapathifolia\" L. (ex \"Polygonum lapathifolium\"), e anche da varianti e sottospecie.\nVariabilit\u00e0.\nLa pianta \u00e8 allotetraploide e da studi fatti sembra che uno dei \u201cgenitori\u201d sia \"Persicaria lapathifola\". Questo significa anche che siamo in presenza di una specie morfologicamente variabile e di difficile classificazione tassonomica. Basta pensare alla recente suddivisione, oppure alla consistente lista di specie simili elencate nel paragrafo \u201cSpecie simili\u201d oppure alle variet\u00e0 di ibridi che la specie della presente scheda forma con altre specie (vedere paragrafo \u201cIbridi\u201d); ma \u00e8 anche significativo il lungo elenco di sinonimi.\nNell'elenco che segue sono indicate alcune variet\u00e0 e sottospecie :\nIbridi.\nNell'elenco che segue sono indicati alcuni ibridi intraspecifici :\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nSpecie simili.\nNegli Stati Uniti piante molto simili sono la \"Persicaria pensylvanica\" (L.) G. Maza e la \"Persicaria caespitosa\" var. \"longiseta\" (Bruijn) C.F.Reed (specie non presenti in Italia).\nEtimologia.\nIl nome del genere (\"Persicaria\") deriva semplicemente dal fatto che le foglie sono molto simili a quelle del pesco. L'epiteto specifico (\"maculosa\") deriva invece da una caratteristica macchia scura posta al centro delle foglie.\nIl binomio scientifico \"Persicaria maculosa\" \u00e8 stato definito dal botanico britannico Samuel Frederick Gray (1766 \u2013 1828) nella sua opera \"The Natural Arrangement of British Plants\" del 1821. In realt\u00e0 la pianta era stata precedentemente studiata e documentata (oltre che da altri) dal botanico e naturalista svedese Carl von Linn\u00e9 (1707 \u2013 1778) col nome di \"Polygonum persicaria\" nella pubblicazione Species Plantarum del 1753.\nGli inglesi chiamano questa pianta \"Red leg\" ma anche \"Redshank\"; i francesi la chiamano \"Renou\u00e9e persicaire\" oppure \"Pied rouge\"; i tedeschi la chiamano \"Floh-Kn\u00f6terich\".\nMorfologia.\nLa forma biologica \u00e8 terofita scaposa (T scap), ossia si tratta di una pianta a ciclo biologico annuo (raramente biennale) con fusto allungato e non molto foglioso. L'altezza alla quale questa pianta pu\u00f2 arrivare e di circa 120\u00a0cm (misure medie : 10 \u2013 70\u00a0cm). Sono considerate piante sempreverdi : mantengono il fogliame durante l'inverno (nelle zone temperate), mentre in estate inoltrata le foglie si colorano di bianco.\nRadici.\nLa radice \u00e8 fittonante.\nFusto.\nLa ramosit\u00e0 del fusto si presenta fin dalla base e porta una spiga all'apice di ogni ramo. La sua superficie \u00e8 glabra e rossiccia. Il portamento \u00e8 ascendente. I nodi del fusto sono inoltre arrossati (o bruni) per la presenza di ocree pubescenti (sono delle stipole cilindriche, membranose, ciliato - fimbriate e guainanti il fusto) provviste sul bordo di corte setole (dentelli lesiniformi sul prolungamento dei nervi) e ingrossate alla base; queste strutture sono tipiche di questa e altre specie del genere \"Persicaria\" e possono essere trasparenti quasi argentate. Dimensioni delle ocree: lunghezza 4 \u2013 15\u00a0mm; lunghezza delle setole delle ocree : 1 \u2013 3,5\u00a0mm.\nFoglie.\nLe foglie hanno una forma lanceolata quasi lineare - lanceolata e sono disposte in modo alterno lungo il fusto; sono acuminate all'apice mentre la base \u00e8 lievemente arrotondata ma anche acuta. Sono fornite di un breve picciolo (a volte sono quasi sub - sessili). La lamina \u00e8 fondamentalmente intera (il bordo \u00e8 molto finemente seghettato o eroso o cigliato); caratteristica \u00e8 una macchia scura a forma di \u201cV\u201d rovesciata (quasi triangolare) con l'apice rivolto verso la punta della foglia. A volte la pagina superiore della foglie presenta delle ghiandole puntiformi.\nDimensioni delle foglie : larghezza 2\u00a0cm, lunghezza 11\u00a0cm; dimensione del picciolo : 1 \u2013 2\u00a0mm. \nInfiorescenza.\nL'infiorescenza \u00e8 composta da sottili spighe peduncolate, terminali, dense e con asse diritto, disposte all'ascella delle foglie; si presentano erette a forma ovoidale ma allungata. I fiori sono pedicellati, a colori misti (biancheggianti all'antesi, rosa in seguito).\nDimensioni dell'infiorescenza: larghezza 1\u00a0cm, lunghezza 5 \u2013 8\u00a0cm; lunghezza del peduncolo 1 \u2013 5\u00a0cm. Lunghezza del pedicello del singolo fiore : 1 \u2013 2,5\u00a0mm.\nFiori.\nLa struttura dei fiori di questa specie \u00e8 diversa dal \u201cclassico\u201d fiore delle Angiorsperme in quanto il calice e la corolla non sono ben differenziati; abbiamo quindi un perigonio con diversi tepali (e non un perianzio con un calice e i suoi sepali e una corolla con i suoi petali). Questa \u201cdiversit\u00e0\u201d non sempre \u00e8 chiara e ben definita, o accettata dai vari botanici, per cui in alcuni casi strutture di questo tipo si definiscono come \u201cperianzio corollino con tepali\u201d oppure \u201cperianzio aciclico\u201d I fiori sono ermafroditi, attinomorfi, pentameri e persistenti.\nFrutti.\nIl frutto \u00e8 un achenio uniloculare (e quindi un seme solo) a forma ovale appiattito (forma lenticolare) o trigono in altri casi; la superficie \u00e8 liscia con un aspetto quasi lucido e di colore marrone-nero. Dimensione dell'achenio : 1,9 x 2,2\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale :\nUsi.\nCucina.\nLe sue foglie possono essere usate (trattate opportunamente) al posto del pepe (sono aromatiche molto piccanti); se sono giovani si possono usare come insalata. Ma sembra che possano causare danni al fegato per cui \u00e8 meglio non usarle; possono inoltre contenere minime quantit\u00e0 di acido ossalico (sostanza nociva). In certe zone vengono considerati eduli anche i semi.\nIndustria, agricoltura e pascolo.\nL'industria tessile ricava da queste piante dei coloranti giallo-rossastri soprattutto per la tintura del lino. Per l'agricoltura la specie \u201cPoligono persicaria\u201d \u00e8 una pianta infestante; comunque il tipo di danno \u00e8 limitato in quanto si risolve in spazio sottratto a specie pi\u00f9 utili. In genere \u00e8 una pianta non molto appetibile agli animali da pascolo; invece i semi sono molto ricercati dagli uccelli.\nGiardinaggio.\nLa \u201cpersicaria\u201d una pianta abbastanza facile da coltivare; va messa in luoghi luminosi (la luce del sole deve essere abbastanza diretta); teme il freddo, non sopporta temperature sotto lo zero, quindi se l'inverno \u00e8 troppo rigido \u00e8 bene ricoprire gli arbusti con teli o almeno ricoprire la base della pianta con paglia e foglie secche."}
{"id": "2102370", "revid": "1179215", "url": "https://it.wikipedia.org/wiki?curid=2102370", "title": "Trauma (personaggio)", "text": "Trauma \u00e8 un personaggio dei fumetti pubblicato dalla Marvel Comics, di cui diversi alter ego hanno nominato lo stesso nome della battaglia.\nTerence Ward.\nTrauma \u00e8 una giovane recluta dell'Iniziativa con dei poteri instabili, per questo fu affidato a Danielle Moonstar, una mutante depotenziata dopo House of M che l'aiut\u00f2 a controllare i suoi poteri.\nIn seguito si scopre che la prima manifestazione dei suoi poteri spavent\u00f2 molti suoi compagni di scuola e fece impazzire sua madre. Fu mandato all'Iniziativa per volere del padre timoroso di ucciderlo un giorno per i suoi poteri.\nWorld War Hulk.\nDurante World War Hulk Trauma viene mandato a scontrarsi con Hulk, all'inizio riesce a trasformarsi in alcune paure del Golia Verde, come il Fenomeno (cio\u00e8 la sua paura di non essere \"il pi\u00f9 forte che c'\u00e8\") o lo stesso Banner. Purtroppo per lui Hulk affronta e vince i suoi timori, impedendogli quindi di trasformarsi.\nIn seguito diverr\u00e0 lo psicologo dell'Iniziativa grazie ai suoi poteri.\nDark Reign.\nDurante l'et\u00e0 oscura dei supereroi si scopre la reale natura del personaggio: egli \u00e8 infatti il figlio umano del demone Incubo. Il demone utilizza il corpo del figlio come varco per invadere il mondo terreno, possedendolo. Ma con l'aiuto dei suoi compagni dell'Iniziativa riesce a riprendere il controllo.\nPoteri e abilit\u00e0.\nTrauma riesce a trasformarsi nelle paure pi\u00f9 terribili di chi gli sta vicino (mimica fobopatica), e, nel caso dei supereroi, riesce anche a copiarne i poteri (come dimostra trasformandosi in Thor).\nAll'inizio \u00e8 stato considerato un super umano di livello omega, ma dopo lo scontro con Hulk viene declassato a livello 50, perch\u00e9 non \u00e8 riuscito a batterlo."}
{"id": "2102375", "revid": "267975", "url": "https://it.wikipedia.org/wiki?curid=2102375", "title": "Ex chiesa di Santa Maria ad Pontem", "text": ""}
{"id": "2102380", "revid": "76963", "url": "https://it.wikipedia.org/wiki?curid=2102380", "title": "Bebel Gilberto", "text": "Biografia.\nI primi passi.\nBebel \u00e8 figlia di Jo\u00e3o Gilberto e Mi\u00facha (nome d'arte di Heloisa Maria Buarque de Hollanda). \u00c8 nipote del cantante e compositore Chico Buarque e delle cantanti Ana de Hollanda e Cristina Buarque, tutti e tre fratelli di Mi\u00facha. Durante la sua infanzia, nell'ambiente familiare allargato erano di casa anche musicisti di prim'ordine quali Milton Nascimento, Tom Jobim, Caetano Veloso e Jo\u00e3o Donato, e queste frequentazioni la stimolarono a sviluppare sin da piccola l'interesse per la musica cos\u00ec da partecipare a programmi rivolti all'infanzia come \"Saltimbancos\" e \"Pirlimpimpim\". All'et\u00e0 di sette anni debutt\u00f2 in sala di registrazione esordendo in un disco della madre, e due anni dopo era sul palcoscenico della Carnegie Hall assieme alla madre e a Stan Getz.\nLa carriera.\nA soli diciassette anni, in coppia con Pedrinho Rodriguez incise un album con lavori di Geraldo Pereira. Tre anni pi\u00f9 tardi, nel 1986, fu pubblicato un doppio CD in cui la ventenne Gilberto interpretava anche proprie composizioni scritte assieme a D\u00e9 e a Cazuza, come \"Mais feliz\", \"Amigos de bar\" e \"Preciso dizer que te amo\". Nello stesso anno usc\u00ec \"H\u00e1 sempre um nome de mulher\", in cui duettava con Mi\u00facha il brano \"Jou-jou e balangandans\". Nel 1991 si trasfer\u00ec nella sua citt\u00e0 di nascita e si fece conoscere nell'ambiente musicale di New York, lavorando agli inizi con David Byrne e Arto Lindsay, per collaborare successivamente con Gal Costa, Nan\u00e1 Vasconcelos e Laurie Anderson in uno spettacolo in onore di Carmen Miranda. Lavor\u00f2 in seguito con Towa Tei dei Deee-Lite e contribu\u00ec ai lavori dei Thievery Corporation e della coppia Arling &amp; Cameron, per apparire nel 1998 alla Carnegie Hall insieme al padre. A fine anni novanta, Bebel Gilberto si spost\u00f2 a Londra.\nIl grande successo arriv\u00f2 nel 2000 con l'album \"Tanto Tempo\", nel quale si trovano proprie composizioni e brani dei migliori compositori brasiliani: fra essi \"Samba da ben\u00e7\u00e3o\", di Baden Powell e Vin\u00edcius de Moraes, \"Samba de Orly\", \"Samba e amor\" di Chico Buarque, \"Summer Samba\" composta da Marcos Valle, Paulo S\u00e9rgio Valle e Norman Gimbel, e \"Bananeira\", opera di Jo\u00e3o Donato e Gilberto Gil. Il lavoro discografico vendette un milione di copie, e la rivista francese \"Les Inrockuptibles\" lo giudic\u00f2 il miglior album dell'anno. Bebel Gilberto and\u00f2 poi in tourn\u00e9e negli Stati Uniti, in Canada e in Europa. Nel 2001 la cantante si esib\u00ec in concerto all'Olympia di Parigi e alla presentazione del Pr\u00eamio Multishow de M\u00fasica Brasileira presso il Teatro Municipal di Rio de Janeiro.\n\"Bebel Gilberto\" \u00e8 l'album pubblicato nel 2004. Il disco contiene composizioni quali \"River song\", \"Winter\", \"Jabuticaba\", \"O caminho\", \"Every Day You've Been Away\", \"Aganj\u00fa\", e ricevette una nomination ai Grammy Awards del 2005 nella categoria Miglior album di world music. Come tre anni prima, la cantante inoltre altern\u00f2 tour europei alla presenza nella terra d'origine, a San Paulo e a Rio de Janeiro. \"Momento\" \u00e8 del 2007, e al 2009 risale \"All in One\", con composizioni originali della cantante e reinterpretazioni di brani di altri artisti, fra i quali Bob Marley, Carlinhos Brown, Jo\u00e3o Gilberto e Stevie Wonder, e il cui ingegnere del suono e produttore era il marito Didi\u00ea Cunha. Nel 2011, ha contribuito con un brano dal titolo \"Acabou chorare\" al pi\u00f9 recente album di beneficenza dell'Organizzazione Red Hot + Rio 2. L'album \u00e8 un follow-up del 1996 Red Hot + Rio. Il ricavato delle vendite verr\u00e0 devoluto a sensibilizzare l'opinione pubblica e alla lotta contro l'AIDS / HIV e problemi sanitari e sociali connessi.\nNel 2013 Bebel Gilberto era a Roma insieme ad altri artisti brasiliani e italiani, in una serata per celebrare il centenario della nascita di Vinicius de Moraes. L'anno successivo \u00e8 uscito \"Tudo\", album che contiene anche una cover di Neil Young. Il disco include il brano omonimo che nel 2015 ha ricevuto una nomination ai Grammy Awards come migliore canzone brasiliana. Dopo sei anni dall\u2019ultima produzione discografica, la cantante, in un momento difficile della sua vita a causa della morte dei genitori, \u00e8 tornata in sala di incisione registrando undici brani che compongono il disco pubblicato nell'agosto 2020 e intitolato \"Agora\"."}
{"id": "2102381", "revid": "1573940", "url": "https://it.wikipedia.org/wiki?curid=2102381", "title": "Dologale dybowskii", "text": "La mangusta di Dybowski (Dologale dybowskii ), unica specie del genere Dologale , \u00e8 un mammifero carnivoro della famiglia degli Erpestidi.\nDescrizione.\nLunga 22\u201329\u00a0cm e pesante 0,25-0,4\u00a0kg, quella di Dybowski \u00e8 una mangusta piccola e simile esteriormente a quella nana, ma leggermente pi\u00f9 robusta, con coda pi\u00f9 folta; la testa \u00e8 arrotondata, ma il cranio \u00e8 pi\u00f9 lungo (pi\u00f9 di 53\u00a0mm); il muso \u00e8 corto, senza il solco nudo tra labbro superiore e naso tipico del genere \"Helogale\". Si differenzia anche per la dentatura un po' pi\u00f9 debole, che pare possa avere 38 denti (ma pi\u00f9 spesso 36, poich\u00e9 quasi sempre manca un premolare superiore). La pelliccia \u00e8 composta di un sottopelo corto e soffice dal quale spuntano peli setolosi appena un po' pi\u00f9 lunghi e ispidi; il colore generale \u00e8 bruno scuro, finemente macchiettato di giallo-grigio (che \u00e8 il colore delle anulature dei singoli peli); la testa presenta una macchiettatura ancor pi\u00f9 fitta, di color bianco-camoscio, e perci\u00f2 appare pi\u00f9 chiara; il collo e il dorso hanno sfumature giallognole e rossicce; anche la coda ha la parte finale tendente al rossiccio. Le guance e la gola sono grigie; gli arti hanno toni bruni, decisamente neri sulle zampe; queste presentano cinque dita (con unghie delle anteriori assai lunghe e robuste) e suola nuda. Il cranio si differenzia da quello di \"Mungo\" perch\u00e9 le porzioni anteriore e posteriore della bulla timpanica sono egualmente sviluppate.\nDistribuzione e habitat.\nL'esatta estensione dell'areale di questa specie non \u00e8 nota, ma \u00e8 certo che viva nella Repubblica Democratica del Congo nord-orientale, nella Repubblica Centrafricana, nelle estreme propaggini meridionali del Sudan e in Uganda. Pu\u00f2 darsi inoltre che si spinga pi\u00f9 a ovest di quanto sappiamo. I vecchi esemplari conservati al Museo di Storia Naturale di Parigi indicano come luogo di provenienza Sangha, ma non \u00e8 chiaro se tale dicitura indichi il distretto della Repubblica del Congo o quello della Repubblica Centrafricana.\nBiologia.\nDelle abitudini di questa specie non sappiamo quasi nulla; probabilmente \u00e8 diurna e crepuscolare e si nasconde nei termitai (forse la struttura sociale e le abitudini alimentari sono simili a quelle di \"Helogale\")."}
{"id": "2102384", "revid": "339392", "url": "https://it.wikipedia.org/wiki?curid=2102384", "title": "Formaggio bitto", "text": ""}
{"id": "2102401", "revid": "246700", "url": "https://it.wikipedia.org/wiki?curid=2102401", "title": "T\u00fcrkiye 1.Lig 1972-1973", "text": "L'edizione 1972-1973 della T\u00fcrkiye 1.Lig vide la vittoria finale del Galatasaray Istanbul.\nCapocannoniere del torneo fu Osman Arpac\u0131o\u011flu (Fenerbah\u00e7e Istanbul), con 16 reti."}
{"id": "2102405", "revid": "486946", "url": "https://it.wikipedia.org/wiki?curid=2102405", "title": "Pratica protocollare", "text": ""}
{"id": "2102407", "revid": "110157", "url": "https://it.wikipedia.org/wiki?curid=2102407", "title": "Il paese delle maree", "text": "Il paese delle maree \u00e8 un romanzo dello scrittore indiano Amitav Ghosh.\nIl romanzo narra le vicende di Piya, una biologa marina di origini bengalesi ma cresciuta negli Stati Uniti, Kanai, un traduttore multilingue di Kolkata, e Fokir, un povero pescatore bengalese, le cui vite si incrociano nello scenario dei Sundarban, avventuroso territorio sulle coste del golfo del Bengala, dove i confini tra acqua dolce e acqua salata, fiumi e mare, terra e acqua vengono quotidianamente stravolti dall'incessante ritmo delle maree. Comprimari della vicenda un branco di delfini dell'Irrawaddy, nella ricerca dei quali si annodano i destini dei tre protagonisti."}
{"id": "2102410", "revid": "2047062", "url": "https://it.wikipedia.org/wiki?curid=2102410", "title": "Via Chiatamone", "text": "Via Chiatamone \u00e8 una strada di Napoli, situata nel Borgo Santa Lucia, tra il mare e la parete rocciosa del monte Echia.\nStoria.\nIl suo nome deriva dal greco \"Platamon\", il cui significato \u00e8 \"rupe scavata da grotte\"; il luogo fu abitato fin dall'epoca preistorica. Il luogo divenne sede di riti mitriaci in et\u00e0 classica, di cenobiti nel Medioevo e di orge nel XVI secolo. Queste ultime destarono enorme scandalo, spingendo il vicer\u00e9 Pedro de Toledo alla loro ostruzione.\nNel 1565 la riva fu circondata da mura, trasformandosi in luogo di svago signorile e poi, nei secoli successivi, in zona privilegiata per il passeggio. La singolare promiscuit\u00e0 fra popolani, aristocratici, militari, viaggiatori stranieri le conserv\u00f2 il carattere \"scandaloso\", che continu\u00f2 ad impressionare i forestieri di ogni tempo.\nAlla fine del XIX secolo, con i lavori di Risanamento, lo sperone di Monte Echia fu ridimensionato, mentre una colmata a mare fece avanzare la linea costiera. Via Chiatamone, un tempo larga e panoramica, prospiciente vaste spiagge ed aperta alla vista del Golfo sino a Capo Posillipo, risulta oggi arretrata rispetto al mare, mentre il lungomare moderno \u00e8 costituito dalle nuove vie \"Nazario Sauro\", \"Partenope\" e \"Caracciolo\".\nA lato della via si apre la seicentesca Chiesa della Concezione al Chiatamone, detta anche, popolarmente, \"Le Crocelle\".\nIn questa strada, al civico 7 vi \u00e8 stata la sede del quotidiano della citt\u00e0 il Roma, trasferita di recente alla vicina via Generale Orsini 40; fino al 2018, al civico 65 c'era anche quella de Il Mattino fino al trasferimento di quest'ultima al Centro Direzionale di Napoli."}
{"id": "2102411", "revid": "246700", "url": "https://it.wikipedia.org/wiki?curid=2102411", "title": "T\u00fcrkiye 1.Lig 1973-1974", "text": "L'edizione 1973-1974 della T\u00fcrkiye 1.Lig vide la vittoria finale del Fenerbah\u00e7e Istanbul.\nCapocannoniere del torneo fu Cemil Turan (Fenerbah\u00e7e Istanbul), con 14 reti."}
{"id": "2102414", "revid": "149466", "url": "https://it.wikipedia.org/wiki?curid=2102414", "title": "Gaio Sollio Modesto Apollinare Sidonio", "text": ""}
{"id": "2102423", "revid": "1573940", "url": "https://it.wikipedia.org/wiki?curid=2102423", "title": "Herpestes pulverulentus", "text": "La mangusta grigia del Capo (Herpestes pulverulentus ) \u00e8 un carnivoro africano della famiglia degli Erpestidi.\nDescrizione.\nLa mangusta grigia del Capo \u00e8 una piccola mangusta con corpo lungo e snello, coda lunga e folta e zampe corte. Pesa tra i 490 e i 1250 g, ha una lunghezza testa-corpo di 296-425 mm e una coda di 205-340 mm. La testa allungata presenta muso appuntito e piccole orecchie rotonde lunghe 15-36 mm. In ogni piede vi sono cinque dita, delle quali il primo \u00e8 ridotto. Gli artigli non sono ben sviluppati. La mangusta grigia del Capo \u00e8 di colore marezzato o brizzolato, con zampe e piedi che si fanno pi\u00f9 scuri verso le estremit\u00e0. \u00c8 presente dimorfismo sessuale per quanto riguarda le dimensioni del corpo e del cranio, con i maschi che pesano 1,24 volte pi\u00f9 delle femmine.\nEsistono tre sottospecie riconosciute di \"Herpestes pulverulentus\": \"H. p. pulverulentus\", \"H. p. basuticus\" e \"H. p. ruddi\". \"H. p. basuticus\" \u00e8 di aspetto simile alla sottospecie nominale, ma presenta una colorazione leggermente pi\u00f9 chiara conferitagli dal sottopelo lanoso. \"H. p. ruddi\" ha peli giallastri con un sottopelo pi\u00f9 scuro, che le conferiscono una colorazione brunastra. La parte distale della coda \u00e8 nera.\nDistribuzione e habitat.\nLa mangusta grigia del Capo \u00e8 endemica dell'Africa meridionale; il suo areale si estende dalle province del Capo del Sudafrica a nord fino alla Namibia meridionale e a est fino al Lesotho e, attraverso i Monti dei Draghi del KwaZulu-Natal occidentale, fin nello Mpumalanga.\nTollera una grande variet\u00e0 di habitat, dalle aperte campagne alle foreste arbustive semi-aride e alle foreste umide. Si incontra dal livello del mare nelle province del Capo fino a 1900 m di altitudine nel KwaZulu-Natal. Frequenta aree con fitti cespugli, affioramenti rocciosi e grossi blocchi di roccia ricoperti d'erba. Evita le aree caratterizzate da bassa vegetazione. \u00c8 perfino numerosa in prossimit\u00e0 degli insediamenti umani e viene comunemente avvistata ai lati delle strade e sotto strutture costruite dall'uomo.\nBiologia.\nComportamento.\nLe manguste grigie del Capo sono animali diurni, attivi da poco tempo dopo l'alba fin verso il tramonto; generalmente trascorrono le ore pi\u00f9 calde di met\u00e0 giornata riposando. Conducono un'esistenza generalmente solitaria, anche se occasionalmente i maschi esibiscono un certo livello di socialit\u00e0. Quando si aggirano in cerca di cibo si spostano velocemente da un potenziale sito di foraggiamento all'altro (come una zona ricoperta da cespugli), grattando il suolo in cerca di prede nascoste sotto la superficie e lanciando uova con le zampe anteriori all'indietro fra quelle posteriori contro una superficie dura, cercando di romperne il guscio. Sono animali terricoli, ma sono anche in grado di arrampicarsi sugli alberi. I loro escrementi vengono rinvenuti singolarmente o in piccoli gruppi, generalmente in prossimit\u00e0 dei luoghi dove questi animali dormono. Al di fuori della stagione riproduttiva non vengono utilizzate tane.\nAlimentazione.\nLa mangusta grigia del Capo \u00e8 prevalentemente carnivora e sue prede principali sono piccoli mammiferi, specialmente roditori di piccole-medie dimensioni. Nel West Coast National Park, pi\u00f9 del 90% del menu di questo animale \u00e8 costituito da roditori delle specie \"Myotomys unisulcatus\" e \"Rhabdomys pumilio\". Gli insetti (soprattutto coleotteri e isotteri) sono una fonte di cibo secondaria, che costituisce meno del 5% della dieta. Tuttavia, la mangusta grigia del Capo \u00e8 un cacciatore opportunista, e, quando ne ha l'occasione, consuma anche uccelli (specialmente passeracei), rettili, anfibi, uova (soprattutto di rettili), aracnidi, decapodi e molluschi. Quando disponibili, consuma anche carogne e rifiuti lasciati dall'uomo.\nRiproduzione.\nSono poche le informazioni in nostro possesso riguardo alle abitudini riproduttive di questa specie. Tuttavia, nelle altre specie del genere \"Herpestes\", maschi e femmine di solito si associano solamente per accoppiarsi e i maschi si accoppiano con pi\u00f9 femmine.\nFemmine gravide sono state osservate in agosto, settembre e ottobre, mentre femmine che stavano allattando sono state osservate in agosto, novembre, dicembre, gennaio e febbraio. La stagione degli amori ha luogo al termine della stagione delle piogge (da agosto a dicembre). I piccoli vengono partoriti e allevati in siti quali cavit\u00e0 nelle rocce, alberi cavi e tane abbandonate da altri animali. Il peso massimo di un feto \u00e8 20,2 g. Ogni nidiata \u00e8 costituita da uno a tre piccoli, che nascono completamente ricoperti di pelo ma con occhi e orecchie chiusi. I piccoli rimangono nella tana fino a quando non sono completamente svezzati.\nSi ritiene che la speranza di vita in natura sia di 8-9 anni. Allo zoo di Londra, una mangusta grigia del Capo visse fino a otto anni e otto mesi e mezzo. Sempre in cattivit\u00e0, un altro esemplare visse fino a oltre undici anni.\nTassonomia.\nGli studiosi riconoscono tre sottospecie:\nStato di conservazione.\nLa mangusta del Capo \u00e8 considerata come specie \u00aba rischio minimo\u00bb (\"Least Concern\") dalla IUCN, in quanto \u00e8 comune in tutto il suo areale (potendo raggiungere anche una densit\u00e0 di 10 esemplari per km\u00b2) e altamente adattabile. La sua popolazione \u00e8 stabile e sembra non essere minacciata da alcun pericolo; inoltre \u00e8 presente in un gran numero di aree protette quali il West Coast e il Mountain Zebra National Park."}
{"id": "2102424", "revid": "246700", "url": "https://it.wikipedia.org/wiki?curid=2102424", "title": "T\u00fcrkiye 1.Lig 1974-1975", "text": "L'edizione 1974-1975 della T\u00fcrkiye 1.Lig vide la vittoria finale del Fenerbah\u00e7e Istanbul.\nCapocannoniere del torneo fu \u00d6mer Kaner (Eski\u015fehirspor), con 14 reti."}
{"id": "2102427", "revid": "113775348", "url": "https://it.wikipedia.org/wiki?curid=2102427", "title": "Antonius Walaeus", "text": "Antonius Walaeus, predicatore e teologo riformato olandese nasce come Antoine de Waele a Gent, Belgio, in un tempo in cui vi era ancora grande turbolenza per i riformati, e muore a Leida nel 1639. Studia all'universit\u00e0 di Leida (1596-1599). Serve come pastore di chiese riformate in diversi luoghi.\nPredica e insegna per un certo tempo a Ginevra. Verso la fine del 1601 ritorna a Leida, dove diventa uno dei maggiori predicatori della citt\u00e0. Accetta una chiamata a Koudekerke vicino a Midelburg nel 1602. \u00c8 fatto cappellano del principe Maurizio nel 1604. Diventa poi predicatore nella citt\u00e0 di Middelburg nel 1605, dove nel 1606 pure diventa professore di dogmatica.\nPartecipa al Sinodo di Dordrecht (1618-1619) come rappresentante degli Stati generali della Zelanda, dov'era diventato insigne personalit\u00e0. Viene scelto per elaborare i Canoni del Sinodo di Dordrecht, dichiarandosi in favore dei Contro-rimostranti ed oppositore dell'Arminianesimo.\nNel 1619 diventa professore di teologia a Leida. Sebbene si opponga all'Arminianesimo, Walaeus \u00e8 pi\u00f9 irenico della maggior parte dei suoi contemporanei. Nel 1615 collabora all'edizione del\" Synopsis purioris theologise\" ed alla traduzione della Bibbia in fiammingo.\nContribuisce molto alle missioni nelle Indie orientali, aprendo sin dal 1622 (del quale rimane rettore fino al 1632) un seminario nella sua casa per istruire predicatori e missionari, il \"Seminarium Indicum\", piccolo (aveva una media di circa 12 studenti), ma rilevante per il tempo. Rilevante, in quel contesto, \u00e8 la sua risposta alle persuasioni dell'Islam.\nWalaeus contribuisce al dibattito sull'etica cristiana.\nIl suo nome \u00e8 perpetuato nella citt\u00e0 di Leida essendo stato apposto alla Biblioteca Waele dell'universit\u00e0 di Leida.\nScritti.\nLe sue opere sono raccolte e pubblicate dopo la sua morte in due volumi dal 1647:"}
{"id": "2102428", "revid": "149466", "url": "https://it.wikipedia.org/wiki?curid=2102428", "title": "Fabio Claudio Gordiano Fulgenzio", "text": ""}
{"id": "2102434", "revid": "246700", "url": "https://it.wikipedia.org/wiki?curid=2102434", "title": "T\u00fcrkiye 1.Lig 1975-1976", "text": "L'edizione 1975-1976 della T\u00fcrkiye 1.Lig vide la vittoria finale del Trabzonspor, che divenne la prima compagine non originaria di Istanbul a vincere il campionato.\nCapocannoniere del torneo furono Cemil Turan (Fenerbah\u00e7e Istanbul) e Osman Renkliyurt (MKE Ankarag\u00fcc\u00fc), con 17 reti."}
{"id": "2102435", "revid": "18323", "url": "https://it.wikipedia.org/wiki?curid=2102435", "title": "Antisuyu", "text": "Anti Suyu era la parte pi\u00f9 orientale dell'impero Inca. Confinava con la parte settentrionale dell'odierna regione amazzonica, che al tempo era abitata dagli Anti. Il termine \"Anti\" si riferisce ad un insieme dei gruppi etnici vissuti in quella parte di Amazzonia nota come Antisuyu tra cui, ad esempio, i Pano ed i Kampa."}
{"id": "2102441", "revid": "115338059", "url": "https://it.wikipedia.org/wiki?curid=2102441", "title": "Anton Antonovi\u010d Del'vig", "text": "Biografia.\nNato in una famiglia russa di origini baltiche, studi\u00f2 nel Liceo imperiale di Carskoe Selo, presso San Pietroburgo, con Kjuchel'beker e Pu\u0161kin, del quale fu grande amico, che gli dedic\u00f2 la poesia \"O Delvig\". Fu proprio durante il periodo del liceo che inizi\u00f2 a scrivere e pubblicare le sue prime opere.\nDal 1825 inizi\u00f2 a curare la stesura di un almanacco poetico, \"Severnye cvety\" (I fiori del Nord), a cui collabor\u00f2 lo stesso Pu\u0161kin. L'esperienza di editore lo vide attivo anche nella pubblicazione di una rivista, nel 1830, la \"Literaturnaja Gazeta\" (Gazzetta letteraria\u00bb) che fu chiusa l'anno successivo dal governo russo. Era membro della \"Vol'noe ob\u0161\u010destvo ljubitele slovesnosti, nauk e chudo\u017eestv\" (libera associazione degli amanti delle lettere, delle scienze e delle arti) e della \"Zel\u00ebnaja lampa\" (La lampada verde), altro sodalizio letterario.\nGeneroso verso i poeti esordienti, come Baratynskij, e famoso per la sua indolenza, che gli imped\u00ec di dedicarsi con costanza e impegno all'attivit\u00e0 letteraria, pubblic\u00f2 poche poesie, che si rifanno alla tradizione settecentesca: le sue cose migliori sono gli epigrammi e soprattutto gli idilli, molto apprezzati da Pu\u0161kin: l'idillio \"Le bagnanti\" \u00abrappresenta senza dubbio il pi\u00f9 alto risultato raggiunto dalla poesia russa nella raffigurazione puramente sensuale dell'antichit\u00e0 classica\u00bb.. Fu tra i primi ad utilizzare la forma del sonetto, desueta per la lingua russa.\nS'interess\u00f2 anche al folklore della sua terra, scrivendo canzoni popolari che furono messe in musica dai compositori Aliabev e Glinka."}
{"id": "2102445", "revid": "246700", "url": "https://it.wikipedia.org/wiki?curid=2102445", "title": "T\u00fcrkiye 1.Lig 1976-1977", "text": "L'edizione 1976-1977 della T\u00fcrkiye 1.Lig vide la vittoria finale del Trabzonspor.\nCapocannoniere del torneo fu Necmi Perekli (Trabzonspor), con 18 reti."}
{"id": "2102446", "revid": "767487", "url": "https://it.wikipedia.org/wiki?curid=2102446", "title": "Pedro Su\u00e1rez-V\u00e9rtiz", "text": "Biografia.\nGli inizi.\nInizi\u00f2 a parlare verso i nove mesi e cantava \"Hey Jude\" dei Beatles prima di imparare a camminare; non frequentava ancora la scuola ma gi\u00e0 suonava il pianoforte e la chitarra. Era un amante dei musical e del rock and roll degli anni cinquanta.\nOrmai nella scuola media, i suoi testi incominciarono ad essere messi su musica quando form\u00f2 insieme ai suoi fratelli e amici una rock band chiamata Paranoia. Anni dopo formo la band Arena Hash, con i quali produsse due album: \"Arena Hash\" (1988) ed \"El rey del ah, ah, ah\" (1991).\nParallelamente alla sua carriera musicale con gli Arena Hash studia alla Universit\u00e0 di Lima scegliendo la facolt\u00e0 di Scienze delle comunicazioni, laureandosi a 21 anni e specializzandosi in radio, cinema e televisione.\nLa carriera da solista (1992 - 2007).\nDopo i due album e lo scioglimento degli Arena Hash, decide nel 1992 di lanciarsi come solista; il suo primo album \u00e8 \"(No existen) T\u00e9cnicas para olvidar\" (Non esistono tecniche per dimenticare), un album molto nostalgico. Dopo questo primo successo decide di produrre un secondo album, intitolato \"P\u00f3ntelo en la Lengua\" (Mettilo sulla lingua); con questo album inizia ad acquisire fama internazionale come musicista Latin Rock; ebbero successo i brani \"Mi auto era una rana, \"utilizzato\" \"come \"soundtrack\" ufficiale del film campione di incassi al botteghino, \"No se lo digas a nadie\" (\"Non dirlo a nessuno\"), e \"Los globos del cielo\", ma il pi\u00f9 importante fu \"Me estoy enamorando\". Nel 1999 arriv\u00f2 il suo terzo album \"Degeneraci\u00f3n Actual\" (Degenerazione Attuale), in cui risaltano i brani \"Degeneraci\u00f3n Actual\", \"Tren Sexual\", e specialmente \"Un vino una cerveza\", brano che scala rapidamente le classifiche. Nel 2003 vede la luce il suo quarto lavoro \"An\u00e9cdotas\" (aneddoti).\nNel 2004 esce Play, nel quale varia il suo stile, rendendolo pi\u00f9 eclettico con la inclusione di elementi di musica andina. Le canzoni pi\u00f9 conosciute di questo disco sono: \"Bailar\", \"Lo olvide\" e \"Cuando pienses en volver\", canzone che ha conquistato una grande popolarit\u00e0.\nEscono poi \"Talk Show\" e nel 2007 \"Pedro Su\u00e1rez-V\u00e9rtiz.\"\nLa malattia (2011 - presente).\nDal 2011 si iniziano a sentire chiaramente delle difficolt\u00e0 nello scandire le parole durante le sue performance e la stampa e i programmi di gossip iniziano a speculare su possibili problemi con droga e alcool. Dopo mesi di silenzio riguardo alla sua condizione, Pedro Suarez Vertiz decide finalmente di rivelare che \u00e8 affetto di disartria, una malattia neuromuscolare.\nNel 2012, dopo mesi di silenzio, riappare nel video musicale di \"Ya me cans\u00e8 \"insieme alla collega e amica Anna Carina Copello.\nIl 20 luglio 2013, durante la \"Feria Internazionale del Libro di Lima, \"Pedro Suarez Vertiz in persona presenta il suo primo libro \"Yo, Pedro \"che supera di gran lunga le aspettative degli editori che esauriscono in tre giorni le copie a disposizione del romanzo, stabilendo cos\u00ec un record per la casa editrice, editorial Planeta, e un record per la feria stessa."}
{"id": "2102448", "revid": "1494169", "url": "https://it.wikipedia.org/wiki?curid=2102448", "title": "U turn", "text": "U turn \u00e8 il termine inglese per indicare l'inversione ad U, un concetto del codice della strada, pu\u00f2 anche riferirsi a:"}
{"id": "2102455", "revid": "117644540", "url": "https://it.wikipedia.org/wiki?curid=2102455", "title": "Episodi di Cattivik", "text": "Questa \u00e8 la lista degli episodi di \"Cattivik\", serie animata tratta dal celebre personaggio creato da Bonvi.\nLa serie \u00e8 andata in onda su Italia 1 dal 1\u00ba dicembre 2008 alle 17:30 dal luned\u00ec al venerd\u00ec e su Hiro dall'8 dicembre 2008 alle 20.15 e alle 21.15 dal luned\u00ec al venerd\u00ec. Ogni episodio dura circa cinque minuti e, sia su Italia 1 che su Hiro, venivano trasmessi due episodi al giorno.\nTutti gli episodi sono andati in onda prima su Italia 1 e successivamente su Hiro.\nLa porta.\nCattivik cerca in tutti i modi di aprire una porta scorrevole\nGrandi magazzini.\nCattivik cerca di entrare nei grandi magazzini, ma l'entrata gli \u00e8 impedita dal guardiano.\nQuando la struttura sta per essere demolita, Cattivik riesce per\u00f2 ad entrare.\nLa tonda.\nCattivik cerca di aprire una cassaforte tonda.\nSupereroe per un giorno.\nCattivik, non avendo pi\u00f9 vestiti neri, utilizza dei vestiti di supereroi di fumetti, ritrovandosi in situazioni piuttosto bizzarre.\nPassi.\nCattivik cerca di martellare le persone al momento giusto sentendone solo i passi."}
{"id": "2102457", "revid": "115533", "url": "https://it.wikipedia.org/wiki?curid=2102457", "title": "Dassault-Breguet Super \u00c9tendard", "text": ""}
{"id": "2102461", "revid": "767487", "url": "https://it.wikipedia.org/wiki?curid=2102461", "title": "Robert Post (album)", "text": "Robert Post \u00e8 il primo album dell'omonimo cantante norvegese, pubblicato nel 2005.\nIl lavoro ha avuto un buon successo nella nazione d'origine di Robert, dove ha raggiunto il 12\u00ba posto in hit parade.\nNella classifica italiana non \u00e8 salito al di sopra del 77\u00ba posto, mentre \u00e8 andato molto meglio il primo singolo estratto, \"Got None\".\nAltrove l'album non ha ottenuto un grande riscontro commerciale, ma ha comunque rilevato il talento di Robert."}
{"id": "2102466", "revid": "110157", "url": "https://it.wikipedia.org/wiki?curid=2102466", "title": "Toremifene", "text": "Il toremifene \u00e8 un antagonista dei recettori per gli estrogeni. Indicato nella terapia del carcinoma mammario metastatico ormono-dipendente in donne in post menopausa. Pu\u00f2 causare ipercalcemia (soprattutto in caso di metastasi ossee di solito all'inizio del trattamento).\n\u00c8 stato riportato un incremento di incidenza di modificazioni endometriali quali iperplasia, polipi e carcinomi."}
{"id": "2102477", "revid": "149466", "url": "https://it.wikipedia.org/wiki?curid=2102477", "title": "Cromazio", "text": ""}
{"id": "2102480", "revid": "337298", "url": "https://it.wikipedia.org/wiki?curid=2102480", "title": "Vicer\u00e9 della Nuova Granada", "text": "Elenco dei vicer\u00e9 che governarono la Nuova Granada.\nPrima del 1718, e tra il 1724 ed il 1740, il vicereame della Nuova Granada fece parte del vicereame del Per\u00f9."}
{"id": "2102481", "revid": "21880", "url": "https://it.wikipedia.org/wiki?curid=2102481", "title": "Sundarban", "text": ""}
{"id": "2102483", "revid": "287204", "url": "https://it.wikipedia.org/wiki?curid=2102483", "title": "Antonio Caballero y G\u00f3ngora", "text": "In Spagna ed in Nuova Spagna.\nCaballero y G\u00f3ngora nacque in una nobile famiglia, hidalgo di Cordova,figlio di Juan Caballero y Espinar y Ana de Gongora, dove inizi\u00f2 gli studi. All'et\u00e0 di 15 anni ricevette una borsa di studio in teologia presso il Colegio de San Bartolom\u00e9 y Santiago di Granada. Continu\u00f2 gli studi presso il Colegio Imperial de Santa Catalina, laureandosi nel 1744. Fu ordinato prete il 19 settembre 1750. In quegli anni scrisse una biografia del poeta di Granada Jos\u00e9 Antonio Porcel y Salablanca.\nNel 1753 fu nominato responsabile della cattedrale di Cordova, dove rimase fino al 1775. Fu un uomo acculturato ed amante delle arti. Raccolse dipinti di Diego Vel\u00e1zquez, Pieter Paul Rubens, Tiziano ed altri, e la sua biblioteca conteneva le pi\u00f9 moderne opere di tutte le branche della conoscenza. Fu anche un numismatico.\nFu nominato vescovo di M\u00e9rida in Yucat\u00e1n nel 1775. Port\u00f2 con s\u00e9 38 casse di libri, ricchi ornamenti, dipinti e monete. Riorganizz\u00f2 il Colegio de San Pedro, caduto in disgrazia dopo la cacciata dei gesuiti.\nArcivescovo di Bogot\u00e1.\nNel 1777 fu nominato vescovo di Santa F\u00e9 de Bogot\u00e1, Nuova Granada, da re Carlo III, e confermato dal papa. Vi arriv\u00f2 il 5 marzo 1778. Oper\u00f2 assiduamente e con successo nel tentativo di pacificare i ribelli della rivolta dei Comuneros. Grazie ai suoi servizi re Carlo lo nomin\u00f2 in seguito membro dell'Ordine di Carlo III e vicer\u00e9 della colonia di Nuova Granada.\nIl suo lavoro pastorale fu molto importante. Riform\u00f2 il sistema erariale e fond\u00f2 le basi delle sedi vescovili di M\u00e9rida e Cuenca. Fall\u00ec invece nel tentativo di stabilire una sede vescovile ad Antioquia e nell'unire le diocesi di Panama sotto la stessa giurisdizione di Bogot\u00e1 (invece che di Lima). Non riusc\u00ec neanche a creare il consiglio provinciale della Nuova Granada, come avrebbe sperato.\nNel 1780 la rivolta dei Comunero colp\u00ec la Nuova Granada, quasi contemporaneamente alla rivolta di T\u00fapac Amaru in Per\u00f9. In gran parte si tratt\u00f2 di una reazione al nuovo sistema di tasse imposto da Carlo III. Per applicare le riforme la corona invi\u00f2 Juan Francisco Guti\u00e9rrez de Pi\u00f1eres presso la colonia nel 1777, con il titolo di \"visitador\" (ispettore). Egli stabil\u00ec il monopolio del tabacco, vietandone la coltivazione in alcune regioni, tra cui quelle di Socorro e Chiriqu\u00ed. Aggiunse nuove tasse sui giochi di carte, creando un ufficio erariale, ed altri sportelli a Cartagena e Bogot\u00e1.\nLa rivolta prese il via a Simacota, e fu portata avanti dai popoli Mestizo, creoli e indigeni. Circa 20\u00a0000 uomini marciarono sulla capitale chiedendo l'abrogazione delle nuove tasse, sconfiggendo le truppe coloniali lungo la strada. Il vicer\u00e9 Manuel Antonio Flores aveva abbandonato la capitale trasferendosi a Cartagena per difendersi da un attacco previsto da parte degli inglesi. Il \"visitador\" Guti\u00e9rrez de Pi\u00f1eres fu obbligato a fuggire prima dell'arrivo dei Comuneros. L\"Audiencia\" e l'arcivescovo formarono una delegazione per incontrare i ribelli. L'incontro avvenne a Zipaquir\u00e1, a soli 60 km dalla capitale.\nI ribelli chiesero l'eliminazione delle nuove tasse e la riduzione di quelle vecchie. L'arcivescovo Caballero convinse i membri dell'Audiencia ad accettare le richieste. Fu raggiunto l'accordo il 7 giugno 1781, e l'arcivescovo giur\u00f2 sul vangelo di mantenere la parola. I ribelli si dispersero. Non appena tornati a Bogot\u00e1, invece, Audiencia ed arcivescovo ripudiarono l'accordo. I Comuneros insorsero di nuovo, ma con meno successo. Furono violentemente sedati, ed i loro capi catturati e giustiziati.\nIl vicer\u00e9 Manuel de Flores rassegn\u00f2 le proprie dimissioni il 26 novembre 1781, e fu sostituito da Juan de Torrezar D\u00edaz Pimienta, governatore di Cartagena. Torrezar mor\u00ec l'11 giugno 1782, solo quattro giorni prima di arrivare nella capitale. Una lettera sigillata aperta dopo la sua morte affermava che il nuovo vicer\u00e9 ad interim sarebbe stato l'arcivescovo Caballero.\nVicer\u00e9 della Nuova Granada.\nTocc\u00f2 a Caballero il compito di riappacificare il vicereame. Espanse ed arricch\u00ec l'esercito coloniale, e mand\u00f2 missionari francescani nelle province coinvolte per tentare di portarvi la pace e l'obbedienza al re. Chiese anche alla corona di abolire le recenti riforme, tra cui la creazione di \"intendencia\" nella colonia. Nuova Granada divenne l'unico territorio spagnolo in America senza la presenza di \"intendencias\".\nGli sforzi fatti per ammodernare il vicereame furono molto importanti. Stimol\u00f2 l'economia, l'industria e le arti, e support\u00f2 caldamente la Spedizione Reale Botanica del 1783, guidata da Jos\u00e9 Celestino Mutis. Nel 1782 e nel 1783 dovette confrontarsi con un'epidemia di vaiolo. Nel 1783 il carattere ad interim della sua carica fu rimosso, ed egli divenne vicer\u00e9 con pieni poteri. Nell'ottobre del 1784 and\u00f2 a Cartagena per insediare la popolazione indiana nelle citt\u00e0, per sopprimere la ribellione indigena di Dari\u00e9n e per promuovere la colonizzazione. Quest'ultimo progetto non ebbe fortuna. Fond\u00f2 le nuove missioni di Casanare e San Mart\u00edn.\nNel 1787 chiese di essere rimosso dall'incarico, richiesta accettata dal re l'anno successivo. Nel 1788 fu nominato vescovo di Cordova. Salp\u00f2 per la Spagna nell'aprile del 1789. A Cordova fond\u00f2 la Scuola delle Belle Arti donando la propria collezione personale alla citt\u00e0. Mor\u00ec qui nel 1796.\nIl genere \"Gongora\", un tipo di orchidea, prende da lui il nome."}
{"id": "2102485", "revid": "287204", "url": "https://it.wikipedia.org/wiki?curid=2102485", "title": "Antonio Caballero y Gongora", "text": ""}
{"id": "2102486", "revid": "21880", "url": "https://it.wikipedia.org/wiki?curid=2102486", "title": "The Hungry Tide", "text": ""}
{"id": "2102487", "revid": "287204", "url": "https://it.wikipedia.org/wiki?curid=2102487", "title": "Aquem", "text": " \nAquem \u00e8 una suddivisione dell'India, classificata come \"census town\", di 4.985 abitanti, situata nel distretto di Goa Sud, nello territorio federato di Goa. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 15\u00b0 15' 36 N e 73\u00b0 58' 55 E.\nSociet\u00e0.\nEvoluzione demografica.\nAl censimento del 2001 la popolazione di Aquem assommava a 4.985 persone, delle quali 2.524 maschi e 2.461 femmine. I bambini di et\u00e0 inferiore o uguale ai sei anni assommavano a 639, dei quali 328 maschi e 311 femmine. Infine, coloro che erano in grado di saper almeno leggere e scrivere erano 3.491, dei quali 1.925 maschi e 1.566 femmine."}
{"id": "2102490", "revid": "767487", "url": "https://it.wikipedia.org/wiki?curid=2102490", "title": "Violenza ad una vergine nella terra dei morti viventi", "text": "Violenza ad una vergine nella terra dei morti viventi (\"Le frisson des vampires\") \u00e8 un film del 1971 diretto da Jean Rollin.\nTrama.\nIsa e Antoine sono due giovani sposi in viaggio di nozze. Prima di recarsi in Italia, la protagonista decide di andare a trovare i suoi cugini, in un castello di provincia. L'uomo \u00e8 angosciato da tale luogo e l'accoglienza, nella dimora, \u00e8 strana. I parenti della donna, infatti, si presentano alla coppia come seguaci di un culto esoterico. Isa sembra essere affascinata da tale storia e finir\u00e0 per scoprire un mistero che avvolge la sua famiglia.\nAccoglienza.\nCritica.\nSecondo Paolo Mereghetti, il film \u00e8 un \"cult-movie\" \u00absopravvalutato ma con interessanti spunti\u00bb. Il critico, inoltre, afferma che si tratta di una pellicola che vanta numerose influenze artistiche. I richiami alla \"Saga de Xam\" sono evidenti, considerando che il cineasta \u00e8 co-realizzatore del fumetto. Inoltre, lo stile fotografico e le trame ermetiche riprendono le atmosfere delle tavole di Philippe Druillet. L'illustratore \u00e8 anche autore dei poster francesi.\nSu internet ha recensioni contrastanti.\nDistribuzione.\n\u00c8 uscito in formato home video, sia per il mercato estero che per quello italiano.\n\u00c8 presente nelle piattaforme streaming MUBI e Prime Video."}
{"id": "2102500", "revid": "287204", "url": "https://it.wikipedia.org/wiki?curid=2102500", "title": "Aldona", "text": " \nAldona \u00e8 una suddivisione dell'India, classificata come \"census town\", di 6.320 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 34' 60 N e 73\u00b0 52' 0 E e ha un'altitudine di 18 .\nSociet\u00e0.\nEvoluzione demografica.\nAl censimento del 2001 la popolazione di Aldona assommava a 6.320 persone, delle quali 2.933 maschi e 3.387 femmine. I bambini di et\u00e0 inferiore o uguale ai sei anni assommavano a 569, dei quali 293 maschi e 276 femmine. Infine, coloro che erano in grado di saper almeno leggere e scrivere erano 5.021, dei quali 2.474 maschi e 2.547 femmine."}
{"id": "2102501", "revid": "1602064", "url": "https://it.wikipedia.org/wiki?curid=2102501", "title": "Got None", "text": "Got None \u00e8 il singolo pi\u00f9 importante di Robert Post.\nUscito nel 2005 \u00e8 diventato subito un successo anche in Italia nel cui Airplay Radiofonico \u00e8 arrivato secondo, battuto solo da \"Chariot\"' di Gavin DeGraw.\nIl brano fu impiegato anche in uno spot che pubblicizzava la marca di yogurt Activia."}
{"id": "2102502", "revid": "292162", "url": "https://it.wikipedia.org/wiki?curid=2102502", "title": "Sese (architettura)", "text": "Il sese \u00e8 un tumulo funerario megalitico, edificato nel II millennio a.C. sull'isola di Pantelleria dalla civilt\u00e0 sesiota.\nStoria.\nTutti i sesi conosciuti sono stati edificati nelle contrade Cimillia e Mursia, intorno ad un vasto abitato fortificato, nella porzione nord-occidentale dell'isola di Pantelleria.\nDopo i primi studi di Guido Dalla Rosa (1870) e Francesco Saverio Cavallari (1874), fu l'archeologo Paolo Orsi con una spedizione tra il 1894 e l'anno successivo, a dimostrare che i sesi erano tombe, sebbene il suo censimento e gli scavi condotti su alcuni monumenti non consentirono di rinvenire alcuna sepoltura integra. In anni recenti (1997-2008) le ricerche di Fabrizio Nicoletti e Sebastiano Tusa hanno permesso di individuare nuovi sesi, due dei quali hanno per la prima volta restituito deposizioni funerarie integre.\nSul suolo pantesco sono conosciuti circa cento sesi. \nIl maggiore \u00e8 il cosiddetto sese Grande o sese del Re, alto 5,58 metri e con un diametro di 20 metri.\nStruttura.\nI sesi sono costruzioni megalitiche, di pianta circolare o ellittica, con spiccato a gradoni terminanti con una superficie pianeggiante o a calotta. Intorno al perimetro si trovano degli ingressi (da due a undici), ciascuno dei quali, attraverso un corridoio dolmenico rettilineo, conduce ad una cella a pianta circolare con spiccato a cupola ogivale, sede delle sepolture.\nLa tecnica costruttiva, che comprende una struttura a corridoio caratterizzata dalla netta prevalenza della muratura sullo spazio vuoto fruibile, trova confronti in Francia con alcuni tumuli databili al neolitico medio, quali quelli di La N\u00f2gue, La Noguette, in Calvad\u00f2s."}
{"id": "2102506", "revid": "311247", "url": "https://it.wikipedia.org/wiki?curid=2102506", "title": "DDR-III", "text": ""}
{"id": "2102509", "revid": "188323", "url": "https://it.wikipedia.org/wiki?curid=2102509", "title": "Microematuria", "text": ""}
{"id": "2102511", "revid": "767487", "url": "https://it.wikipedia.org/wiki?curid=2102511", "title": "Pasquale Bini", "text": "In vita era anche noto con il soprannome di Pasqualino.\nBiografia.\nAll'et\u00e0 di 15 anni, grazie alla protezione del quale godeva da parte del Cardinale Olivieri, venne mandato a Padova dove studi\u00f2 sotto la guida di Giuseppe Tartini, citt\u00e0 nel quale rimase tre anni. Successivamente fu a Roma, dove egli suon\u00f2 cos\u00ec eccellentemente che voci dell'epoca sostengono che caus\u00f2 la morte per imbarazzo del violinista Antonio Montanari. Torn\u00f2 a Padova per continuare i propri studi con Tartini, ma costui rifiut\u00f2 dato che non intendeva pi\u00f9 insegnare ad altri allievi eccetto a Pietro Nardini. Quindi l'anno successivo Bini torn\u00f2 a Roma, dove nel 1738, anno in cui mor\u00ec il Cardinale Olivieri, il violinista entr\u00f2 al servizio del Cardinale Acquaviva Troiano. Dopo la morte di quest'ultimo nel 1747, Bini non pi\u00f9 interessato nel rimanere a Roma, torn\u00f2 nella natia Pesaro. Ivi Bini vi rimase fino al 1754 dedicandosi all'insegnamento e suonando nel locale \"Teatro del Sole\", quando entr\u00f2 al servizio del Duca di W\u00fcrttemberg come direttore dei concerti e della musica da camera in cambio di un lauto compenso. Rimase dunque a Stoccarda fino al 1759, anno in cui torn\u00f2 definitivamente a Pesaro, dove morir\u00e0 qualche anno pi\u00f9 tardi per dei \"disturbi cerebrali\".\nConsiderazioni sull'artista.\nBini fu un raffinato violinista, ampiamente ammirato dai contemporanei compreso Tartini. Come compositore non godeva di grand e fama e produsse solo una manciata di composizioni, nessuna mai pubblicata. Tutti i suoi lavori, in particolare i concerti, rifletto una buona tecnica compositiva e contengono dei passaggi pieni di grazia, ma nella forma risultano essere convenzionali e in genere assai stereotipati. I primi lavori e quelli intermedi seguono il modello di Tartini, mentre gli ultimi si rifanno a uno stile pi\u00f9 moderno."}
{"id": "2102518", "revid": "1442080", "url": "https://it.wikipedia.org/wiki?curid=2102518", "title": "Errol Thompson", "text": "Biografia.\nErrol \"ET\" Thompson, fu produttore, ingegnere del suono e uno dei primi ingegneri di registrazione a sviluppare la musica dub.\nLavor\u00f2 per molto tempo in coppia con il produttore Joe Gibbs tanto che i due vennero ribattezzati i \"Mighty Two\".\nNegli anni settanta lavor\u00f2, insieme a Niney the Observer come assistente ingegnere ai Randy's Studio, situati in North Parade a Kingston, forse i migliori studi di registrazione dell'epoca a Kingston.\nFu l'ingegnere del primo album reggae senza parti vocali, \"The Undertaker\" di Derrick Harriott and the Crystalites.\nLavor\u00f2 come ingegnere su molte canzoni di Bob Marley (soprattutto del cosiddetto \"periodo Island\"), The Abyssinians, Augustus Pablo, Big Youth, Prince Far I, Culture, Dennis Brown, Yellowman, Frankie Paul e Burning Spear.\nLavor\u00f2 anche con Clive Chin e come produttore su lavori di I-Roy, Cornell Campbell, Freddie McGregor e Barrington Levy ma Thomson divent\u00f2 famoso soprattutto per la collaborazione con Joe Gibbs quando diventa ingegnere e co-produttore delle produzioni di Gibbs e al punto che l'accoppiata Gibbs-Thompson diventa famosa con il nome d'arte \"The Mighty Two\".\nI primi successi sono \"Maga Dog\" di Peter Tosh e \"Pretty Girl\" di Delroy Wilson, poi, nella seconda met\u00e0 degli anni 70 \"Two Seven Clash\" dei Culture, \"Three Piece Suit\" di Trinity, \"Uptown Top Ranking\" di Althea &amp; Donna, \"Heavy Manners\" di Prince Far I e \"Jah Bring I Joy\" di Bobby Melody.\n\"Money in my Pocket\" di Dennis Brown, prodotto dai \"Mighty Two\" nel 1979 arriv\u00f2 nella Top 20 in Gran Bretagna.\nMolti sono gli album dub, accreditati a \"Joe Gibbs &amp; The Professionals\", a cui lavorarono Gibbs e Thompson: \"State of Emergency\", \"Majestic Dub\" e la serie dei quattro volumi \"African Dub Almighty\".\nLasciata l'industria musicale apr\u00ec un supermercato in \"North Parade\", nel centro di Kingston..\nErrol Thompson mor\u00ec di ictus il 13 novembre 2004, all'et\u00e0 di 55 anni."}
{"id": "2102526", "revid": "466539", "url": "https://it.wikipedia.org/wiki?curid=2102526", "title": "Ojuu Tolgoj", "text": "Ojuu Tolgoj (lingua mongola \u041e\u044e\u0443 \u0422\u043e\u043b\u0433\u043e\u0439, che significa \"colle di turchese\"), detto anche Oyu Tolgoi, \u00e8 un grande giacimento di rame e oro della Mongolia, situato circa 236\u00a0km a est di Dalanzadgad, capitale della provincia di \u00d6mn\u00f6govi, nei pressi della frontiera con la Cina. L'investimento di 7,3 miliardi di dollari per sviluppare il progetto estrattivo ne ha fatto il pi\u00f9 grande progetto minerario della Mongolia e il pi\u00f9 importante investimento estero nella storia mongola."}
{"id": "2102534", "revid": "1818970", "url": "https://it.wikipedia.org/wiki?curid=2102534", "title": "Monumento naturale Fiume Fibreno e Rio Carpello", "text": "Il Monumento Naturale Fiume Fibreno e Rio Carpello \u00e8 una piccola area naturalistica che ha lo scopo di valorizzare l'area circostante il fiume Fibreno ed il Rio Carpello. Si trova a Broccostella, in Provincia di Frosinone, in localit\u00e0 Pesca-Schito, in prossimit\u00e0 del Lago di Posta Fibreno e si sviluppa lungo parte del Rio Carpello fino alla confluenza con il Lago di Posta Fibreno ed include zone umide di fondovalle a ridosso del fiume ed aree agricole.\n\u00c8 stato istituito con decreto del Presidente della Regione Lazio 30 ottobre 2008, n. 634, pubblicato sul Bollettino ufficiale della Regione Lazio, parte prima, n. 44 del 28 novembre 2008, pag. 29 e segg.\nL'area del Monumento naturale fu gi\u00e0 inserita nell'elenco dei Siti di Importanza Comunitaria (SIC) e Zone di Protezione Speciale, gi\u00e0 individuati dalle Direttive 92/43/CEE e 79/409/CEE, pubblicati in base al Decreto del Ministero dell'Ambiente 3 aprile 2000."}
{"id": "2102535", "revid": "161374", "url": "https://it.wikipedia.org/wiki?curid=2102535", "title": "Meropio Ponzio Paolino", "text": ""}
{"id": "2102538", "revid": "767487", "url": "https://it.wikipedia.org/wiki?curid=2102538", "title": "Francesco Paolo Ciaccio", "text": "Biografia.\nFiglio di Giuseppe Ciaccio e di Maria Anna Napoli e fratello di Alessandro Ciaccio, prese parte alla rivoluzione del 12 gennaio 1848 che porter\u00e0 all'indipendenza dell'isola per sedici mesi. Il giorno stesso della rivolta verr\u00e0 costituito il Comitato provvisorio, vi aderir\u00e0 lo stesso Francesco Paolo; capo del governo provvisorio sar\u00e0 eletto Ruggero Settimo.\nCome colonnello guid\u00f2 il VII battaglione di fanteria siciliana e dovette sedare i disordini scoppiati nei pressi della citt\u00e0; ebbe poi anche il comando militare del distretto di Palermo.\nVisse in esilio lontano dall'isola dopo la restaurazione borbonica: prima a Malta, poi a Roma, Genova e Torino. Dopo aver viaggiato in Europa e in America, fece ritorno in Sicilia nel 1860, anticipando l'arrivo dei Mille. Nel 1861 fu chiamato nel Consiglio di luogotenenza della Sicilia, come segretario per la Pubblica Sicurezza.\nVenne eletto consigliere comunale a Palermo nel 1866, dopo cio\u00e8 la conclusione della terza guerra di indipendenza, alla quale prese parte come semplice soldato.\nNel 1885, spinto da un forte senso civico, assistette gli ammalati di colera contraendo egli stesso la malattia, che lo porter\u00e0 alla morte verso la fine dello stesso anno.\n\u00c8 sepolto presso il Cimitero dei Rotoli di Palermo e celebrato con un monumento funebre realizzato da Francesco Paolo Palazzotto nel 1903."}
{"id": "2102541", "revid": "34928", "url": "https://it.wikipedia.org/wiki?curid=2102541", "title": "Parole singeniche", "text": ""}
{"id": "2102545", "revid": "21583", "url": "https://it.wikipedia.org/wiki?curid=2102545", "title": "Gridare amore dal centro del mondo", "text": " \u00e8 un romanzo giapponese scritto da Ky\u014dichi Katayama, pubblicato da Shogakukan nell'aprile 2001. In Italia \u00e8 stato tradotto da Marcella Mariotti e pubblicato da Adriano Salani Editore nel 2006. Il romanzo e l'adattamento manga (illustrato da Kazumi Kazui) sono stati pubblicati negli Stati Uniti col titolo di \"Socrates in Love\". In Italia il manga, tradotto da Rebecca Suter, \u00e8 uscito nel 2006, nella collana \"Manga San\" della Kappa Edizioni.\nAppena uscito furono stampate solo 8000 copie del libro. Poi, un anno dopo la sua pubblicazione, la famosa attrice e cantante giapponese K\u014d Shibasaki ne scrisse un articolo di lode ed il libro divenne immediatamente un bestseller. A maggio 2004 il libro aveva venduto pi\u00f9 di 3 milioni di copie, superando il record di \"Norwegian Wood\", che deteneva il record di vendite in Giappone dal 1987. Nello stesso 2004 \u00e8 uscito un film basato sul romanzo intitolato \"Sekai no ch\u016bshin de, ai o sakebu\" in cui ha recitato la stessa K\u014d Shibasaki nella parte di Natsuko e poi un dorama omonimo, \"Sekai no ch\u016bshin de, ai o sakebu\", con Haruka Ayase nella parte della protagonista femminile.\nTrama.\nSakutaro si sta dirigendo in Australia, pi\u00f9 precisamente verso l'Ulu\u1e5fu, la grande montagna sacra per gli aborigeni e dalla loro tradizione religiosa considerata il \"centro del mondo\". Porta con s\u00e9 le ceneri di Aki, la ragazza che 17 anni prima, quand'erano entrambi studenti di liceo, \u00e8 morta improvvisamente per una grave forma di leucemia; per Sakutaro \u00e8 impossibile dimenticarla, essendo stata il suo unico primo vero grande amore.Finalmente, dopo tutto quel tempo, \u00e8 riuscito a trovar la forza ed il coraggio per esaudire l'ultimo desiderio della fidanzata: far spargere le proprie ceneri nel cielo dell'Uluru. Mentre si appresta a farlo, ecco che riaffiorano alla memoria tutti i ricordi di quel tempo, quella brevissima stagione della met\u00e0 degli anni '80 in cui il proprio destino s'incroci\u00f2 con quello di Aki, per poi rimaner impigliato per sempre in un passato che via via s'\u00e8 fatto memoria eterna.\nIn una piccola cittadina di provincia del sud Giappone nel 1984, Sakutaro \"Saku\" Matsumoto e Aki Hirose, gi\u00e0 compagni di classe alla scuola media, iniziano a frequentare le superiori e si innamorano. S'incontrano ogni giorno, tornano a casa assieme, ognuno dei due diviene impercettibilmente un po' alla volta parte irrinunciabile della vita dell'altro; iniziano cos\u00ec a condividere il tempo dello studio e le gite scolastiche, le vacanze estive e i diari audio registrati su cassette che si scambiano.\nParallela alla vicenda centrale vi \u00e8 poi la storia ed il personaggio del nonno di Saku, il quale riuscir\u00e0 a trasmettere un esempio ed un insegnamento profondo ai due giovani: neanche la morte riuscir\u00e0 mai a sconfiggere quel tipo rarissimo, ma esistente, d'amore definito come \"eterno\". Vi \u00e8 sempre la possibilit\u00e0 di rinnovare nel futuro l'incontro con la persona perduta.Il sentimento sbocciato tra i due giovani sembra sempre pi\u00f9 riflettere l'antica passione amorosa del nonno di Saku, il quale ha continuato ad amare indefettibilmente per pi\u00f9 di 50 anni una donna che non ha mai potuto sposare ed il cui ricordo continua ad esser impresso fortemente in lui, fedele a lei fino al suo ultimo giorno.\nBen presto per\u00f2 Aki (nome che in giapponese significa \"autunno\", anche se nel romanzo viene detto riferirsi al cretaceo, era geologica in cui son prosperati nuovi tipi di piante ed animali) scopre di essere malata di leucemia e diventa giorno dopo giorno pi\u00f9 debole, al punto che non le \u00e8 pi\u00f9 possibile vedere Saku od uscire all'aperto a vedere il cielo.Saku allora tenta disperatamente di portare Aki ad Uluru (Ayer's Rock) in Australia (il \"Centro del mondo\" del titolo), luogo che lei avrebbe sempre voluto visitare. Saku acquista i biglietti ma Aki muore poco prima di salire a bordo dell'aereo.\nDiciassette anni dopo, un Saku maturo e malinconico che va avanti faticosamente arrancando nella sua scialba vita di tutti i giorni, scopre improvvisamente l'ultimo diario audio di Aki che non ha mai potuto ascoltare, non essendogli mai stato consegnato; ci\u00f2 lo riporta indietro alla sua citt\u00e0 natale ed ai ricordi dei suoi ultimi giorni vissuti assieme ad Aki."}
{"id": "2102551", "revid": "212348", "url": "https://it.wikipedia.org/wiki?curid=2102551", "title": "Zone Umide", "text": ""}
{"id": "2102556", "revid": "2022787", "url": "https://it.wikipedia.org/wiki?curid=2102556", "title": "Ledro", "text": "Ledro (\"L\u00e9der\" in dialetto locale) \u00e8 un comune sparso italiano di abitanti della provincia di Trento nel Trentino-Alto Adige, che comprende il lago di Ledro e si affaccia sul lago di Garda. Fa parte della comunit\u00e0 Alto Garda e Ledro. La sede municipale si trova nella frazione Pieve di Ledro.\nGeografia fisica.\nIdrografia.\nIl torrente pi\u00f9 importante \u00e8 il Ponale: emmissario del Lago di Ledro, esce da questo a 665 m e scorre nella valle inferiore. Lungo sfocia nel lago di Garda con un'imponente cascata.\nUn altro importante immissario del lago \u00e8 il torrente Assat di Pur, a sud. A ovest troviamo il Massangla, che dopo aver percorso si getta nel lago. Altri immissari meno importanti sono il R\u00ec di Pieve e il Rio di Scandolera.\nDalla parte della Valle del Chiese troviamo il torrente Palvico, emmissario del lago d'Ampola.\nStoria.\nLedro \u00e8 nato grazie al referendum popolare del 30 novembre 2008 fra gli elettori degli ex comuni di Pieve di Ledro, Bezzecca, Concei, Molina di Ledro, Tiarno di Sopra e Tiarno di Sotto che facevano parte dell'Unione dei Comuni della Valle di Ledro.\nIn seguito la legge regionale della Regione Trentino-Alto Adige 13 marzo 2009 n. 1 ha disposto che:\nNei territori dei comuni preesistenti lo statuto di Ledro (art. 33) ha istituito i municipi.\nIl nuovo comune, come gi\u00e0 gli ex comuni, fa parte della comunit\u00e0 Alto Garda e Ledro, che prende il posto dell'Unione dei Comuni della Valle di Ledro.\nNel comune \u00e8 localizzata Molina di Ledro, uno degli Antichi insediamenti sulle Alpi, dal 2011 nell'elenco del patrimonio dell'umanit\u00e0 dell'UNESCO.\nCultura.\nLa Valle di Ledro \u00e8 ricca di tradizioni e festivit\u00e0 locali. Tra le pi\u00f9 importanti ricordiamo la Fiera di S. Michele, in settembre. L'annuale gara estiva delle macchinine in legno durante la sagra di Locca. La gara delle barche di cartone sul lago. Il tuffo della Merla in gennaio. Il triathlon svolto in tutte le sue categorie attorno al lago.\nDal 4 al 6 aprile 2014 Ledro, in localit\u00e0 Locca di Concei, ha ospitato la XII edizione del Festival della Canzone europea dei Bambini.\nAmministrazione.\nGemellaggi.\nLedro \u00e8 gemellato con otto comuni cechi, a ciascuno dei quali \u00e8 stata dedicata una strada, una piazza o una targa."}
{"id": "2102558", "revid": "1649409", "url": "https://it.wikipedia.org/wiki?curid=2102558", "title": "Umberto Bosco", "text": "Biografia.\nSi laure\u00f2 in Lettere nel 1923 presso l'Universit\u00e0 degli Studi di Roma \"La Sapienza\", dove ebbe per maestri Vittorio Rossi e Cesare De Lollis.\nDopo aver insegnato nei licei a partire dal 1925, nel 1929 ottenne la libera docenza con una prolusione su \"Galileo scrittore\", e il primo incarico universitario. Fu ordinario di Letteratura italiana presso l' Universit\u00e0 Statale di Milano (dal 1942) e la Facolt\u00e0 di Magistero di Roma (dal 1946).\nLasci\u00f2 una notevole serie di pubblicazioni dedicate per lo pi\u00f9 a Francesco Petrarca, a Dante Alighieri, a Giacomo Leopardi, al Rinascimento e al Romanticismo italiano.\nFu direttore dell'Enciclopedia Italiana, del Dizionario Enciclopedico Italiano, del Lessico Universale Italiano, del Repertorio Bibliografico della Letteratura Italiana.\nFu inoltre ideatore e direttore della monumentale Enciclopedia Dantesca, e della \"Commedia\" pubblic\u00f2 una fortunata edizione commentata, in collaborazione con Giovanni Reggio (1979).\nTra varie altre cariche ricoperte, fu socio nazionale dell'Accademia della Crusca, membro dell'Accademia Nazionale dei Lincei, e presidente onorario dell'Associazione Internazionale per gli Studi di Lingua e Letteratura Italiana."}
{"id": "2102559", "revid": "729019", "url": "https://it.wikipedia.org/wiki?curid=2102559", "title": "Rovello", "text": ""}
{"id": "2102561", "revid": "281901", "url": "https://it.wikipedia.org/wiki?curid=2102561", "title": "Occhialone", "text": ""}
{"id": "2102563", "revid": "729019", "url": "https://it.wikipedia.org/wiki?curid=2102563", "title": "Ipertelorismo", "text": "Per ipertelorismo in campo medico, si intende una distanza fra due parti simmetriche del corpo (tessuti od organi) maggiore del normale; le parti del corpo pi\u00f9 colpite sono occhi e mammelle. Spesso l'ipertelorismo oculare (interpupillare) viene chiamato genericamente \"ipertelorismo\", per sineddoche.\nSindromi correlate.\nL'ipertelorismo \u00e8 parte integrante del quadro semeiologico di alcune sindromi:\nTerapia.\nLa ricostruzione cranico-facciale e la chirurgia senologica, ovvero un intervento chirurgico ricostruttivo, \u00e8 attualmente l'unico sistema che pu\u00f2 correggere l'anomalia."}
{"id": "2102570", "revid": "24823", "url": "https://it.wikipedia.org/wiki?curid=2102570", "title": "Another Brick in the Wall Parte II", "text": ""}
{"id": "2102585", "revid": "114341490", "url": "https://it.wikipedia.org/wiki?curid=2102585", "title": "Federico Tavan", "text": "Tavan fu il cantore apprezzato da molti illustri letterati (Claudio Magris, Franco Loi, Giovanni Tesio, Carlo Ginzburg)\nFederico Tavan cominci\u00f2 da ragazzo a vivere episodi di disagio mentale. \nNel 1965, a 16 anni, perse la madre. \nDurante la sua vita frequent\u00f2 ospedali, centri di salute mentale e visse con una piccola pensione di invalidit\u00e0.\nTrascorse tutta la vita ad Andreis, piccolo paese di montagna della Valcellina in Friuli. \nSempre precario e in balia della malattia, ha realizzato una poesia piena di lampi e di vita interiore.\nNon esib\u00ec mai la sua condizione, la rappresent\u00f2 senza rabbia o autocommiserazione.\nI versi delle poesie sono immediati e istintivi; sembrano realmente emergere dalla complessit\u00e0 del suo vivere e dalla sofferenza che lo ha accompagnato per tutta la vita. \n\"Al podeva capitate an\u00e7 a ti/ nasce t'un pegnaton/ tra zov\u00e0t e z\u00f9fignes/ de stries cencja prozes/ e al dolor grant de'na mare./ Me soi cjatat \u00e0 passa/ de che bandes.\":\n\"Poteva capitare anche a te/ di nascere in un pentolone/ tra rospi e intrugli/ di streghe senza processo/ e il dolore grande di una madre./ Io mi sono trovato a passare/ da quelle parti.\"\nCon Decreto del Presidente della Repubblica, in data 28 novembre 2008 fu concesso un assegno straordinario vitalizio, a favore del poeta, ai sensi della legge 8 agosto 1985, n. 440 (legge Bacchelli). \n\u00c8 morto nel sonno, nella sua abitazione di Andreis, nel novembre 2013, 2 giorni dopo il suo 64\u00ba compleanno.\nBiografia.\nHa studiato presso il collegio Don Bosco, dove ha imparato a leggere e a scrivere a 13 anni, periodo in cui ha avvertito le prime crisi psichiche.\nNel 1967 ha ricominciato le scuole medie pubblicando su giornali \"underground\" e sul bollettino parrocchiale fino all'incontro con quelli del \"Menocchio\".\nPubblicazioni.\nHa pubblicato nei quaderni del Menocchio: M\u00e0cheri, 1984; L\u00e8tera, 1984; Cjant dai dalz, 1985; La n\u00e2f sp\u00e2zial, 1985; J' sielc per\u00e1valis, 1991; Da m\u00e0rches a mad\u00f2nes, 1994, Biblioteca dell'immagine; Amal\u00e2rs, 2001, KV; Cr\u00e0celes cr\u00f2celes, Circolo culturale Menocchio, 1997-2003; L'assoluzione, tradotto in teatro.\nFederico Tavan: la strega sulla testa, di Maurizio Bait, 1999, Biblioteca dell'immagine. \nNumerose sue poesie in diverse antologie, oltre a numerosi video. \nA cura del Menocchio anche l'ultima pubblicazione: Trapolant, 2009, poesie di Federico Tavan illustrate, durante il suo ultimo ricovero, insieme a una artista di Maniago."}
{"id": "2102589", "revid": "110157", "url": "https://it.wikipedia.org/wiki?curid=2102589", "title": "Campionato campano 1945", "text": "Il Campionato campano 1945 fu una competizione calcistica che si disput\u00f2 in Campania dal gennaio 1945 al giugno dello stesso anno. Fu vinto dallo Stabia.\nA causa della seconda guerra mondiale, sia al Nord che al Sud non si disput\u00f2 un campionato nazionale ma si disputarono dei campionati regionali. Il Campionato campano del 1945 viene attualmente chiamato \"Campionato dell'Italia liberata\"; i tifosi dello Stabia hanno a pi\u00f9 riprese richiesto alla FIGC il riconoscimento del titolo di \"Campione d'Italia\" per la loro squadra, tuttavia senza risultati.\nVicende storiche.\nAl campionato presero parte due formazioni di serie B (Napoli e ), quattro squadre militanti allora in serie C (Stabia, Scafatese, Torrese e Casertana), due squadre allora militanti in Prima Divisione Campana (Frattese e Portici), la P.M.I. (una squadra composta da agenti della Polizia Militare) e una societ\u00e0 appena rifondata (Internaples). A Napoli le gare furono giocate nel recinto dell'Orto Botanico, poich\u00e9 lo Stadio Ascarelli era stato abbattuto durante la guerra. A Salerno invece fu utilizzato lo stadio \"Littorio\", sopravvissuto incredibilmente quasi intatto allo sbarco alleato e successivamente rinominato Stadio Donato Vestuti.\nLa prima giornata si disput\u00f2 il 28 gennaio 1945. La squadra favorita era il Napoli per il suo blasone ma la squadra partenopea non inizi\u00f2 bene il campionato, anche a causa del fatto che in conseguenza della guerra molti forti giocatori rinforzarono le altre squadre campane rendendole pi\u00f9 temibili (si pensi che nello Stabia militava Romeo Menti che in seguito verr\u00e0 acquistato dal Torino e giocher\u00e0 in Nazionale, e che la Frattese aveva ingaggiato giocatori come Busani e Nicolosi.\nDurante la partita Salernitana-Napoli al Vestuti accadde un incidente deplorevole: al 35\u00b0, sul punteggio di 1-1, l'arbitro Demetrio Stampacchia fischi\u00f2 un rigore a favore del Napoli; i tifosi salernitani inferociti per la controversa decisione arbitrale invasero il campo e anche tra i giocatori avvenne una rissa; Stampacchia per calmare giocatori e tifosi dovette fingersi morto, sfruttando un colpo di arma da fuoco sparato sugli spalti. In seguito a questa partita il Giudice Sportivo squalific\u00f2 il campo alla Salernitana che disput\u00f2 le rimanenti partite in campo neutro, comminandole 25.000 lire di multa e soprattutto ordin\u00f2 che il campionato venisse sospeso per un mese. Il campionato riprese in giugno e venne vinto a tavolino dallo Stabia.\nInfatti la Salernitana e lo Stabia si contesero fino alla fine la vittoria del torneo e conclusero a pari punti in testa alla classifica anche perch\u00e9 la CAF un mese dopo la fine del campionato decise di non applicare l'articolo 50 nei confronti dei granata nella gara interna con il Napoli, restituendole di fatto il punto conquistato sul campo. Ma poco prima della disputa dello spareggio, la formazione stabiese fece ricorso per la gara persa contro la Frattese, che era stata condizionata da alcuni gravi incidenti sugli spalti.\nIn piena estate lo Stabia ottenne un'inattesa vittoria a tavolino e vinse la manifestazione, anche perch\u00e9 la Salernitana rinunci\u00f2 al controricorso (tra le numerose e talora violente proteste dei tifosi salernitani, che accusarono alcuni giudici napoletani per l'esito del ricorso). La classifica dei cannonieri fu vinta da Italo Romagnoli del Portici, con 18 gol.\nIl presidente dello Stabia era Mario Benedetti, mentre l'allenatore era Lenzi. Lo Stabia vinse il Campionato campano grazie principalmente alle prestazioni di Romeo Menti, colui al quale \u00e8 intitolato lo stadio di Castellammare di Stabia.\nClassifica marcatori.\n\"Di seguito i marcatori del campionato:\""}
{"id": "2102598", "revid": "110157", "url": "https://it.wikipedia.org/wiki?curid=2102598", "title": "L'idiota (opera)", "text": "L'idiota \u00e8 il titolo di un'opera lirica in tre atti e sette quadri musicata dal compositore italiano Luciano Chailly su libretto di Gilberto Loverso derivato dall'opera omonima - appunto \"L'idiota\" - di F\u00ebdor Michajlovi\u010d Dostoevskij.\n\u00c8 stata rappresentata per la prima volta il 14 febbraio 1970 al Teatro dell'Opera di Roma.\nIl libretto \u00e8 stato pubblicato da G. Ricordi &amp; C. a Milano nel 1968 e pubblicato in stampa due anni dopo. Dell'opera esiste una riduzione per canto e pianoforte di Edoardo Micucci e Rosario Lacerenza con la supervisione dello stesso Chailly.\nCopie degli originali sono depositate presso la Biblioteca Nazionale Centrale di Firenze, la Biblioteca Comunale di Treviso, la Biblioteca della Fondazione Giorgio Cini di Venezia, la Biblioteca Ariostea di Ferrara e la Biblioteca dell'Archivio del Teatro Municipale Romolo Valli di Reggio Emilia.\nStoria.\nChailly matur\u00f2 l'idea di comporre un'opera lirica sul tema dell'opera dostoevskiana gi\u00e0 a fine anni cinquanta, quando fu chiamato a scrivere le musiche che dovevano servire da colonna sonora per lo sceneggiato televisivo \"L'idiota\", scritto e interpretato da Giorgio Albertazzi e diretto dal regista Giacomo Vaccari.\nNei medesimi anni il lavoro di Dostoevskij era stato motivo di ispirazione anche per Hans Werner Henze riguardo musiche da balletto e per il compositore statunitense John Eaton che ne aveva ricavato le note di accompagnamento dell'atto unico televisivo \"Myskhkin\".\nNon trovando un librettista adeguato, dovette accantonare, sia pure momentaneamente, il progetto, per riprenderlo poi una decina di anni dopo in occasione della sua collaborazione con la Rai - Radiotelevisione italiana. Fu in quella sede che incontr\u00f2 Gilberto Loverso, che all'epoca era, fra le altre cose, un dirigente e produttore televisivo nonch\u00e9 commediografo e musicista per diletto.\nOccorsero due anni perch\u00e9 i due portassero in porto il progetto.\nComposta intorno al 1968, l'opera and\u00f2 in scena per la prima volta all'Opera di Roma. Avrebbe dovuto essere rappresentata al teatro alla Scala di Milano, ma la nomina di Chailly alla sovrintendenza del teatro milanese fece optare per quello romano, che ne aveva richiesto la messa in scena.\nCaratteristiche dell'opera.\nCome evidenzia il Dizionario dell'opera Chailly stesso ha spiegato di aver preso a modello per quest'opera la struttura del \"Wozzeck\" di Alban Berg, \"alternando in ogni atto pagine di recitativi e declamati con episodi formalizzanti (scherzo, toccata, aria, salmo, fuga), che avevano a loro volta [nell'opera di Berg] lo scopo di garantire che le situazioni, inquadrate dalle strutture, avessero compiutezza e logica\".\nSono stati inoltre utilizzati anche inserti di musica elettronica per sottolineare \"l'evasione dalla normalit\u00e0\" (ad es. nell'attacco epilettico del primo atto, nel sogno del secondo atto e per sottolineare l'alienazione del protagonista, il Principe My\u0161kin, nel terzo atto).\nTrama.\nLa trama \u00e8 sufficientemente aderente a quella dell'opera originaria di Dostoevskij. Il protagonista, il principe My\u0161kin, \u00e8 in apparenza guarito dai disturbi mentali che lo affliggono e rientra a Pietroburgo dalla Svizzera. Aglaja Ivanova e Nastasja Filippovna Baraskova sono le due figure femminili che si contendono il suo amore.\nIl principe \u00e8 affascinato da Nastasja, donna equivoca corteggiata dal mercante Rogozin, che accetta di sposarlo, salvo avere un repentino ripensamento proprio nel giorno delle nozze. In realt\u00e0, la sua decisione \u00e8 sofferta e meditata ed il suo scopo \u00e8 quello di preservare il buon nome dell'amante che rischia di essere compromesso dal matrimonio con una donna discussa. Fugge cos\u00ec con l'altro spasimante, Rogozin, il quale in un raptus omicida la uccide.\nMy\u0161kin, davanti al cadavere dell'amata ricade preda della follia mentre all'assassino non resta che confessare il proprio delitto.\nInterpreti e ruoli della prima rappresentazione.\nQuesti gli interpreti della prima rappresentazione de \"L'idiota\" di Chailly avvenuta al Teatro dell'Opera di Roma il 14 febbraio 1970:\nDirettore d'orchestra Nino Sanzogno, regia di Sandro Sequi:"}
{"id": "2102608", "revid": "1543377", "url": "https://it.wikipedia.org/wiki?curid=2102608", "title": "King Tubby Meets Rockers Uptown", "text": "King Tubby Meets Rockers Uptown (conosciuto anche come \"King Tubbys Meets Rockers Uptown\") \u00e8 un album dub di Augustus Pablo e King Tubby, uscito nel 1976.\nL'album fu registrato tra il 1972 e il 1975 agli studi di registrazione \"Randy's\" (Kingston) e mixato da King Tubby e Errol Thompson al \"King Tubby's Studio\" (Kingston).\nIl disco nel corso degli anni \u00e8 uscito in vinile e in CD su diverse etichette (Clocktower, Yard International, Shanachie, Message) con tracklist leggermente differenti; nel 2003 \u00e8 stata pubblicata da Shanachie una \"deluxe edition\" con alcuni bonus track non presenti nell'edizione originale.\nTracklist.\nLP.\nTracklist del disco uscito su LP in vinile nel 1976 su etichetta Clocktower Records.\nCD \"deluxe edition\".\nTracklist del disco uscito su CD nel 2003 su etichetta Shanachie."}
{"id": "2102618", "revid": "1788047", "url": "https://it.wikipedia.org/wiki?curid=2102618", "title": "Campionato nordamericano di pallavolo femminile 2003", "text": "Il XVIII campionato nordamericano di pallavolo femminile si \u00e8 svolto dal 13 al 18 settembre 2003 a Santo Domingo, nella Repubblica Dominicana. Al torneo hanno partecipato 7 squadre nazionali nordamericane e la vittoria finale \u00e8 andata per la quarta volta, la seconda consecutiva, agli Stati Uniti.\nPodio.\nCampione.\nStati Uniti(Quarto titolo)\nSecondo posto.\nCuba\nTerzo posto.\nRepubblica Dominicana"}
{"id": "2102625", "revid": "171091", "url": "https://it.wikipedia.org/wiki?curid=2102625", "title": "Jules Brocherel", "text": "Biografia.\nNato in una famiglia di alpinisti, studi\u00f2 ad Aosta, conseguendo il titolo di maestro elementare.\nLa sua prima opera fu una \"Guida illustrata di Courmayeur e dintorni\", a cui presto segu\u00ec un volume di tecnica alpinistica.\nI suoi interessi scientifici svariavano peraltro dalla climatologia alla glaciologia, alla botanica, all'idrografia.\nAcquis\u00ec una notevole competenza in tali settori, tanto che quando nel 1900 il principe Scipione Borghese organizz\u00f2 una spedizione nel Tien Shan per tracciare la cartografia della zona e scalarne le vette pi\u00f9 alte, Brocherel venne ingaggiato per il rilevamento dei dati scientifici.\nLe sue corrispondenze e le sue fotografie, apparse sulle pi\u00f9 importanti riviste dell'epoca, gli diedero una notevole popolarit\u00e0.\nRientrato ad Aosta, rilev\u00f2 una piccola impresa di produzione di cartoline che increment\u00f2 con le proprie immagini, fotografando i paesaggi e le montagne della Valle d'Aosta.\nNel 1919 diede vita alla pi\u00f9 importante rivista di cultura valdostana, \"Augusta Pr\u00e6toria\", per la tutela delle tradizioni e della cultura locale, e per l'autonomia linguistica, avversata dal fascismo.\nNel trentennio successivo furono moltissimi i libri ad essere illustrati con le foto dell'etnografo valdostano, ad iniziare dall\"'Enciclopedia Italiana Treccani\", specie per la splendida voce \"Alpi\".\nNel 1946 appoggi\u00f2 la proposta del canonico e storico F\u00e9lix Orsi\u00e8res, il quale, all'inaugurazione del nuovo Municipio di Aosta, auspic\u00f2 l'apertura di una biblioteca all'interno del medesimo edificio. Nel 1950 venne fondata la Biblioteca regionale di Aosta, di cui Brocherel divenne il primo direttore.\nMor\u00ec il 1\u00ba gennaio 1954, appena tornato da un bar dove aveva scambiato gli auguri con gli amici."}
{"id": "2102628", "revid": "267975", "url": "https://it.wikipedia.org/wiki?curid=2102628", "title": "Jacopo Nacchianti", "text": "Biografia.\nJacopo o Giacomo Nacchianti, nonostante fosse nato a Firenze, aveva comunque una spiccata origine montevarchina in quanto il padre Andrea era nativo di Montevarchi e solo in seguito aveva ottenuto la cittadinanza fiorentina e raggiunto il successo professionale e sociale come notaio della Repubblica e una delle persone pi\u00f9 in vista della citt\u00e0. Suo nonno, Cristofano di Montevarchi, era stato invece un celebre soldato di ventura e quale assistente di campo del capitano Goro da Montebenichi si era fatto onore nel 1529 respingendo un distaccamento delle truppe spagnole di Carlo V che volevano mettere a sacco Cortona. Inoltre i Nacchianti, nella figura degli altri due zii di Jacopo che di fatto erano residenti a Montevarchi, erano ai vertici delle istituzioni della cittadina tra la seconda met\u00e0 del Quattrocento e la prima met\u00e0 del Cinquecento.\nTuttavia alla morte del padre nel 1510, come unico erede per decisione testamentaria di Andrea, venne dato in affidamento a tre tutori e sistemato presso lo Spedale degli Innocenti fiorentino che lasci\u00f2 alcuni anni pi\u00f9 tardi per vestire l'abito domenicano senza per altro vedere mai l'eredit\u00e0 di Andrea Nacchianti che, in parte aggravata da debiti ed ipoteche, se ne and\u00f2 tutta per la dote della sorella Antonia.\nEntr\u00f2 in convento come novizio nel 1517 e ne usc\u00ec consacrato il 7 marzo 1518 sebbene non sia chiaro dove in quanto le fonti indicano indistintamente sia Santa Maria Novella che San Marco. Dovunque abbia preso i voti, \u00e8 sicuro che dopo l'ordinazione sacerdotale fu mandato a perfezionare i suoi studi presso l'universit\u00e0, o \"lo studio\" come si chiamava allora, di Bologna e fu qui che ebbe come compagno di corso Michele Ghislieri, futuro papa Pio V, che gli rimase sempre amico anche dopo la salita al soglio pontificio. Dopo il baccalaureato, ottenuto nel 1529, venne aggregato al convento di San Romano di Lucca ma nel 1531 era di nuovo a Firenze come procuratore del convento di San Marco. Nel 1534 venne appuntato \"\"magister studentium\" presso i domenicani di Perugia e ancora, il 15 ottobre 1536, pass\u00f2 al priorato di Pisa per poi, nel maggio successivo, tornare di nuovo, ma come priore, a Lucca. Nel 1538 il capitolo provinciale di Viterbo lo volle per tre anni allo Studio generale dell'ordine, con sede a Perugia, per assegnarlo infine, nel 1541, come docente di teologia e filosofia, e definitore provinciale, presso il convento di Santa Maria sopra Minerva a Roma dove si guadagn\u00f2 il favore di Paolo III che il 3 giugno 1544 lo nomin\u00f2 Vescovo di Chioggia.\nIn veste episcopale, ma soprattutto da teologo, prese parte al Concilio di Trento dove alcuni suoi interventi lo fecero entrare in odore di eresia. In particolare durante i lavori della IV sessione, l'8 aprile 1544, si oppose, insieme a Stefano Benucci o Bonucci generale dei serviti, a una frase del decreto conciliare \"Sacrosanta\" che stabiliva che il Concilio \"riceveva\", in senso legale, la tradizione della chiesa come equiparata a quella delle Sacre Scritture. Secondo Nacchianti, infatti, le Scritture erano le sole regole della fede. Dopo un giorno di discussioni e una notte di intense trattative ritir\u00f2 le sue obiezioni, il \"non placet\", quando vide che solo sei delegati erano dalla sua parte e che invece la stragrande maggioranza dell'assemblea era pronta ad approvare il documento e dunque, quando fu chiamato a votare, rispose \"obediam\" ossia \"obbedisco\". Ma questo non lo salv\u00f2 dall'Inquisizione anche perch\u00e9 il decreto era fortemente sostenuto dal presidente del Concilio il cardinale Marcello Cervini, che nel 1555 sar\u00e0 eletto papa col nome di Marcello II, e dal teologo gesuita Claudio Jaio.\nInfatti il segretario del concilio e inquisitore, il gesuita Angelo Massarelli, in virt\u00f9 della posizione non del tutto allineata, diciamo pure progressista, del Nacchianti apr\u00ec un fascicolo contro di lui e sul finire del 1548 si rec\u00f2 a Chioggia per cominciare il procedimento inquisitorio ai danni del vescovo accusato di luteranesimo per la sua teoria della \"preminenza assoluta di Cristo\"\".\nIn realt\u00e0 le posizioni di Jacopo Nacchianti non avevano niente di eretico ma erano funzionali ai gesuiti e a Massarelli per andare avanti nelle indagini su una scuola \"occulta\" di pensiero che per\u00f2 contava numerosi adepti tra le alte gerarchie ecclesiastiche e che appunto Massarelli era stato incaricato di smantellare. Questa nuovo filone teologico rifiutava o comunque criticava nella sostanza il sistema ecclesiastico cattolico tradizionale e apriva a forme ecumeniche pi\u00f9 vicine a quelle luterane e protestanti in genere. Il manifesto di questa specie di movimento interno alla Chiesa era il libro \"\"Il beneficio di Cristo\" scritto ufficialmente dal benedettino Benedetto da Mantova, e per questo rinchiuso in carcere, ma come poi rivel\u00f2 Pier Paolo Vergerio \"di questo libretto\" [...] \"sono due persone, le quali vi hanno posto mano, una l'ha cominciato e l'altra finito ed espolito, e tutte e due sono in Italia e molto conosciute e carezzate dai primi membri e ministri di Roma\"\".\nIl processo comunque si rivel\u00f2 un fiasco, sebbene il libro di don Benedetto fin\u00ec all'indice, e Jacopo Nacchianti venne assolto. Infatti il vescovo di Chioggia nelle sue speculazioni cristologiche non aveva sostenuto nessuna posizione eterodossa ma anzi aveva investigato e sviluppato il concetto di \"corpo mistico\" della Chiesa affrontato gi\u00e0 da San Tommaso che sosteneva che come il corpo naturale \u00e8 uno pur costitutendosi di membra distinte, cos\u00ec tutta la Chiesa, nelle sue molte sfaccettature, \u00e8 un solo corpo: il corpo mistico di Cristo.\nUomo di temperamento focoso, Giacomo Nacchianti come vescovo di Chioggia fu un deciso sostenitore delle novit\u00e0 conciliari soprattutto in tema di moralit\u00e0 della gerarchia ecclesiastica ad esempio riaffermando, in vera controtendenza rispetto agli usi dei porporati del tempo, che la residenza in diocesi \u00e8 un dovere del vescovo il quale \u00e8 pastore della sua comunit\u00e0 e non un mercenario che ne incassa solo le rendite economiche. Di particolare rilievo anche la sua opera pastorale nello sradicamento della superstizione dalle consuetudini religiose in special modo in tema di reliquie, immagini sacre e forme devozionali dal sapore vagamente pagano. La cosa si ripercosse in una denuncia al Sant'Uffizio di un certo Ercolano da Chioggia, denuncia ovviamente caduta nel vuoto, ma sia il primo processo per eresia che l'impegno modernizzatore di Nacchianti ebbero profonde conseguenze anche, e soprattutto, a Montevarchi.\nTra le sue opere letterario-teologiche pi\u00f9 note:\nL'\"opera omnia\" di Nacchianti venne pubblicata a Venezia per la prima volta nel 1567 e ristampata a Lione nel 1657."}
{"id": "2102633", "revid": "110157", "url": "https://it.wikipedia.org/wiki?curid=2102633", "title": "Tiszaug", "text": "Tiszaug \u00e8 un comune dell'Ungheria di 967 abitanti (dati 2005). \u00c8 situato nella provincia di B\u00e1cs-Kiskun."}
{"id": "2102646", "revid": "1543377", "url": "https://it.wikipedia.org/wiki?curid=2102646", "title": "Scuola estiva", "text": "La scuola estiva (in lingua inglese summer school) \u00e8 una scuola, o in generale un programma sponsorizzato da un istituto, un'accademia, ma pi\u00f9 generalmente un'universit\u00e0 o un college, che svolge corsi dentro e all'aperto durante le vacanze estive, in particolare nei mesi estivi.\nI corsi dentro, includono normalmente i corsi di lingua, ma possono proporre attivit\u00e0 pi\u00f9 o meno ludiche, artistiche o specialistiche.\nLe attivit\u00e0 all'aperto, spaziano e variano a seconda di quanto il territorio pu\u00f2 offrire, dal trekking, al kayak, alle attivit\u00e0 di team building (costruzione del gruppo), alle ultime novit\u00e0 di sport cittadini e di giochi urbani.\nNel mondo accademico il termine pu\u00f2 riferirsi anche ad un tipo di conferenza, in genere aperta a tutti, presentando e trattando argomenti specialistici, a carattere sociale, socio-economico, tecnico-scientifici e negli ultimi tempi anche politico o geo-politico. Questo tipo di scuola estiva \u00e8 spesso organizzato a livello nazionale o internazionale, quindi in lingua inglese. Inoltre, i college, le scuole o le universit\u00e0 a volte offrono un programma estivo per insegnanti o operatori professionali che desiderano implementare i loro curriculum partecipando anche a dei workshop.\nA volte la scuola non \u00e8 solamente estiva, ma pu\u00f2 anche svolgersi durante le altre stagioni dell'anno: primavera, autunno ed inverno, quindi spring, autumn e winter school."}
{"id": "2102648", "revid": "4175", "url": "https://it.wikipedia.org/wiki?curid=2102648", "title": "Welford Road Stadium", "text": "Welford Road Stadium \u00e8 un impianto sportivo di Leicester, citt\u00e0 del Regno Unito capoluogo della contea inglese del Leicestershire.\nCostruito e inaugurato nel 1892, \u00e8 da allora l'impianto interno del locale club di rugby a 15, il Leicester Tigers, che dal 2006 ne \u00e8 anche il proprietario avendolo acquistato dalla municipalit\u00e0 dopo 114 anni in affitto.\nTra gli anni venti del XX secolo e dieci del XXI affront\u00f2 diverse ristrutturazioni fino ad arrivare alla capienza attuale di circa spettatori ripartiti su 4 ordini di posti coperti, uno per ogni lato del campo di gioco, completamente in erba ibrida.\nNel 1991 e nel 1999 fu tra le sedi che ospitarono gare della Coppa del Mondo di rugby.\nStoria.\nLo stadio prese vita nel 1892 dopo che il rifiut\u00f2 di prolungare un contratto di locazione, giudicato troppo oneroso, di un campo di cricket nella zona settentrionale della citt\u00e0 preso in affitto l'anno prima; i soci del club incaricarono una commissione di trovare un'idonea sistemazione, individuata a dicembre 1891 in un terreno comunale all'incrocio tra Welford Road e Aylestone Road, all'epoca limite estremo dell'abitato cittadino; il contratto decennale con la municipalit\u00e0 di Leicester fu firmato a marzo dell'anno successivo e, con un investimento di per livellamento e drenaggio del terreno, il campo fu pronto per la nuova stagione.\nL'inaugurazione avvenne il 10 settembre successivo con un incontro tra il Leicester e una selezione di contea del Leicestershire davanti a una platea di circa spettatori.\nIn quella stessa stagione il campo attir\u00f2 fino a spettatori, in occasione di una sconfitta interna contro .\nBench\u00e9 la \"club house\" del Leicester fosse stata costruita, nel 1909, sul lato di impianto che affaccia su Aylestone Road, esistendo all'epoca gi\u00e0 un campo da cricket su tale strada lo stadio prese il nome di Welford Road per evitare confusione.\nA cavallo della Grande Guerra furono edificate le prime due tribune, note come Members' e Crumbie.\nNell'ottobre del 1924 lo stadio raggiunse il suo record di capienza, con spettatori ad assistere a un incontro del contro gli \"All Blacks\" in \"tour\".\nTra il 1902 e il 1923 lo stadio fu sede di diversi incontri interni dell' nell'Home Championship, ma dal 1923 non ospit\u00f2 pi\u00f9 incontri internazionali per 68 anni quando fu scelto tra gli impianti della , della quale ospit\u00f2 solo un incontro, quello della fase a gironi tra e vinto 31-21 dagli \"All Blacks\".\nLa prima grande ristrutturazione dello stadio avvenne nel 1995, quando il club finanzi\u00f2 la costruzione di una nuova tribuna, originariamente chiamata Alliance &amp; Leicester Stand e, successivamente, Mattioli Woods Stand, dopo accordo nel 2016 con il gestore di fondi pensione Mattioli Woods.\nCon tale configurazione lo stadio ospit\u00f2 anche un incontro della , che di nuovo vide di scena l' nella fase a gironi, contro .\nUn importante passaggio per lo sviluppo futuro dell'impianto fu la sua acquisizione da parte del club nel 2006; fino a quel momento, infatti, Welford Road era in uso a seguito di un contratto d'affitto a lungo termine stipulato con la municipalit\u00e0 di Leicester.\nLa tribuna settentrionale, edificata nel 1892 e ristrutturata diverse volte, fu completamente demolita nel 2008 e ricostruita come Caterpillar Stand dopo accordo di naming con la multinazionale meccanica Caterpillar; l'inaugurazione della tribuna avvenne il 6 novembre 2009, una vittoria 22-17 del Leicester sul campione del mondo in tour in Europa.\nCon posti a sedere \u00e8 la seconda pi\u00f9 capiente tribuna a gradinata unica del Paese dopo il Kop di Anfield, terreno interno del club calcistico del , e dal 2016 ha il nome commerciale di Holland &amp; Barrett Stand dalla ragione sociale dello sponsor principale del club, la catena alimentare Holland &amp; Barrett.\nLa capacit\u00e0 totale \u00e8 di posti, la maggiore capienza per uno stadio britannico monodisciplinare (nonch\u00e9 in assoluto la maggiore degli impianti di Premiership) ripartiti in per la citata tribuna Holland &amp; Barrett, in Breedon Stand, opposta alla precedente, sul lato orientale, la Mattioli Woods Stand, e paganti pi\u00f9 62 posti per disabili e loro accompagnatori e assistenti nella tribuna occidentale, la Robin Hood Stand, cos\u00ec chiamata per via della sponsorizzazione con Nottingham Building Society, impresa di costruzioni di Nottingham, secondo il folklore inglese luogo delle gesta di Robin Hood.\nDal 2016, infine, il terreno di gioco \u00e8 completamente in fondo ibrido, costituito da erba naturale con un sostrato sintetico per evitare cedimenti e buche durante il gioco.\nA parte il rugby a 15, suo sport di elezione, Welford Road ospit\u00f2 nel 2004 un incontro di rugby a 13 tra i London Broncos (formalmente, in tale ambito, la squadra di casa) contro l'Hull F.C. vinto 42-26 da quest'ultimo; nel 2010 fu invece l'impianto interno della compagine di football americano , che batt\u00e9 22-15 il ."}
{"id": "2102649", "revid": "363629", "url": "https://it.wikipedia.org/wiki?curid=2102649", "title": "Charlotte Roche", "text": " Ha rinunciato nel 2017 alla cittadinanza inglese per paura della brexit.\nBiografia.\nCharlotte Roche nasce in Inghilterra, ma dopo poco tempo si trasferisce con la famiglia in Germania. I genitori si separano quando Charlotte ha cinque anni. Influenzata dalle ideologie femministe della madre, nel 1993 Charlotte fonda con tre amiche il gruppo di musica garage-rock \"The Dubinskis\". In quegli anni inizia a comparire sugli schermi televisivi come video jockey e conduttrice televisiva e nel 1999 raggiunge la celebrit\u00e0 con il programma musicale \"Fast Forward\" su Viva Zwei, il canale di musica alternativa di VIVA. Dal 2000 al 2004 passa ai talk show di Arte e Zdf e viene insignita del Grimme Price.\n\u00c8 con il programma \"Charlotte Roche trifft...\" (\"Charlotte Roche incontra...\"), un talk show notturno, che Charlotte entra in contatto con celebrities quali Quentin Tarantino, Uma Thurman e Kylie Minogue. Il suo romanzo d'esordio, \"Zone umide\", ha riscosso un notevole successo in Germania e, l\u00ec come altrove, destato critiche. Nel novembre del 2010 suscitano polemiche le sue dichiarazioni in ordine alla sua proposta di avere un rapporto sessuale con il presidente della Germania, Christian Wulff, in cambio del veto sul prolungamento della vita delle centrali atomiche tedesche."}
{"id": "2102651", "revid": "767487", "url": "https://it.wikipedia.org/wiki?curid=2102651", "title": "\u00dajsolt", "text": "\u00dajsolt \u00e8 un comune dell'Ungheria di 186 abitanti (dati 2005). \u00c8 situato nella provincia di B\u00e1cs-Kiskun."}
{"id": "2102652", "revid": "287204", "url": "https://it.wikipedia.org/wiki?curid=2102652", "title": "Capelli lunghi", "text": "Per capelli lunghi si intende qualunque tipo di acconciatura in cui i capelli vengono mantenuti relativamente lunghi.\nLa lunghezza per cui si pu\u00f2 parlare di \"capelli lunghi\" pu\u00f2 variare da cultura a cultura, e persino all'interno della stessa cultura. Per esempio, nella maggior parte delle culture gli stessi capelli a parit\u00e0 di lunghezza vengono considerati lunghi per un uomo ma corti per una donna.\nEvoluzione e psicologia.\nGli scienziati hanno individuato nei capelli lunghi un importante ruolo nella selezione naturale di alcune specie nel regno animale, in quanto sintomo di buona salute. La psicoanalisi freudiana inoltre vedeva i capelli lunghi come rappresentazione del rilascio dell'io, come soppressione del Super-Io.\nStoria e cultura.\nCulturalmente, i capelli lunghi negli uomini, sono un segnale della separazione del soggetto dalle strutture e dalle regole, bench\u00e9 esistono alcune eccezioni, come nel caso degli abitanti della Thailandia. In alcuni stili di vita, considerati particolarmente rigidi, e principalmente di stampo religioso esistono specifiche norme sulla lunghezza dei capelli. Nel cristianesimo i capelli lunghi sono considerati inappropriati per gli uomini, mentre sono incoraggiati nelle donne. Fin dall'alto Medioevo, i sovrani franchi iniziarono a portare i capelli lunghi. Nell'iconografia del basso Medioevo, diversi sovrani o membri della nobilt\u00e0, venivano rappresentati con lunghe chiome e barbe. I monaci buddisti rasano completamente la propria testa come segno di appartenenza all'ordine. Anche al di fuori delle strutture religiose, i capelli lunghi spesso associano l'idea di modelli di vita al di fuori di ci\u00f2 che \u00e8 comunemente accettato. Durante le rivoluzioni culturali negli anni sessanta e settanta in America e nel mondo occidentale, i capelli lunghi divennero uno dei simboli pi\u00f9 riconoscibili dell'opposizione alle regole e alle istituzioni. Anche in questo senso per\u00f2 esistono delle eccezioni, come ad esempio i nazirei dell'ebraismo (Sansone su tutti). Molti rastafariani, ispirandosi proprio a Sansone, fanno voto di nazireato o comunque lasciano crescere i capelli in segno di distacco dal mondo occidentale capitalista bianco. Nei neri la crescita dei capelli, tipicamente ricci e crespi, causa la formazione dei famosi dreadlocks. Le attuali culture non occidentali, come quella islamica o quella cinese generalmente considerano i capelli lunghi come una tollerabile influenza occidentale. Invece i talebani afghani puniscono gli uomini che portano acconciature lunghe.\nFra le donne, normalmente vale il discorso opposto, e quindi i capelli lunghi sono culturalmente e socialmente accettati, mentre i capelli corti sono una forma di ribellione alle regole. I capelli lunghi anzi rappresentano una connotazione della femminilit\u00e0 molto diffusa nelle culture occidentali. Il femminismo e i movimenti per i diritti della donna hanno a lungo dibattuto se sostenere l'idea dei capelli lunghi come una caratteristica esclusivamente femminile, o chiedere i capelli corti come opposizione ad uno stereotipo. Le culture asiatiche percepiscono l'idea dei capelli lunghi e disordinati nelle donne, come segnale di intenzioni sessuali, dato che normalmente i loro capelli vengono tenuti legati."}
{"id": "2102654", "revid": "709565", "url": "https://it.wikipedia.org/wiki?curid=2102654", "title": "Lia Francesca Morandini", "text": "Biografia.\nHa iniziato la sua attivit\u00e0 nel campo cinematografico nel 1973 come assistente di Marisa D'Andrea. Ha collaborato con importanti registi tra cui Marco Bellocchio, Nanni Moretti, Dario Argento, Mario Monicelli e Florestano Vancini. A partire dal 1978 si \u00e8 occupata della gestione e organizzazione del Teatro Politecnico di Roma e dal 1988 dell'organizzazione e della gestione del Cinema Politecnico.\nNel 1985 ha collaborato al soggetto del film \"La donna del traghetto\" di Amedeo Fago con cui nel 1992 ha realizzato come produttrice esecutiva il film \"Tra due risvegli\" di cui \u00e8 anche autrice del soggetto. Nel 1997 ha collaborato alla sceneggiatura e alla produzione del film \"Giochi d'equilibrio\" di Amedeo Fago.\nDal 2004 si occupa dell'organizzazione del \"Laura film festival\" di Levanto. Nel 2009 ha avuto una nomination per i migliori costumi con il film tv \"Caravaggio\"."}
{"id": "2102656", "revid": "124412682", "url": "https://it.wikipedia.org/wiki?curid=2102656", "title": "Lago del Matese", "text": "Il lago del Matese situato ai piedi del monte Miletto (2050 m slm) e del monte Gallinola (1923\u00a0m s.l.m.) nel gruppo montuoso del Matese, nei comuni di San Gregorio Matese e Castello del Matese in provincia di Caserta. Non ha immissari, ma si riempie con acque provenienti dallo scioglimento delle nevi del monte Miletto e della Gallinola Matese e da alcune sorgenti perenni.\nFauna.\nNella vegetazione palustre che caratterizza il lago Matese, trovano rifugio molti tipi di anatidi: germano reale, moretta tabaccata, moriglione, marzaiola, folaga. \u00c8 stata segnalata anche la presenza saltuaria della cicogna bianca. \nTra le specie ittiche matesine si trovano: luccio, trota, tinca, carpa, pesce persico, anguilla."}
{"id": "2102658", "revid": "1987129", "url": "https://it.wikipedia.org/wiki?curid=2102658", "title": "Servizio da t\u00e8", "text": "Il servizio da t\u00e8 \u00e8 un set composto da stoviglie destinate a servire e consumare il t\u00e8. \nOccidentale.\nRealizzato in ceramica, porcellana o argento se veramente lussuoso.\nNella tradizione occidentale \u00e8 composto da:\ned eventualmente da:\nGiapponese.\nNella cerimonia del t\u00e8 giapponese, detta Cha no yu:\nKung fu cha.\nNel Kung fu cha, una tipologia di cerimonia del t\u00e8 cinese, il tipico set da t\u00e8 \u00e8 composto da:\nGiocattolo.\nPu\u00f2 essere un giocattolo, piccoli servizi da t\u00e8 in miniatura, come quello nella galleria fotografica, vengono usati per \"giocare alle signore\"."}
{"id": "2102659", "revid": "110157", "url": "https://it.wikipedia.org/wiki?curid=2102659", "title": "\u00dajtelek", "text": "\u00dajtelek \u00e8 un comune dell'Ungheria di 516 abitanti (dati 2005). \u00c8 situato nella provincia di B\u00e1cs-Kiskun."}
{"id": "2102665", "revid": "110157", "url": "https://it.wikipedia.org/wiki?curid=2102665", "title": "Usz\u00f3d", "text": "Usz\u00f3d \u00e8 un comune dell'Ungheria di 1.114 abitanti (dati 2005). \u00c8 situato nella provincia di B\u00e1cs-Kiskun.\nIl comune \u00e8 menzionato per la prima volta in un documento ufficiale nel 1318."}
{"id": "2102667", "revid": "281779", "url": "https://it.wikipedia.org/wiki?curid=2102667", "title": "Spettro continuo", "text": "In fisica uno spettro continuo \u00e8 un insieme di valori rappresentanti una qualche grandezza fisica (ad esempio energia o una lunghezza d'onda) descritto da un intervallo di numeri reali.\nGli spettri di emissione continui si ottengono facendo passare la radiazione emessa da un solido o da un liquido incandescenti, oppure da un gas denso riscaldato, attraverso una fenditura e scomponendola con un prisma. In uno spettro di emissione continuo sono presenti tutte le frequenze dello spettro elettromagnetico, senza soluzione di continuit\u00e0. Le caratteristiche dello spettro dipendono dalla temperatura del corpo: a basse temperature sono pi\u00f9 intense le radiazioni a minor frequenza, ad elevate temperature sono pi\u00f9 intense le radiazioni a maggior frequenza. La radiazione che predomina per intensit\u00e0 determina il colore della luce emessa dalla sorgente incandescente: per questo, quando un oggetto metallico viene riscaldato sulla fiamma, il suo colore varia dal rosso al bianco-azzurro in relazione alla temperatura raggiunta."}
{"id": "2102668", "revid": "20484162", "url": "https://it.wikipedia.org/wiki?curid=2102668", "title": "Nicol\u00f2 da Conti", "text": ""}
{"id": "2102670", "revid": "110157", "url": "https://it.wikipedia.org/wiki?curid=2102670", "title": "V\u00e1rosf\u00f6ld", "text": "V\u00e1rosf\u00f6ld \u00e8 un comune dell'Ungheria di 2.274 abitanti (dati 2005). \u00c8 situato nella provincia di B\u00e1cs-Kiskun."}
{"id": "2102671", "revid": "20484214", "url": "https://it.wikipedia.org/wiki?curid=2102671", "title": "Mandarino (carica)", "text": ""}
{"id": "2102676", "revid": "15756", "url": "https://it.wikipedia.org/wiki?curid=2102676", "title": "Letteratura afroamericana", "text": "Con letteratura afroamericana si definisce il \"corpus letterario\" prodotto negli Stati Uniti d'America da scrittori di discendenza africana. Tuttavia, dal momento che le storie e le vite degli afroamericani sono estremamente diverse lo stesso si pu\u00f2 dire della loro letteratura.\nLe origini di questo genere letterario risalgono alla fine XVIII secolo quando compaiono le opere di scrittori come Phillis Wheatley e Olaudah Equiano; raggiunge ben presto un livello molto elevato con i fenomeni della letteratura della schiavit\u00f9 e del \"Rinascimento di Harlem\" e prosegue attualmente con il lavoro di autori come Toni Morrison, Maya Angelou e Walter Mosley, che sono considerati tra i migliori scrittori statunitensi contemporanei.\nTra le tematiche e le questioni affrontate della letteratura afroamericana vi sono il ruolo degli afroamericani all'interno della societ\u00e0 statunitense, la cultura afroamericana, il razzismo, la schiavit\u00f9 e l'eguaglianza. La letteratura afroamericana tende ad incorporare varie forme d'arte della tradizione orale come gli spiritual, i sermoni religiosi, il gospel, il blues e il rap.\nCome nel corso dei secoli \u00e8 mutato il ruolo degli afroamericani, cos\u00ec sono cambiate anche le tematiche affrontate dalla loro letteratura.Prima della guerra di secessione americana la letteratura afroamericana ha posto la propria attenzione principalmente sul tema della schiavit\u00f9, argomento che ha dato vita addirittura ad un particolare sottogenere. All'inizio del XX secolo i libri di autori come W.E.B. DuBois e Booker T. Washington riflettevano su come confrontarsi con l'atteggiamento razzista diffuso negli Stati Uniti. Nel periodo del movimento per i diritti civili, altri autori (come Richard Wright e Gwendolyn Brooks) affrontarono la segregazione razziale e il nazionalismo nero. Oggi la letteratura afroamericana \u00e8 stata accettata come parte integrante della letteratura americana; libri come \"Radici\" di Alex Haley, \"Il colore viola\" di Alice Walker e \"Amatissima\" di Toni Morrison sono diventati degli autentici bestseller e hanno ottenuto importanti premi.\nCaratteristiche e temi.\nLa letteratura afroamericana ha puntato la propria attenzione su tematiche di particolare interesse per i neri degli Stati Uniti, come il loro ruolo nella societ\u00e0 e che cosa significhi essere un americano. Come ha detto il professore dell'Universit\u00e0 di Princeton Albert J. Raboteau, tutti gli studi sugli afroamericani, inclusi quelli sulla loro letteratura, \"parlano del significato pi\u00f9 profondo della presenza degli afroamericani in questa nazione. Questa presenza \u00e8 sempre stata un banco di prova per il desiderio della nazione di raggiungere la libert\u00e0, la democrazia, l'eguaglianza e l'inclusione di tutti.\" Si pu\u00f2 quindi dire che la letteratura afroamericana esplora i problemi della libert\u00e0 e dell'eguaglianza che furono a lungo negate ai neri negli Stati Uniti, ai quali si affiancano altre tematiche come la cultura afroamericana, il razzismo, la religione, la schiavit\u00f9 e il concetto di casa e altri.\nLa letteratura afroamericana ha rappresentato un ramo fondamentale della letteratura della diaspora africana. Essa ha infatti subito da un lato l'influenza del retaggio della seconda, dall'altro ha a sua volta influenzato gli scritti di autori di origine africana in molti paesi. Inoltre, la letteratura afroamericana si inserisce nel pi\u00f9 vasto ambito della letteratura post coloniale, anche se alcuni studiosi tracciano una linea di separazione tra le due affermando che \"La letteratura afroamericana si differenzia dalla maggior parte della letteratura post coloniale perch\u00e9 \u00e8 scritta da membri di una minoranza che vive in una nazione ricca ed economicamente potente.\"\nLa tradizione orale afroamericana \u00e8 molto ricca nel campo della poesia, specialmente se si prendono in considerazioni i testi di forme musicali come gli spiritual, il gospel, il blues e il rap. Tale tradizione orale si pu\u00f2 riscontrare anche nella tradizione afroamericana dei sermoni cristiani nei quali i pastori fanno ampio uso di deliberate ripetizioni, di una particolare cadenza e di allitterazioni per dare forza al sermone stesso e per renderlo pi\u00f9 avvincente e convincente: la letteratura afroamericana, specialmente la poesia scritta, ma anche la prosa, tradizionalmente incorpora tutte queste forme di poesia orale.\nTuttavia, anche se queste caratteristiche sono presenti e riscontrabili a vari livelli, esse non rappresentano il solo modo di identificare il genere e non sono presenti in tutte le opere classificabili come letteratura afroamericana; inoltre, esistono delle perplessit\u00e0 di fronte alla possibilit\u00e0 di classificare e analizzare la letteratura afroamericana servendosi dei parametri usati per la letteratura occidentale. Come ha una volta detto Henry Louis Gates Jr., uno dei pi\u00f9 importanti studiosi del genere, \"Il mio desiderio \u00e8 stato di permettere alla tradizione nera di parlare per s\u00e9 stessa riguardo alla propria natura e alle proprie diverse funzioni, piuttosto di leggerla o analizzarla secondo teorie letterarie interamente mutuate da altre tradizioni\".\nStoria.\nLa letteratura afroamericana delle origini.\nCome la storia afroamericana va fatta partire prima della nascita degli Stati Uniti come nazione indipendente, lo stesso si deve fare parlando della letteratura.\nLucy Terry \u00e8 l'autrice del pi\u00f9 antico esempio di letteratura afroamericana, conosciuto come \"Bars Fight\" e composto nel 1746. Il componimento non fu pubblicato fino al 1855, quando usc\u00ec inserito nella \"Storia del Massachusetts occidentale\" di Josiah Holland. Altra opera da ricordare \u00e8 \"The Narrative of the Uncommon Sufferings and Surprising Deliverence of Briton Hammon, A Negro Man\", di Briton Hammon, scritta nel 1760.\nIl primo autore di una certa importanza \u00e8 la poetessa Phillis Wheatley (1753\u20131784), che pubblic\u00f2 la sua raccolta \"Poesie su vari argomenti\" nel 1773, tre anni prima dell'indipendenza degli Stati Uniti. Nata in Senegal, la Wheatley venne catturata e ridotta in schiavit\u00f9 all'et\u00e0 di sette anni; portata in America, venne venduta ad un commerciante di Boston. All'inizio, ovviamente, non parlava inglese ma dai sedici anni in poi fu in grado di padroneggiare perfettamente la lingua. La sua poesia fu lodata da molti personaggi di spicco della rivoluzione americana tra cui George Washington, che la ringrazi\u00f2 personalmente per la poesia che aveva scritto in suo onore. Nonostante ci\u00f2, molti bianchi trovarono difficile credere che una donna nera potesse essere cos\u00ec intelligente da scrivere poesie: come risultato la Wheatley dovette difendersi in tribunale dalla accuse di falso, provando di essere veramente l'autrice dei propri scritti. Alcuni critici considerano la difesa vincente della Wheatley come il primo atto di riconoscimento dell'esistenza di una letteratura afroamericana.\nUn altro autore afroamericano del primo periodo fu Jupiter Hammon (1711- 1806). Hammon, considerato il primo scrittore nero a pubblicare negli Stati Uniti, nel 1761 pubblic\u00f2 la sua poesia \"An Evening Thought: Salvation by Christ with Penitential Cries\" distribuendola su fogli singoli. Nel 1778 scrisse un'ode in onore di Phillis Wheatley, in cui parla della loro simile esperienza umana e del loro legame. Nel 1786 Hammon pubblic\u00f2 il suo celebre \"Discorso ai negri dello stato di New York\", scritto all'et\u00e0 di 76 anni dopo una vita trascorsa in schiavit\u00f9, che contiene la famosa frase \"\"Se mai un giorno dovessimo raggiungere il paradiso non vi troveremo nessuno che ci accusi n\u00e9 di essere neri n\u00e9 di essere schiavi\". Si pensa che Hammon abbia concepito il suo discorso in quella forma perch\u00e9 si rendeva conto che l'istituto della schiavit\u00f9 era cos\u00ec radicato nella societ\u00e0 americana che un'immediata emancipazione di tutti gli schiavi sarebbe stato un obiettivo molto difficile da raggiungere. Hammon apparentemente rimase uno schiavo fino alla morte. Il suo discorso in seguito fu varie volte ristampato da diversi gruppi che si opponevano alla schiavit\u00f9.\nWilliam Wells Brown (1814-1884) e Victor S\u00e9jour (1817-1874) sono stati gli autori delle prime opere di narrativa di scrittori afroamericani. S\u00e9jour nacque libero a New Orleans e si trasfer\u00ec in Francia quando aveva 19 anni. L\u00ec, nel 1837, pubblic\u00f2 il suo racconto \"Le Mul\u00e2tre\" (It. \"Il mulatto\"); l'opera \u00e8 scritta in francese e fu pubblicata in un giornale francese e apparentemente non ebbe alcuna influenza sulla letteratura afroamericana di epoca successiva. S\u00e9jour nelle altre sue opere non torn\u00f2 pi\u00f9 ad occuparsi di tematiche relative agli afroamericani. Brown invece fu un celebre abolizionista, conferenziere, romanziere, drammaturgo e storico. Nato in schiavit\u00f9 in uno degli stati del sud, Brown fugg\u00ec al nord dove si batt\u00e9 per la causa abolizionista e divent\u00f2 un prolifico scrittore. Scrisse quello che \u00e8 considerato il primo romanzo afroamericano, \"Clotel; o La figlia del Presidente\" (1853). Il romanzo \u00e8 basato su un pettegolezzo dell'epoca, che sosteneva che Thomas Jefferson avesse avuto una figlia dalla sua schiava Sally Hemings.\nTuttavia, dato che il romanzo fu pubblicato in Inghilterra, non pu\u00f2 ufficialmente fregiarsi del titolo di primo romanzo afroamericano, onore che spetta invece a Harriet Wilson, il cui lavoro \"Our Nig\" (1859) descrive la difficile vita dei neri liberi negli stati del nord.\nI racconti di schiavit\u00f9.\nQuello dei racconti di schiavit\u00f9 \u00e8 un sottogenere della letteratura afroamericana nato verso la met\u00e0 del XIX secolo. A quell'epoca il dibattito sullo schiavismo port\u00f2 alla nascita di un'appassionata serie di scritti prodotti da entrambi gli schieramenti, con libri come \"La capanna dello zio Tom\" (1852) a rappresentare il punto di vista abolizionista sui danni provocati dallo schiavismo, mentre la cosiddetta letteratura anti-Tom, opera di scrittori bianchi del sud come William Gilmore Simms rappresentava le posizioni degli schiavisti.\nIn questo genere, che ben presto divenne uno dei temi portanti della letteratura afroamericana, si cimentarono un certo numero di ex schiavi come Harriet Jacobs e Frederick Douglass. Circa seicento ex schiavi del Nordamerica e dei Caraibi scrissero il racconto della propria vita, e almeno 150 di queste autobiografie furono pubblicate come singoli libri o pamphlet.\nI racconti di schiavit\u00f9 possono essere complessivamente classificati in tre linee distinte: racconti di redenzione grazie alla religione, racconti ispirati alla lotta per la vittoria dell'abolizionismo e racconti che parlano della lotta per il miglioramento della vita dell'autore. I racconti scritti a sostegno della lotta per l'abolizionismo sono in genere quelli diventati pi\u00f9 celebri, perch\u00e9 tendono ad avere un carattere autobiografico molto pi\u00f9 accentuato. La maggior parte di questi scritti sono attualmente riconosciuti come le opere migliori realizzate da afroamericani in tutto il XIX secolo. I due racconti pi\u00f9 celebri sono l'autobiografia di Frederick Douglass e \"Incidents in the Life of a Slave Girl\" di Harriet Jacobs (1861).\nFrederick Douglass.\nFrederick Douglass (c. 1818-1895) divenuto famoso come oratore e autore della propria autobiografia, fin\u00ec per diventare il pi\u00f9 celebre afroamericano della sua epoca e uno dei pi\u00f9 importanti conferenzieri e scrittori della storia americana.\nNato schiavo nel Maryland Douglass riusc\u00ec a fuggire e lavor\u00f2 per sostenere la causa abolizionista. Fu anche editore di un certo numero di quotidiani. La sua opera pi\u00f9 celebre \u00e8 l'autobiografia, intitolata \"Narrative of the Life of Frederick Douglass, an American Slave\" e pubblicata nel 1845. All'epoca alcuni critici attaccarono il libro, non credendo che un nero avesse potuto scrivere un'opera di tale livello. Nonostante questo il libro divent\u00f2 subito un campione di vendite.\nIn seguito Douglas revision\u00f2 ed ampli\u00f2 il testo che venne nuovamente pubblicato con il titolo di \"My Bondage and My Freedom\" (1855). Nel corso della sua vita Douglass scrisse anche numerosi articoli e saggi di argomento politico che ebbero una notevole risonanza.\nL'epoca successiva allo schiavismo.\nDopo la fine della schiavit\u00f9 e della guerra civile americana, un certo numero di scrittori afroamericani continuarono a comporre saggi e articoli sulle condizioni della loro gente nel paese.\nTra i pi\u00f9 importanti si ricorda W.E.B. Du Bois (1868-1963), uno dei fondatori del NAACP. Con l'avvento del nuovo secolo Du Bois pubblic\u00f2 un'importante raccolta di saggi intitolata \"Le anime del popolo nero\". I saggi sul tema della razza contenuti nel libro erano rivoluzionari e partivano dall'esperienza personale di Du Bois per descrivere come gli afroamericani vivevano nella societ\u00e0 americana. Il libro contiene la celebre massima di Du Bois \"Il problema del ventesimo secolo \u00e8 il problema della barriera etnica\". Du Bois credeva che gli afroamericani avrebbero dovuto, per il loro interesse comune, unirsi per combattere i pregiudizi e le ingiustizie.\nAltro importante scrittore dell'epoca fu Booker T. Washington (1856-1915), che sotto vari aspetti rappresenta un punto di vista opposto a quello di Du Bois. Washington fu un educatore e il fondatore del Tuskegee Institute, un college per neri in Alabama. Tra le sue opere \"Up From Slavery\" (1901), \"The Future of the American Negro\" (1899), \"Tuskegee and Its People\" (1905), e \"My Larger Education\" (1911). Contrariamente a Du Bois, che per porre fine al conflitto razziale negli Stati Uniti adottava maggiormente la via della polemica e del confronto duro, Washington credeva che i neri, prima di pretendere la fine del razzismo verso di loro, avrebbero dovuto migliorarsi ed elevarsi culturalmente, provando cos\u00ec di essere uguali ai bianchi. All'epoca le tesi di Washington diventarono popolari tra i neri (e anche tra molti bianchi) ma poi passarono velocemente di moda.\nUn terzo scrittore ad attirare l'attenzione del pubblico negli Stati Uniti, anche se non era un cittadino statunitense, fu il giamaicano Marcus Garvey (1887-1940), editore, giornalista e attivista in favore del panafricanismo tramite la sua associazione UNIA. Incoraggi\u00f2 le persone di discendenza africana a guardare con favore verso la loro antica patria. Scrisse numerosi saggi che pubblic\u00f2 come editoriali sul bollettino dell'UNIA, il giornale \"Negro World\". Alcuni dei suoi scritti furono in seguito raccolti e pubblicati dalla sua seconda moglie Amy Jacques Garvey con il titolo di \"Philosophy and Opinions of Marcus Garvey Or, Africa for the Africans\" (1924) e \"More Philosophy and Opinions of Marcus Garvey\" (1977).\nPaul Laurence Dunbar, che scrisse spesso nel dialetto nero dell'epoca, fu il primo poeta afroamericano a raggiungere la fama a livello nazionale. Il suo primo libro di poesie, \"Oak and Ivy\", fu pubblicato nel 1893. La maggior parte delle composizioni di Dunbar, come \"When Malindy Sings\" (1906), che comprende anche varie fotografie scattate dal club della fotografia dell'Hampton Institute, e \"Joggin' Erlong\" (1906) permettono di avere delle visioni improvvise e illuminanti della vita degli afroamericani di campagna di allora. Dunbar, anche se mor\u00ec giovane, fu un poeta prolifico, oltre ad aver scritto saggi, articoli di giornale, romanzi (tra questi \"The Uncalled\", 1898 e \"The Fanatics\", 1901) e racconti.\nIl \"Rinascimento di Harlem\".\nIl \"Rinascimento di Harlem\" dal 1920 al 1940 attir\u00f2 nuovamente l'attenzione sulla letteratura afroamericana. Il movimento, che aveva il proprio centro nella comunit\u00e0 afroamericana di Harlem, un quartiere di New York, vide la fioritura di un gran numero di attivit\u00e0 culturali e l'elaborazione di numerose nuove teorie sociali, mentre molti artisti e musicisti neri creavano opere diventate poi dei classici in vari ambiti, che andavano dal teatro al jazz; il \"rinascimento\" \u00e8 per\u00f2 forse celebre soprattutto per la produzione letteraria che ne ebbe origine.\nTra i pi\u00f9 famosi scrittori dell'epoca c'\u00e8 il poeta Langston Hughes. Hughes attir\u00f2 per la prima volta l'attenzione su di s\u00e9 nel 1922, grazie alla raccolta di poesie \"The Book of American Negro Poetry\". Il libro, curato da James Weldon Johnson, presentava le opere degli autori pi\u00f9 talentuosi dell'epoca (tra gli altri Claude McKay che pubblic\u00f2 anche tre romanzi \"Home to Harlem\", \"Banjo\" e \"Banana Bottom\" e una raccolta di racconti brevi). Nel 1926 Hughes pubblic\u00f2 una raccolta personale di poesie, \"The Weary Blues\", e nel 1930 un romanzo, \"Not Without Laughter\". La pi\u00f9 celebre poesia di Hughes \u00e8 forse \"The Negro Speaks of Rivers\"\" in cui scrive immedesimandosi in un ragazzo. Il personaggio pi\u00f9 conosciuto da lui creato \u00e8 \"Jesse B. Simple\" un abitante di Harlem diretto e sincero le cui divertenti considerazioni comparvero negli articoli di fondo scritti da Hughes per il \"Chicago Defender\" e per il \"New York Post\". Fino al giorno della sua morte, giunta nel 1967 Hughes pubblic\u00f2 complessivamente nove volumi di poesia, otto di racconti, due romanzi e vari lavori teatrali, libri per bambini e traduzioni.\nAltra celebre scrittrice del \"Rinascimento di Harlem\" \u00e8 Zora Neale Hurston, autrice del famoso romanzo \" Con gli occhi rivolti al cielo\" (1937). Complessivamente la Hurston scrisse 14 libri, spaziando dal saggio di antropologia al romanzo di narrativa. I suoi scritti caddero per\u00f2 nel dimenticatoio per decenni, sia perch\u00e9 si trattava delle opere di una donna, sia perch\u00e9 furono considerati socialmente e politicamente non rilevanti. Il lavoro della Hurston \u00e8 stato riscoperto negli anni settanta grazie a un celebre saggio di Alice Walker, che individu\u00f2 in lei un modello per tutte le scrittrici afroamericane.\nLa Hurston e Hughes furono i due scrittori pi\u00f9 importanti prodotti dal \"Rinascimento di Harlem\", ma nello stesso periodo molti altri scrittori raggiunsero la notoriet\u00e0. Tra questi Jean Toomer, che scrisse \"Canne\", una famosa raccolta di racconti, poesie e scenette ispirate alla vita dei neri sia di campagna che di citt\u00e0, e Dorothy West, autrice del romanzo \" The Living is Easy \", che trattava della vita di una famiglia nera dell'alta societ\u00e0. Un altro celebre scrittore del periodo \u00e8 Countee Cullen, che nelle sue poesie descrisse la vita quotidiana dei neri (come ad esempio un suo viaggio a Baltimora, rovinato dall'aver subito un insulto a sfondo razziale). Tra i libri di Cullen si ricordano le raccolte di poesie \"Color\" (1925), \"Copper Sun\" (1927), e \"The Ballad of the Brown Girl\" (1927). La raccolte di poesie \"Black Man's Verse\" (1935) e \"I am the American Negro\" (1937), pubblicate dalla Black Cat Press, procurarono a Frank Marshall Davis il plauso della critica. Anche lo scrittore Wallace Thurman riscosse un certo successo grazie al suo romanzo \"La mora pi\u00f9 nera\" (1929), che poneva l'attenzione sui pregiudizi esistenti all'interno della stessa razza tra gli afroamericani dalla pelle pi\u00f9 chiara e quelli dalla pelle pi\u00f9 scura.\nIl \"Rinascimento di Harlem\" rappresent\u00f2 un punto di svolta per la letteratura afroamericana. Prima di allora i libri scritti dagli afroamericani venivano letti soprattutto dalle altre persone di colore. Dopo il \"Rinascimento di Harlem\", invece, la letteratura afroamericana - cos\u00ec come le altre forme d'arte praticate dai neri - inizi\u00f2 a trovare posto a pieno titolo all'interno della cultura americana.\nL'epoca del movimento per i diritti civili.\nDurante la grande guerra inizi\u00f2 un movimento migratorio da parte degli afroamericani, fenomeno che raggiunse il culmine nel corso della seconda guerra mondiale. Con la migrazione la gente di colore lasci\u00f2 il razzismo e la mancanza di reali opportunit\u00e0 del sud degli Stati Uniti per trasferirsi nelle citt\u00e0 del nord, come Chicago, dove trov\u00f2 lavoro nelle fabbriche ed in altri settori dell'economia\nLa migrazione indusse un nuovo sentimento di indipendenza nella comunit\u00e0 nera e contribu\u00ec al rafforzamento della vibrante cultura urbana nera che era nata durante il \"\"Rinascimento di Harlem\". La migrazione diede anche forza al nascente Movimento afroamericano per i diritti civili, che colp\u00ec fortemente gli scrittori neri nel corso degli anni quaranta, cinquanta e sessanta. Mentre gli attivisti del movimento premevano per ottenere la fine della segregazione razziale e del razzismo e per creare un nuovo sentimento nazionalistico nero, gli scrittori neri tentavano di dare un indirizzo a questi sforzi per mezzo dei loro scritti.\nIl primo di questi fu James Baldwin, la cui opera esplora i temi della razza e della sessualit\u00e0. Baldwin, noto soprattutto per il suo romanzo \"Gridalo forte\" (\"Go Tell It on the Mountain\"), scrisse storie a sfondo autobiografico e saggi che esaminavano cosa significasse essere contemporaneamente nero e omosessuale in un'epoca in cui nessuna di queste caratteristiche era accettata dalla cultura americana. Complessivamente Baldwin scrisse quasi venti libri tra cui i due suoi classici \"Un altro posto\" e \"La prossima volta, il fuoco\".\nAmico e punto di riferimento di Baldwin fu lo scrittore Richard Wright, che Baldwin chiamava \"il pi\u00f9 grande scrittore nero del mondo secondo me\". Wright \u00e8 celebre soprattutto per il romanzo \"Paura\" (\"Native Son\", 1940), che narra la storia di Bigger Thomas, un afroamericano che a Chicago lotta per essere accettato. Baldwin rimase cos\u00ec colpito dal romanzo da intitolare \"Notes of a Native Son\" una sua raccolta di saggi, in omaggio al lavoro di Wright. La loro amicizia fin\u00ec per\u00f2 per rompersi a causa di uno dei saggi contenuti nel libro, \"Everybody's Protest Novel\", che criticava \"Paura\" per la mancanza di credibilit\u00e0 dei personaggi e la scarsa complessit\u00e0 psicologica. Tra gli altri libri di Wright si ricordano il romanzo autobiografico \"Ragazzo negro\" (1945), \"Ho bruciato la notte\" (1953), e \"White Man, Listen!\" (1957).\nL'altro grande romanziere dell'epoca \u00e8 Ralph Waldo Ellison, noto per il suo \"Uomo invisibile\" (1952), che vinse il National Book Award nel 1953. Anche se Ellison non complet\u00f2 mai alcun altro romanzo nel corso della sua vita, la risonanza di \"Uomo invisibile\" fu tale da garantirgli comunque un posto nella storia della letteratura. Dopo la morte di Ellison, giunta nel 1994, nel 1999 \u00e8 stato pubblicato un suo romanzo postumo \"Juneteenth\", insieme alle 2.000 e pi\u00f9 pagine che aveva scritto nel corso di oltre 40 anni.\nL'epoca della lotta per i diritti civili vide anche la crescita di varie poetesse nere, tra cui Gwendolyn Brooks, che nel 1949 divenne la prima afroamericana a vincere il Premio Pulitzer per il suo libro di poesie \"Annie Allen\". Oltre alla Brooks, tra le altre poetesse ad essere diventate celebri negli anni cinquanta e sessanta si ricordano Nikki Giovanni e Sonia Sanchez.\nSempre in quell'epoca si imposero all'attenzione del pubblico un certo numero di drammaturghi come Lorraine Hansberry, autrice di \"A Raisin in the Sun\" che tratta di una famiglia nera e povera che vive a Chicago. Nel 1959 la commedia vinse il \"New York Drama Critics' Circle Award\". Altro autore di una certa rilevanza fu Amiri Baraka, che scrisse alcuni discussi lavori per il circuito alternativo. Pi\u00f9 recentemente Baraka \u00e8 diventato noto per la sua opera di poeta e critico musicale.\n\u00c8 inoltre un dato significativo che vari importanti saggi e libri che trattavano del tema dei diritti civili furono scritti anche dai leader politici del movimento: uno degli esempi pi\u00f9 importanti \u00e8 \"Lettera dalla prigione di Birmingham\"\" di Martin Luther King.\nLetteratura contemporanea.\nAll'inizio degli anni settanta la letteratura afroamericana ha raggiunto definitivamente il grande pubblico ed il successo, e libri di scrittori neri hanno continuativamente raggiunto ottimi risultati di vendita e conquistato importanti premi. \u00c8 quella l'epoca in cui l'opera degli scrittori afroamericani inizi\u00f2 ad essere accettata anche dal mondo accademico come un genere pienamente legittimato della letteratura americana.\nCome parte del pi\u00f9 ampio \"Black Arts Movement\", ispirato dal movimento per i diritti civili e dai movimenti riconducibili al Black Power, la letteratura afroamericana ha iniziato ad essere studiata a fondo ed analizzata. A un certo numero di studiosi e scrittori \u00e8 generalmente attribuito il merito di aver promosso e meglio definito la letteratura afroamericana; tra questi le scrittrici Toni Morrison e Alice Walker e il poeta James Emanuel. Emanuel diede un importante contributo per l'affermazione della letteratura afroamericana quando cur\u00f2 (con Theodore Gross) l'edizione di \"Dark Symphony: Negro Literature in America\" la prima raccolta di scritti di autori neri pubblicata da un editore di livello nazionale. L'antologia, e il lavoro di Emanuel come educatore presso il City College of New York (dove gli si attribuisce il merito di avere iniziato lo studio della poesia afroamericana), influenzarono fortemente lo sviluppo del genere. Altre importanti antologie realizzate in quel periodo sono \"Black Fire: An Anthology of Afro-American Writing\", curata da LeRoi Jones e Larry Neal nel 1968, e \"The Negro Caravan\", realizzata nel 1969 da Sterling Brown, Arthur P. Davis e Ulysses Lee.\nNel frattempo Toni Morrison contribuiva a promuovere la letteratura nera e i suoi autori lavorando come editor per la Random House negli anni sessanta e settanta, curando libri di scrittori come Toni Cade Bambara e Gayl Jones. La Morrison stessa sarebbe poi emersa come una delle pi\u00f9 importanti scrittrici afroamericane del XX secolo. Il suo primo romanzo, \"L'occhio pi\u00f9 azzurro\", \u00e8 stato pubblicato nel 1970. Tra le sue opere pi\u00f9 celebri \"Amatissima\" che ha vinto il premio Pulitzer per la narrativa nel 1988; si tratta della storia di una schiava che riesce a conquistare la libert\u00e0, ma uccide la figlioletta per salvarla da una vita di schiavit\u00f9. Un altro suo importante romanzo \u00e8 \"Canto di Salomone\", un racconto sui temi del materialismo, della fratellanza e della riscoperta delle proprie radici etniche e sociali. La Morrison \u00e8 la prima afroamericana ad aver vinto il Premio Nobel per la letteratura.\nNegli anni settanta la scrittrice e poetessa Alice Walker scrisse un celebre saggio che riport\u00f2 all'attenzione del mondo letterario Zora Neale Hurston e il suo romanzo \"Con gli occhi rivolti al cielo\". Nel 1982 la Walker ha vinto sia il Premio Pulitzer che l'American Book Award per \"Il colore viola\", un romanzo epistolare che racconta la storia di Celie, una giovane donna che viene sessualmente abusata dal patrigno, che poi la costringe a sposare un uomo violento che la picchia e la umilia. Dal romanzo \u00e8 stato poi tratto un film diretto da Steven Spielberg e interpretato da Whoopi Goldberg.\nGli anni settanta vedono anche i libri di autori afroamericani raggiungere la vetta delle classifiche di vendita. Tra i primi casi quello di \"Radici\" di Alex Haley. Il libro, il racconto romanzato della storia della famiglia di Haley - che inizia con il rapimento dell'antenato dello scrittore Kunta Kinte in Gambia e narra la sua vita da schiavo negli Stati Uniti - ha vinto il Premio Pulitzer ed \u00e8 stato trasformato in una popolare miniserie televisiva. Nel 1965 Haley ha anche curato l'Autobiografia di Malcolm X.\nTra gli altri importanti scrittori degli ultimi anni si ricordano Gayl Jones, Rasheed Clark, Ishmael Reed, Jamaica Kincaid, Randall Kenan, e John Edgar Wideman. Anche i poeti afroamericani si sono imposti all'attenzione del pubblico: Maya Angelou ha letto una propria poesia il giorno dell'insediamento di Bill Clinton, Rita Dove ha vinto un Premio Pulitzer ed \u00e8 stata nominata poeta laureato degli Stati Uniti dal 1993 al 1995, mentre \"Soul Make a Path through Shouting\" di Cyrus Cassells \u00e8 stato proposto per il Pulitzer nel 1994. Cassells ha poi vinto il William Carlos Williams Award. Anche poeti meno conosciuti come Thylias Moss e Natasha Trethewey sono stati lodati per la freschezza del loro lavoro. Tra i drammaturghi si sono distinti Ntozake Shange, che ha scritto \"For Colored Girls Who Have Considered Suicide When the Rainbow Is Enuf\", Ed Bullins, Suzan-Lori Parks e il prolifico August Wilson, che con le sue opere ha vinto due premi Pulitzer.\nPi\u00f9 recentemente Edward P. Jones ha vinto il Pulitzer per la narrativa nel 2004 per \"Il mondo conosciuto\", un romanzo su un proprietario di schiavi nel sud di prima della guerra di secessione.\nTra i giovani romanzieri afroamericani si ricordano Edwidge Danticat, David Anthony Durham, Tayari Jones, Mat Johnson, ZZ Packer e Colson Whitehead, solo per citarne alcuni. Autori afroamericani si sono con il tempo dedicati anche alla narrativa di genere. Tra i primi a farlo Chester Himes, che negli anni cinquanta e sessanta scrisse una serie di gialli-pulp con protagonisti personaggi come \"\"Coffin\" Ed Johnson\" e \"\"Gravedigger\" Jones\", due investigatori della polizia di New York. Hines apr\u00ec la strada per le successive opere di Walter Mosley e Hugh Holton. Scrittori afroamericani si sono cimentati anche nella fantascienza, nel fantasy e nell'horror: Samuel R. Delany, Octavia E. Butler, Steven Barnes, Tananarive Due, Robert Fleming, Brandon Massey, Charles R. Saunders, John Ridley, John M. Faucette, Sheree Thomas e Nalo Hopkinson sono solo alcuni degli autori pi\u00f9 conosciuti.\nLa letteratura afroamericana ha poi trovato un'importante vetrina grazie al lavoro dell'autrice e conduttrice televisiva Oprah Winfrey, che si \u00e8 spesso adoperata per promuoverla attraverso il suo \"Oprah's Book Club\".\nCritiche.\nLa letteratura afroamericana \u00e8 ormai pienamente accettata negli Stati Uniti ed esistono numerose opinioni e punti di vista diversi su suo significato e sulle sue tradizioni. Secondo gli appassionati del genere, la letteratura afroamericana \u00e8 nata dall'esperienza di vita dei neri negli Stati Uniti, specialmente dal dramma storico del razzismo e della discriminazione e rappresenta un tentativo di confutare la cultura e il potere dominanti nel paese. Inoltre i suoi sostenitori ritengono che, valutandola sia come parte integrante della letteratura americana sia come movimento a s\u00e9 stante, abbia contribuito a rivitalizzare il movimento letterario del paese. Secondo i critici, invece, la letteratura afroamericana dimostra la tendenza verso una sorta di \"balcanizzazione\" della letteratura statunitense. Ci sono anche alcune persone appartenenti alla stessa comunit\u00e0 afroamericana a cui non piace il modo in cui la loro letteratura talvolta ritrae le persone di colore.\nLa confutazione della letteratura dominante.\nNel corso di tutta la storia degli Stati Uniti gli afroamericani sono stati discriminati sulla base della razza. Tale esperienza ha spinto alcuni scrittori neri, perlomeno durante i primi anni dello sviluppo della letteratura afroamericana, a cercare di provare di essere uguali agli scrittori statunitensi di origine europea. Come ha detto Henry Louis Gates Jr., \"\u00c8 corretto descrivere il sottotesto della storia della letteratura nera come l'esigenza di confutare l'idea che, dato che erano neri e non possedevano una tradizione scritta, rappresentavano una cultura inferiore.\"\nTuttavia, rifiutando le idee della cultura dominante, gli scrittori afroamericani non stavano semplicemente \"\"provando la loro dignit\u00e0\", ma stavano anche tentando di sovvertire le tradizioni degli Stati Uniti. Gli studiosi che sostengono questo punto di vista dicono che la scrittura \u00e8 tradizionalmente stata vista come \"qualcosa che la cultura dominante vede come un'attivit\u00e0 adatta ad un maschio bianco\"\". Questo significa che, nella societ\u00e0 americana, l'accettazione in ambito letterario \u00e8 stata sempre intimamente connessa con le stesse dinamiche di potere che hanno consentito e promosso iniquit\u00e0 come la discriminazione razziale. Incorporando e ispirandosi alle tradizioni orali e alla vita della gente dell'epoca della diaspora africana, la letteratura afroamericana ruppe quindi \"la mistica della relazione tra autorevolezza letteraria e potere patriarcale.\"\nQuest'idea della letteratura afroamericana vista come strumento nella lotta per la liberazione politica e culturale dei neri \u00e8 stata sostenuta per decenni, soprattutto da un autore come W. E. B. DuBois.\nLa letteratura nera sia all'interno che all'esterno della letteratura americana.\nSecondo la professoressa della James Madison University Joanne Gabbin, la letteratura afroamericana esiste sia all'interno che all'esterno della letteratura americana. Ha detto. \"In qualche modo la letteratura afroamericana \u00e8 stata relegata su un livello differente, al di fuori della letteratura americana, nondimeno ne \u00e8 parte integrante.\"\nQuest'opinione si basa sull'esperienza della gente nera negli Stati Uniti. Anche se gli afroamericani da tempo hanno affermato la propria identit\u00e0 di americani, per gran parte della storia del paese non sono stati accettati come cittadini a pieno titolo e sono stati attivamente discriminati. Il risultato \u00e8 stato che facevano parte dell'America ma allo stesso tempo ne restavano fuori.\nLa stessa cosa pu\u00f2 essere detta per la letteratura afroamericana. Mentre esiste come pezzo di una pi\u00f9 vasta entit\u00e0 definibile come letteratura americana, esiste anche come entit\u00e0 a s\u00e9 stante. Questo relativo isolamento ha prodotto nuovi modi di raccontare e delle voci uniche e inconfondibili. Grazie a questo fatto i nuovi stili hanno poi potuto lasciare il proprio isolamento ed aiutare a rivitalizzare il mondo letterario. Questo percorso artistico ha avuto forti legami con altri e diversi aspetti della cultura afroamericana del secolo scorso, come il jazz e l'hip hop, che sono due esempi di movimenti artistici sviluppatisi all'interno di una comunit\u00e0 nera isolata prima di riuscire a raggiungere un pubblico pi\u00f9 vasto.\nSe la letteratura afroamericana manterr\u00e0 questa direzione o meno \u00e8 qualcosa che si vedr\u00e0 nel corso degli anni. Dal momento che il genere \u00e8 gi\u00e0 popolare presso il grande pubblico, \u00e8 possibile che la sua capacit\u00e0 di sviluppare nuovi stili o - secondo alcuni critici di \"restare autentica\" - possa essere un qualcosa ormai appartenente al passato.\nBalcanizzazione della letteratura americana?\nAlcuni accademici ed intellettuali conservatori sostengono che la letteratura afroamericana esiste solo come parte di un processo di \"balcanizzazione\" della letteratura avvenuta negli ultimi decenni e come un'estensione degli scontri culturali in ambito letterario.\nSecondo questi critici, la letteratura si sta dividendo in gruppi separati e distinti a causa della crescita delle identit\u00e0 politiche sia negli Stati Uniti che in altre parti del mondo. Costoro rifiutano l'idea di introdurre le identit\u00e0 politiche all'interno della letteratura perch\u00e9 significherebbe che \"\"solo le donne potrebbero scrivere di donne per le donne, e solo i neri di neri per i neri\".\"\nChi si oppone a questo approccio alla scrittura basato sull'appartenenza ad un gruppo, dice che limita la capacit\u00e0 della letteratura di esplorare la condizione umana complessiva e, cosa pi\u00f9 importante, spinge a giudicare gli scrittori solamente sulla base della loro razza di appartenenza. Questi critici rifiutano un giudizio di questo tipo e dicono che sfida il significato di opere come \"L'uomo invisibile\" di Ralph Ellison, in cui il protagonista \u00e8 invisibile perch\u00e9 la gente in lui non vede altro che un nero. Altri criticano il fatto che si dia un'attenzione speciale a qualsiasi genere di letteratura su base etnica. Per esempio Robert Hayden, il primo Poeta Laureato afroamericano degli Stati Uniti, una volta (parafrasando un commento del musicista nero Duke Ellington sul jazz e sulla musica) disse \"\"Non esiste la letteratura nera. Esiste la buona letteratura e quella cattiva. E questo \u00e8 tutto.\"\nL'opinione pi\u00f9 diffusa \u00e8 comunque che la letteratura americana non stia andando in pezzi per colpa di nuovi generi come la letteratura afroamericana. La letteratura americana sta invece semplicemente riflettendo le crescenti diversit\u00e0 all'interno degli Stati Uniti e mostrando pi\u00f9 segni di diversit\u00e0 di quanto abbia fatto in precedenza nella sua storia. Questo punto di vista \u00e8 supportato dal fatto che molti autori afroamericani - e anche scrittori che rappresentano altre minoranze - raggiungono spesso i vertici delle classifiche di vendita. Se la loro letteratura fosse rivolta esclusivamente verso i loro gruppi etnici di appartenenza, questo non sarebbe possibile.\nCritiche da parte di afroamericani.\nAlcune critiche per la letteratura afroamericana sono venute nel corso degli anni dall'interno della stessa comunit\u00e0 nera; alcuni hanno infatti sostenuto che questo tipo di letteratura non ritragga i neri sotto una luce positiva.\nQuesto scontro tra estetica e politiche razziali ha avuto inizio dai commenti fatti da W.E.B DuBois sulla pubblicazione del NAACP \"The Crisis\".. Ad esempio, nel 1921 scrisse \"Vogliamo che tutto quello che si dice di noi racconti ci\u00f2 che in noi c'\u00e8 di pi\u00f9 bello elevato e nobile. Insistiamo sul fatto che arte e propaganda devono essere la stessa cosa.\" Nel 1926 aggiunse \"Tutta l'arte \u00e8 propaganda e deve esserlo sempre, a dispetto dei lamenti dei puristi\"\". DuBois e gli editori di \"The Crisis\", coerentemente, decisero che la letteratura doveva essere uno strumento nella lotta per la liberazione politica degli afroamericani.\nLe convinzioni di DuBois sul valore dell'arte come propaganda risultarono molto chiare nel 1928, quando si scontr\u00f2 con lo scrittore afroamericano Claude McKay riguardo al romanzo di McKay \"Home to Harlem\". Secondo DuBois le vivide descrizioni dell'attivit\u00e0 sessuale e della vita notturna di Harlem rispondevano solo alla \"\"pruriginosa domanda\" dei lettori e degli editori bianchi, che cercavano ritratti di neri \"lascivi\"; disse anche \"Home to Harlem... mi ha per lo pi\u00f9 nauseato e dopo aver letto parti di quella schifezza ho sentito il bisogno di fare un bagno\"\".\nQuesto tipo di critiche furono ripetute da altri all'interno della comunit\u00e0 nera quando lo scrittore Wallace Thurman diede alle stampe il romanzo \"La mora pi\u00f9 nera\" nel 1929. Il romanzo, che aveva al centro della trama i pregiudizi razziali tra neri dalla pelle pi\u00f9 chiare e neri dalla pelle pi\u00f9 scura, fece infuriare molti afroamericani, a cui non piacque che si decidesse di \"lavare in pubblico i panni sporchi\"\" della loro cultura.\nNaturalmente molti scrittori afroamericani non concordano con l'idea che tutta la letteratura nera dovrebbe servire come forma di propaganda, e sostengono al contrario che la letteratura dovrebbe parlare in maniera sincera della vita e delle persone. Langston Hughes espose questo punto di vista nel saggio \"The Negro Artist and the Racial Mountain\" (1926), quando disse che gli artisti neri volevano esprimersi liberamente, senza curarsi di che cosa pensasse n\u00e9 il pubblico nero n\u00e9 quello bianco.\nUn caso abbastanza recente di questo tipo di critica da parte di neri verso i neri, si \u00e8 avuto come reazione agli attacchi verso alcuni neri presenti nel romanzo \"Il colore viola\" di Alice Walker."}
{"id": "2102680", "revid": "110157", "url": "https://it.wikipedia.org/wiki?curid=2102680", "title": "Vask\u00fat", "text": "Vask\u00fat \u00e8 un comune dell'Ungheria di 3.654 abitanti (dati 2005). \u00c8 situato nella provincia di B\u00e1cs-Kiskun.\nSociet\u00e0.\nEvoluzione demografica.\nFino al 1945 era presente una numerosa comunit\u00e0 di tedeschi. Successivamente furono rimpiazzati da comunit\u00e0 ungheresi provenienti dalla Moldavia"}
{"id": "2102692", "revid": "1543377", "url": "https://it.wikipedia.org/wiki?curid=2102692", "title": "Franciacorta", "text": "La Franciacorta (\"Franciac\u00fcrta\" in dialetto bresciano) \u00e8 una zona collinare situata tra Brescia e l'estremit\u00e0 meridionale del Lago d'Iseo, in Lombardia.\n\u00c8 un territorio conosciuto anche per l'omonimo vino.\nStoria.\nLa prima testimonianza di un territorio con un toponimo simile all'attuale Franciacorta, Franzacurta, si trova negli \"Statuta Communis Civitatis Brixiae\", del 1277, contenuti all'interno del codice Queriniano. Il termine era attribuito a una zona comprendente i comuni di Urago (ora Urago Mella, Frazione di Brescia), Rodengo (dal 1927 parte del comune di Rodengo-Saiano), Ronco e Sale (ora frazioni del comune di Gussago) e lo stesso Gussago. Essi vengono citati in quanto ingiunti a pagare un contributo per la costruzione di un ponte sul fiume Mella. Non si conoscono altre evidenze oggettive sull'esistenza di una Franciacorta comprendente altri territori.\nVerso la fine del \u2018400 il territorio della Franciacorta era amministrato per quadre, ossia ogni distretto aveva un proprio capoluogo. L'area era formata dalle quadre di Rovato, di Gussago e in parte da quella di Palazzolo. Venezia riconobbe la fedelt\u00e0 delle quadre di Rovato e di Gussago con privilegi concessi attraverso le celebri \u201ccarte ducali\u201d del 1440, documenti di rinomata importanza per la storia della Franciacorta.\nGrazie allo statuto del Doge Francesco Foscari, nel 1429 vennero fissati per la prima volta i confini dell'area franciacortina. Il territorio, diviso tra la Quadra di Rovato e quella di Gussago, comprendeva i seguenti comuni: Rovato, Coccaglio, Erbusco, Calino, Cazzago, Camignone, Bornato, Passirano, Paderno, Gussago, Brione, Cellatica, Sale, Castegnato, Ronco, Rodengo, Saiano, Ome, Monticelli Brusati, Valenzano, Polaveno, Provezze e Provaglio. Dalla definizione di Foscari erano esclusi i comuni della quadra di Palazzolo che invece ora sono considerati parte della Franciacorta: Adro, Capriolo, Colombaro, Nigoline e Timoline. I confini indicati dalla rappresentazione geografica di Foscari risultano conformi al disciplinare di produzione dei vini DOC di Franciacorta approvato il 21 luglio 1967.\nLa prima rappresentazione topologica e toponomastica della regione di Franciacorta risale ad una carta del 1469 conservata nella Biblioteca estense di Modena.\nLa Franciacorta \u00e8 caratterizzata dalla presenza di grandi enti monastici che avevano vasti possedimenti ed attuarono opere di dissodamento, bonifica e coltivazione del territorio. Tra di essi vi era il monastero femminile di San Salvatore (in seguito intitolato a Santa Giulia di Brescia), fondato dal re Longobardo Desiderio e da sua moglie Ansa nel 753. Oltre ad esso erano presenti altre corti monastiche, tra le quali: Clusane (priorato cluniacense), Colombaro (cella di Santa Maria), Timoline (corte di Santa Giulia), Nigoline (corte di Sant\u2019Eufemia), Borgonato (corte di Santa Giulia) e Torbiato (corte dei monasteri di Verona e di San Faustino di Brescia).\nEtimologia.\nDiversi storici danno una, o pi\u00f9 spiegazioni, sull'origine del nome cos\u00ec come, indicano, o tracciano i confini; ma tra loro non vi \u00e8 accordo.\nSeguendo un puro ordine cronologico, degli anni in cui \u00e8 vissuto lo storico, si riportano le varie versioni, sia dell'etimologia sia, dove esiste, della composizione toponomastica nonch\u00e9 le eventuali \"critiche\" alle versioni di altri storici.\nL'unica certezza che sembra evincersi dalla consultazione di tutte le fonti \u00e8 l'incertezza sia dell'etimologia sia della composizione toponomastica della Franciacorta.\nTerritorio.\nLa Franciacorta attuale comprende un territorio che si estende sulla superficie dei seguenti 19 comuni, tutti situati in provincia di Brescia: Adro, Capriolo, Castegnato, Cazzago San Martino, Cellatica, Coccaglio, Cologne, Corte Franca, Erbusco, Gussago, Iseo, Monticelli Brusati, Ome, Paderno Franciacorta, Paratico, Passirano, Provaglio d'Iseo, Rodengo-Saiano e Rovato.\nIl territorio, per lo pi\u00f9 collinare e anticamente cosparso di boschi, \u00e8 stato ultimamente trasformato con l'impianto di numerosi vigneti che ne caratterizzano la peculiarit\u00e0.\nGli enti locali sono impegnati a salvaguardarne l'aspetto paesaggistico e conservativo sia dal lato fisico sia dal punto di vista storico-culturale: numerose infatti le testimonianze architettoniche dell'antichit\u00e0 (monasteri, chiese, abbazie, ville e castelli dell'epoca medioevale).\nAl confine meridionale della Franciacorta \u00e8 situato il Monte Orfano, che raggiunge 451\u00a0m di altitudine massima.\nIl territorio tradizionalmente e localmente considerato \"Franciacorta\" \u00e8 pi\u00f9 esteso di quello rigorosamente indicato nella relativa denominazione vitivinicola franciacorta.\nViticoltura antica.\nSulle colline della Franciacorta la vite \u00e8 stata impiantata in epoche remote e ne sono una testimonianza i rinvenimenti di vinaccioli di et\u00e0 preistorica ed il materiale archeologico rinvenuto su tutto il territorio. Sono presenti inoltre altre testimonianze di autori classici come Plinio e Columella a Virgilio. Attraverso prove storiografiche \u00e8 possibile rintracciare il passaggio di diversi popoli: i galli Cenomani, i Romani, i Longobardi. Il materiale pi\u00f9 abbondante \u00e8 quello romano ed \u00e8 formato principalmente da iscrizioni funebri commemorative e da pietre militari. Anche i toponimi e alcuni nomi di localit\u00e0 come Cazzago e Gussago sono di derivazione gentilizia romana.\nIl reperto archeologico di maggior valore \u00e8 l'architrave di tempio (proveniente da Erbusco) che fu portato a Brescia e poi murato a vista nella facciata del palazzo del Monte di Piet\u00e0 della Loggia. \nViticoltura moderna.\nPur vantando una lunga storia, il nuovo corso della vitivinicoltura della Franciacorta inizia a tutti gli effetti al principio degli anni sessanta con la nascita delle prime cantine.\nSul finire degli anni settanta l'enologia italiana visse una fase di grande fermento e in Franciacorta diversi imprenditori investirono e puntarono sulla coltivazione della vigna. Infatti, ancora oggi moltissime cantine che producono Franciacorta (tra le quali diverse appartenenti alle prime quindici) sono state fondate da imprenditori bresciani nei classici settori economici diffusi in provincia.\nDa l\u00ec la crescita \u00e8 stata rapidissima fino ad arrivare all'odierna Franciacorta, zona vinicola italiana di sicuro riferimento nazionale per quanto attiene la produzione di spumante. La produzione e commercializzazione di metodo classico vi \u00e8 andata assumendo un'importanza sempre maggiore negli ultimi vent'anni, tanto da fregiarsi del marchio DOCG e farsi conoscere nel mondo enologico per l'alta qualit\u00e0 raggiunta. Il nome \"Franciacorta\" \u00e8 nel tempo diventato sinonimo del medesimo vino DOCG prodotto nei numerosi vigneti della zona.\nDal luglio 2008, con la pubblicazione del nuovo disciplinare, il nome della DOC \"Terre di Franciacorta\", utilizzata per i vini fermi rossi e bianchi, \u00e8 stato sostituito con Curtefranca.\nLa superficie vitata oggi in Franciacorta supera di poco i duemila ettari. L'incremento di tale superficie che nel primo decennio degli anni 2000 \u00e8 stato considerevole, oggi ha subito una brusca frenata, complice anche la crisi globale, e per i prossimi anni non si prevedono ulteriori importanti sviluppi della crescita. Questo rallentamento \u00e8 anche dovuto ad alcune scelte del consorzio Franciacorta volte a non creare un eccesso di offerta al fine salvaguardare i produttori attualmente presenti sul territorio.\nNel 1995 alla Franciacorta \u00e8 stato assegnato il primo rifermentato in bottiglia italiano con la denominazione DOCG. Questo si ottiene da uve Chardonnay e/o Pinot Nero e/o Pinot bianco ed \u00e8 prodotto in tre tipologie: Franciacorta, Franciacorta Sat\u00e8n e Franciacorta Ros\u00e9. Oltre ad essi si producono anche il Millesimato e il Riserva che necessitano affinamenti pi\u00f9 lunghi.\nLe cantine vinicole sono oltre cento ed alcune sono situate in edifici di interesse artistico e architettonico. Esse sono aperte al pubblico, pertanto \u00e8 possibile visitarle e conoscere i metodi di produzione del vino, partecipare alle degustazioni ed infine acquistare il prodotto."}
{"id": "2102695", "revid": "729019", "url": "https://it.wikipedia.org/wiki?curid=2102695", "title": "Daimler Riemenwagen", "text": "La Daimler Riemenwagen \u00e8 un'autovettura prodotta dal 1895 al 1899 dalla casa automobilistica tedesca Daimler Motoren-Gesellschaft.\nProfilo e caratteristiche.\nNel 1895 la \"Daimler\" lanci\u00f2 la \"Riemenwagen\", una vettura chiamata a sostituire il precedente modello Schroedter-Wagen.\nL'importanza storica della \"Riemenwagen\" sta nel fatto che \u00e8 stata la prima vettura nella storia ad essere stata utilizzata come taxi. In parole povere \u00e8 stata la prima vettura ad aver introdotto il concetto di trasporto pubblico applicato ad una vettura a motore. \u00c8 stato infatti nel 1897 che venne fondata un'azienda di trasporti atta al trasporto di persone, considerata la prima azienda di taxi.\nLa \"Riemenwagen\" incontr\u00f2 comunque il favore anche di clienti privati, spinti all'acquisto sia dalle doti di comfort della vettura, relativamente soddisfacente per l'epoca, sia proprio per il successo ottenuto come auto da trasporto pubblico.\nInoltre la \"Riemenwagen\" vantava un'ampia gamma di motorizzazioni e di versioni. La si poteva avere per esempio come single-phaeton, ma anche come landaulet (quest'ultima \u00e8 stata la versione raccomandata dalla Casa per l'utilizzo come taxi). Quanto alla gamma motoristica essa era tutta formata da motori bicilindrici con carburatore a getto e con un rapporto di compressione pari per tutti ad appena 2.5:1. La lubrificazione si avvaleva di un carter olio ricavato direttamente nel basamento. Di seguito vengono mostrate le caratteristiche di ogni versione della gamma \"Riemenwagen\":\nTra le altre caratteristiche tecniche degne di nota vi \u00e8 il cambio a cinghia a 4 marce, particolarit\u00e0 che dava il nome alla vettura (in tedesco \"Riemenwagen\" significa \"vettura a cinghia\"). La frizione era a tendicinghia. Altra particolarit\u00e0 era il volante, ormai di forma circolare e non pi\u00f9 a barra di comando.\nLa Riemenwagen \u00e8 stata tolta di produzione nel 1899: gi\u00e0 da due anni le era stata affiancata la Phoenix-Wagen, che in seguito, dopo l'uscita di produzione della \"Riemenwagen\", ne avrebbe preso definitivamente il posto. La versione di punta della \"Riemenwagen\" avrebbe per\u00f2 trovato una sua degna erede nella futura Mercedes 12/16 PS."}
{"id": "2102697", "revid": "110157", "url": "https://it.wikipedia.org/wiki?curid=2102697", "title": "Zsana", "text": "Zsana \u00e8 un comune dell'Ungheria di 875 abitanti (dati 2005). \u00c8 situato nella provincia di B\u00e1cs-Kiskun."}
{"id": "2102705", "revid": "20484569", "url": "https://it.wikipedia.org/wiki?curid=2102705", "title": "Niccol\u00f2 da Conti", "text": ""}
{"id": "2102706", "revid": "219110", "url": "https://it.wikipedia.org/wiki?curid=2102706", "title": "Raccuja", "text": "Raccuja \u00e8 un comune italiano di abitanti della citt\u00e0 metropolitana di Messina in Sicilia.\nDista 108 chilometri da Messina e 176 da Palermo.\nGeografia fisica.\nL'abitato si erge alle pendici di \"monte Castegnerazza\", immerso in un agro coltivato in prevalenza a noccioleto e oliveto, ma che ad altitudini maggiori cangia in boschi di conifere e impervie balze rocciose. Il comune abbraccia, infatti, un variegato territorio, che dalla bassa collina (c.a. 450 m s.l.m.), sale sino ai rilievi nebroidei, per toccare quota 1395 m nella \"Serra di Baratta\".\nAlla vista di chi perviene dagli alti monti, il paese sembra quasi \"pendere\" verso la fiumara, adagiato com'\u00e8 secondo un asse longitudinale monte-fiume: per questo ha i connotati di un vero e proprio borgo, che dal castello normanno scende sino ai quartieri nobili e all'imponente chiesa madre.\nStoria.\nLe prime presenze attestabili fanno riferimento ai Bizantini (VI- IX secolo d.C.), i quali con il comandante bizantino Giorgio Maniace, principe e Vicario dell'Imperatore di Costantinopoli, fondarono il Monastero di San Nicol\u00f2 del Fico, dell'Ordine di San Basilio, e un presidio militare sul luogo dell'attuale centro abitato. Nel 1091 vi passa il Conte Ruggero I d'Altavilla, che rafforza il presidio ed elargisce fondi per l'ampliamento del Monastero basiliano, vessato da due secoli di dominazione araba.\nNel 1271 il centro compare in un atto col nome di \"Raccudia\". Nel 1296, dopo due secoli di dominio Regio, diventa feudo degli Orioles. Nel 1507 la baronia passa prima ai Valdina, poi ai La Rocca, che la reggono sino al 1552.\nDal 1552 il feudo, innalzato a contea, \u00e8 possedimento della famiglia Branciforti, importantissimo casato aristocratico che governa Raccuja sino al 1812, anno della caduta degli stati feudali in Sicilia. \nI Branciforti incrementarono la produzione della seta, tessuto pregiato che venne esportato in tutta l'isola, e sotto il loro dominio fiorirono le arti figurative, artistiche e culturali: i monasteri si arricchirono e si moltiplicarono (ai basiliani si aggiunsero Minori Osservanti, Benedettine e Carmelitani calzati), il paese fu dotato di nuove strade e imponenti palazzi. L'egemonia della contea raggiunse l'apice quando, a met\u00e0 del XVII, il conte di Raccuja fond\u00f2 il paese di Bagheria, appellandolo col nome di \"Raccuja Nuova\", come riferisce Vito Amico nel suo \"Lexicon Topographicum Siculum\": in quell'occasione molte genti del borgo si trasferirono nella nuova citt\u00e0, diffondendo nel palermitano il cognome \"Raccuia\" o, nella sua variante, \"Raccuglia\".\nIn periodo risorgimentale in paese si form\u00f2 un importante ceto di aristocratici e proprietari terrieri che comprarono le terre dei Branciforti e, dopo il 1866 (anno della chiusura dei conventi e dell'incameramento dei loro beni da parte del nuovo stato italiano), si spartirono gli enormi possedimenti ecclesiastici: le grandi distese, da secoli in manomorta ma con diritti d'uso collettivi, vennero cos\u00ec spartite tra le famiglie Angotta, Li Perni e, soprattutto, Natoli e Picardi, che eserciteranno un predominio sociale e politico sino alla met\u00e0 degli anni Cinquanta del Novecento.\nSimboli.\nLo stemma del comune di Raccuja, trae ispirazione dal blasone dei Branciforti.\nIl borgo.\nL'assetto urbano si presenta articolato in strette viuzze, per quanto concerne i quartieri alti e bassi dell'abitato, in quanto di origine medievale, oltre che popolari. La porzione centrale, invece, oltre a costituire un ibrido architettonico, punteggiata com'\u00e8 da chiese medievali, resti di torrioni normanni, insieme a sontuose dimore cinquecentesche e palazzi in stile neo-rinascimentale (XIX secolo), \u00e8 attraversato da ampie seppur tortuose vie, e si apre spesso in piazze e slarghi, spesso in corrispondenza di chiese o sull'area degli antichi giardini nobiliari, ormai sostituiti da lastricati e piazze pubbliche.\nDa notare la splendida piazza XXV Aprile (a chiazza), circondata da imponenti palazzi del Seicento, che si fregia di una raffinata scalinata settecentesca, interamente in arenaria; inoltre, tra l'antico circolo dei nobili e la zona moderna della cittadina, si apre l'imponente slargo dell'antico piano di Sant'Antonio, odierna piazza del popolo (in dialetto Chianu Caf\u00e8), ritrovo della popolazione e luogo adibito a spettacoli e manifestazioni all'aperto.\nMonumenti e luoghi d'interesse.\nChiesa madre.\nGrande edificio cinquecentesco a pianta basilicale, domina tutta la parte bassa dell'abitato e d\u00e0 nome all'intero quartiere in cui si trova, detto propriamente \"matrice\". La facciata \u00e8 preceduta da un pregevole sagrato in conci squadrati di pietra arenaria e ciottoli granitici dal tipico colore rossastro, che compongono varie ed articolate figure geometriche.\nChiesa del Carmine.\nL'esterno \u00e8 semplice e lineare. La facciata \u00e8 abbellita da un austero portale in pietra arenaria, con sovrastante stemma dell'Ordine del Carmelo, datato 1855. A sinistra dell'edificio si eleva la slanciata torre campanaria. \"L'interno,\" a navata unica, presentava prima del restauro quattro semplici altari laterali; l'altare centrale era, invece, abbellito da marmi policromi e da una macchina lignea, che ospitava in una nicchia centrale il gruppo scultoreo della \"Madonna del Carmelo\" con San Simeone Stock, datati 1726. Nel palliotto figurava un bassorilievo secentesco della Madonna del Carmelo, mentre quattro colonne tortili sorreggevano l'impalcatura della elaborata macchina lignea superiore. Dell'altare rimangono frammenti lignei e marmorei, scampati allo smembramento e alla dispersione che hanno subito i beni della chiesa nella seconda met\u00e0 del Novecento, durante un lungo periodo di chiusura e abbandono. Oggi, nella restaurata chiesa, si pu\u00f2 ammirare la pregevole statua lignea della Vergine del Carmelo, rivestita di lamina d'oro; le altre statue, invece, sono conservate nel vicino Castello Branciforti, in attesa di pi\u00f9 idonea sistemazione. Dell'attiguo Convento retto dai Padri Carmelitani calzati, fondato, come la chiesa, nel 1604, non restano tracce: confiscato nel 1866, nell'area sorge dagli anni '70 del Novecento una struttura comunale.\nCastello Branciforti.\nIl castello Branciforti \u00e8 un maniero fondato in epoca normanna su preesistenze, principalmente di epoca romana e islamica, ed \u00e8 situato nel cuore medioevale del paese. L'edificio originario sub\u00ec vistose modifiche nel XIII secolo quando venne infeudato al barone Berengario Orioles, nel corso del XVI secolo quando pass\u00f2 ai Branciforti (donde il titolo), infine dopo l'Unit\u00e0 d'Italia quando venne ridotto a carcere giudiziario. In forte stato di abbandono e di degrado, \u00e8 stato restaurato nel corso degli anni novanta e restituito alla citt\u00e0 nel 2009, quale sede di museo, archivio e biblioteca comunali.\nMonastero di San Nicol\u00f2 del Fico.\n\u00c8 il pi\u00f9 antico edificio della cittadina, risalente al periodo bizantino e ricostruito in epoca normanna grazie ad una munificenza del Conte Ruggero I d'Altavilla. La chiesa, ad una navata, \u00e8 all'interno impreziosita da un arco trionfale in arenaria abbellito con motivi floreali, e conserva una preziosissima tela raffigurante San Basilio Magno con la Vergine e il Bambino, attribuito a Giuseppe Tomasi per la firma dell'artista, presente nel fregio sottostante della stola del santo.\nChiesa di San Pietro.\nHa un'origine medievale ed \u00e8 stata costruita attorno l'antica torre araba, che funge ora da campanile. L'interno, diviso in due navate da un pregiato colonnato, conserva un prezioso altare ligneo del XVII secolo.\nLe \"tholoi\" e la trazzera regia.\nNelle propaggini occidentali dei monti Nebrodi, in particolare nell'area dei comuni di Floresta, Ucria e, soprattutto, Raccuja, sono presenti un insieme di strutture architettoniche rurali di modeste dimensioni ed estremamente semplici: le cosiddette \"tholoi\" (\"pagliari\" in dialetto locale). Sono strutture circolari in blocchi di pietra arenaria fissati a secco, senza cio\u00e8 l'uso di malta, che si elevano da terra per circa 2 metri e che terminano con una mirabile copertura a pseudocupola, con blocchi aggettanti, che si reggono e sostengono a vicenda. All'interno vi \u00e8 un unico vano, circolare anch'esso, al quale si accede da un accesso ricavato nella struttura perimetrale, sovrastato da un architrave e, negli edifici pi\u00f9 recenti, fiancheggiato da stipiti.\nLe origini di tali strutture sono incerte: alcuni asseriscono che siano di derivazione micenea e che risalgano ai primi anni della colonizzazione greca in Sicilia (VIII-VII secolo a.C.). In tal caso le tholoi avrebbero dovuto fungere da necropoli funeraria (come le pi\u00f9 famose strutture micenee del Peloponneso, luogo di sepoltura dei re e della classe nobiliare). Di sicuro c'\u00e8 solo che tali edifici, a partire dal secolo XVII-XVIII divennero rifugio per i pastori dei luoghi, pertanto furono restaurati e ricostruiti per sopperire a funzioni di ricovero, anche del bestiame.\nEsse sono disseminate in tutto l'agro raccujese, e insieme agli antichi sentieri rurali caratterizzano il paesaggio montano.\nTra le varie trazzere, da segnalare \u00e8 l'importante ed antichissima \"trazzera regia\", la Capo Calav\u00e0-Randazzo, della quale rimane il tracciato che va da Fondachello a monte Cucuzza (antico Monte La Fico, dal nome del monastero di San Nicol\u00f2, sito ai suoi piedi): essa si inerpica poi verso la dorsale dei monti Nebrodi, toccando le caratteristiche rocce della Pedata Mula e gli ameni boschi della Nocera e della Grilla.\nTradizioni e festivit\u00e0 civili e religiose.\nLe diverse dominazioni che si sono avvicendate nei secoli hanno lasciato nella cultura e nella tradizione dei luoghi segni indelebili, di arte e folklore. Le feste religiose sono il centro delle manifestazioni annuali, ma sono attorniate e assistite da eventi ludici dal carattere culturale o ricreativo.\nLa festa patronale, che si svolge il 21 settembre di ogni anno, vede la devozione alla \"Madonna Annunziata\" manifestarsi ormai da tanti secoli: una settimana di preparazione si alterna ora in momenti di mera e devota preghiera, ora, invece, in canti mariani locali.\nIl 18 settembre il pesante simulacro marmoreo della Madonna Annunziata viene prelevato dall'altare e posto sul suo carro trionfale attraverso una macchina lignea, che permette la discesa stabile e sicura della statua.\nMa \u00e8 il giorno 21 che si concentrano le celebrazioni e gli eventi maggiori: il pontificale delle ore 11 raduna l'intera comunit\u00e0 in chiesa madre, mentre nel pomeriggio si svolge la processione, che si snoda per le vie del paese e che vede il simulacro ricoperto del manto d'oro benedire la popolazione. Alle ritualit\u00e0 religiose fanno, per\u00f2, da contorno anche manifestazioni laiche, che si svolgono la sera in piazza del Popolo.\nAltre feste religiose da segnalare sono quella dei SS. Cosma e Damiano, la terza domenica di ottobre, in cui \u00e8 la \"Fiera\" al centro delle manifestazioni laiche, la processione dell'Immacolata concezione e la caratteristica processione della \"Madonna Odigitria\".\n\u00c8 quest'ultima un'antichissima usanza, di derivazione bizantina ma con riferimenti al culto del dio Bacco, di ascendenza greco-sicula: il marted\u00ec dopo Pasqua il simulcro della Madonna \"Guida del Cammino\" viene condotto presso un'altura vicino al borgo, il Colle dell'Itria appunto, nel quale una comunit\u00e0 di religiosi abitava sino al XIX secolo, e vi si trovava una chiesetta di origini bizantine. Dopo la benedizione dei campi, viene consumato un pasto a base di prodotti tipici del tempo pasquale, le cosiddette \"collure\", diffuse in tutta la Sicilia, e le \"nuvolette\", dolci a base di uova e zucchero, tipica ricetta del paese.\nAlle feste religiose fanno da contorno le feste laiche e civili: il I maggio, festa del Lavoratore, nella quale in passato la massa operaia sfilava numerosa per le vie del paese seguendo il percorso inverso a quello delle processioni religiose, e \"l'Estate Raccujese\", che si svolge nei mesi di luglio, agosto e settembre, con rassegne teatrali, raduni bandistici, sagre tipiche (famosa \u00e8 quella dei Maccheroni, il 13 agosto) e convegni culturali.\nCucina.\nAlle feste religiose, alla produzione agricola delle stagioni, a varie usanze intime e familiari \u00e8 legata la peculiare produzione culinaria dei luoghi.\nDalle coltivazioni delle campagne derivano prodotti quali nocciole, la cui raccolta \u00e8 in settembre, uva, specialmente la qualit\u00e0 \"fragola\", che serve per la produzione di vino locale, olive, dalle quali stilla pregiato olio extravergine, grano, coltivato sugli altopiani pi\u00f9 elevati, funghi, raccolti negli ampi boschi, sui monti pi\u00f9 elevati, oltre ai prodotti agricoli, sia fruttiferi che ortolani, i quali adornano tutto l'anno le tavole della gente paesana.\n\u00c8 tipica, invece, delle festivit\u00e0 pasquali, sia la produzione delle \"collure\", tipica invero di quasi tutti i paesi di Sicilia, sia delle caratteristiche \"nuvolette\", dolci a base d'uovo e farina, dal tipico colore bianco della pasta, che gli ha guadagnano l'appellativo di \"nuvola\", appunto, insieme alle \"spume\" (meringhe), preparate nello stesso periodo.\nAltri dolci, pi\u00f9 comuni, sono a base di nocciole, mandorle, castagne e dei vari prodotti reperibili in loco.\nIn inverno diffusa \u00e8 la produzione di salame, derivante dalla carne di maiale, di pancetta, prosciutti e insaccati vari, di produzione familiare.\nTipica tutto l'anno \u00e8, invece, la preparazione dei \"maccheroni\", pasta all'uovo dalla forma filiforme, condita con il caratteristico sugo di maiale (\"sutta e supra\"), che ha, per\u00f2, la sua acme durante le festivit\u00e0 carnevalizie e la festa patronale, nel mese di settembre. Questa pasta \u00e8 anche celebrata da un'importante sagra estiva, che annualmente si tiene nel mese di agosto nel centro cittadino.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Raccuja fa parte delle seguenti organizzazioni sovracomunali: regione agraria n.2 (Nebrodi nord-occidentali)."}
{"id": "2102707", "revid": "729019", "url": "https://it.wikipedia.org/wiki?curid=2102707", "title": "Alm\u00e1skamar\u00e1s", "text": "Alm\u00e1skamar\u00e1s \u00e8 un comune dell'Ungheria di 1.537 abitanti (dati 2001). \u00c8 situato nella provincia di B\u00e9k\u00e9s."}
{"id": "2102724", "revid": "1313191", "url": "https://it.wikipedia.org/wiki?curid=2102724", "title": "Chiesa di Santo Stefano di Massaro", "text": "La chiesa di Santo Stefano di Mass\u00e0ro \u00e8 un luogo di culto cattolico situato nella frazione di Bastia, lungo la strada per Cenesi (Cisano sul Neva), nel comune di Albenga in provincia di Savona.\nStoria.\nCitata per la prima volta in un documento del 1271, la chiesa romanica sorse nell'antico villaggio di Mass\u00e0ro (forse di origine romana); alcune fonti storiche attestano che gi\u00e0 nel XVI secolo sia l'edificio religioso che il borgo furono abbandonati dagli abitanti. La sede della comunit\u00e0 parrocchiale di Massaro fu pertanto trasferita nel 1518 nella chiesa della Santissima Annunziata di Bastia con l'obbligo, per\u00f2, di celebrare ugualmente i riti religiosi nell'antica chiesa in occasione della Pasqua, della Pentecoste, della ricorrenza dei Santi e dei Defunti e per il patrono Stefano.\nSecondo il \"Sacro e Vago Giardinello...\", un'opera manoscritta del 1624, redatta dal canonico Gio Ambrogio Paneri per conto del vescovo della diocesi di Albenga monsignor Pier Francesco Costa, furono proprio gli stessi abitanti di Bastia a scegliere la chiesa dell'Annunziata in quanto quella di Santo Stefano risultava fuori dal centro urbano e quindi scomoda.\nDescrizione.\nL'edificio si presenta ancora oggi nella sua integrit\u00e0 di chiesa duecentesca in stile romanico, presentando comunque lievi modifiche alla struttura che si susseguirono nel corso dei secoli.\nTra gli affreschi, restaurati nell'immediato dopoguerra, i pi\u00f9 antichi sono datati tra il 1383 e l'inizio del Quattrocento e contemporanei a quelli presenti nella chiesa di San Giorgio di Campochiesa. Tra le raffigurazioni si riconoscono le figure di sant'Antonio abate, l'apostolo Bartolomeo e Maria Maddalena."}
{"id": "2102725", "revid": "117767777", "url": "https://it.wikipedia.org/wiki?curid=2102725", "title": "Il paradiso/Scende la notte, sale la luna", "text": "Il paradiso/Scende la notte, sale la luna \u00e8 il settimo 45 giri di Patty Pravo, pubblicato nel marzo del 1969 dalla ARC.\nIl disco.\nIl singolo ebbe un buon successo, e rimase uno dei brani pi\u00f9 significativi della carriera della Pravo; entr\u00f2 in top ten per sette settimane, pur non riuscendo ad andare oltre alla nona posizione.\nAlla fine dell'anno, risult\u00f2 essere il quarantatreesimo singolo pi\u00f9 venduto in Italia.\nIl paradiso.\n\"Il paradiso\", canzone scritta dal duo Mogol-Battisti, fu originariamente registrata da Ambra Borelli, con lo pseudonimo \"Ragazza 77\", come parte di un progetto beat della casa discografica Dischi Ricordi, e pubblicato come singolo con il titolo \"Il paradiso della vita\". Tuttavia in quella fase il brano pass\u00f2 praticamente inosservato.\nQuando per\u00f2 una cover in inglese della canzone intitolata \"If Paradise Is Half As Nice\" \u00e8 cantata dal gruppo britannico Amen Corner, ebbe un ottimo riscontro di pubblico in Europa, la RCA rilanci\u00f2 la canzone, affidandola questa volta a Patty Pravo, con un nuovo arrangiamento curato da Piero Pintucci.\nPatty Pravo incise il brano anche in lingua tedesca col titolo \"das paradies auf dieser welt.\" Il singolo di appartenenza presentava come B-side il brano \"Rund Um Die Welt\" inciso dall'artista per il mercato germanofono e non rilasciato per il nostro paese\".\"\nScende la notte, sale la luna.\nScende la notte, sale la luna, la canzone sul lato B, fu scritta da Gianni Meccia per il testo e da Bruno Zambrini per la musica; gli arrangiamenti e la direzione d'orchestra furono affidati, in questo caso, a Ruggero Cini.\nIl brano non fu incluso in nessun LP.\nTracce.\nLato A\nLato B"}
{"id": "2102739", "revid": "1342360", "url": "https://it.wikipedia.org/wiki?curid=2102739", "title": "FIFA World Player of the Year 1991", "text": "L\u2019edizione 1991 del FIFA World Player, 1\u00aa edizione del premio calcistico istituito dalla FIFA, fu vinta dal tedesco Lothar Matth\u00e4us (Inter).\nA votare furono 66 commissari tecnici di altrettante Nazionali."}
{"id": "2102750", "revid": "339392", "url": "https://it.wikipedia.org/wiki?curid=2102750", "title": "Sant'Augusta", "text": ""}
{"id": "2102752", "revid": "1605525", "url": "https://it.wikipedia.org/wiki?curid=2102752", "title": "Paolo e Virginia", "text": "Paolo e Virginia (\"Paul et Virginie\") \u00e8 un romanzo scritto da Jacques-Henri Bernardin de Saint-Pierre, pubblicato per la prima volta nel 1788. Costituiva il quarto volume degli \"\u00c9tudes de la nature\", la cui prima edizione, nel 1784 in tre volumi, aveva ottenuto grande consenso e interesse. Il romanzo, ispirato alle concezioni sulla natura di Jean Jacques Rousseau, ebbe un immediato successo: venne pubblicato come opera singola con lievi ritocchi nel 1789, quindi in edizione definitiva con un lungo prologo nel 1806, edito da P. Didot l'Ain\u00e9.\nIl libro venne tradotto nelle principali lingue europee e ispir\u00f2 un gran numero di opere, pittoriche, musicali, teatrali, gi\u00e0 a partire dal 1791, con l'opera lirica di Rodolphe Kreutzer. Fu inoltre considerato un testo basilare per l'educazione di bambini e ragazzi nel XIX secolo, in Francia e in molti Paesi, tra i quali la Russia.\nTrama.\nL'autore del libro afferma di avere appreso la storia durante un viaggio compiuto all'\u00cele de France per motivi scientifici nel 1768. Qui aveva incontrato un colono che gli raccont\u00f2 i fatti avvenuti oltre trent'anni prima e riguardanti il destino di due piccole famiglie, da molto tempo scomparse. Il vecchio signore le aveva assistite con il consiglio e l'intervento in frangenti difficili. La narrazione avviene per bocca di questo testimone, chiamato Vegliardo, e l'autore, che ha visto i luoghi in cui avvenne la tragedia, sostiene di avere messo per iscritto quanto appreso, senza inventare nulla. \nLa fanciullezza di Paolo e Virginia.\nNel 1726, una giovane vedova, volendo stabilirsi in una zona isolata della colonia, fu condotta dal Vegliardo a una conca appartata, dove gi\u00e0 aveva la sua capanna Margherita, la mamma di un piccino di nome Paolo. Anche la nuova venuta era incinta e presto avrebbe dato alla luce la sua piccola Virginia. La signora de la Tour, cos\u00ec si chiamava, aveva perduto l'appoggio della sua famiglia, ricca e influente, quando si era sposata senza consenso con un giovane povero e non illustre. Partiti per le colonie, il marito aveva temporaneamente sistemato la donna e si era imbarcato per il Madagascar, in cerca di un po' di fortuna. Perito in un naufragio, aveva lasciato la moglie e il nascituro senza sostentamento. Ma la solidariet\u00e0 di Margherita e del premuroso vicino avevano dato un asilo a ciascuna delle due famigliole, che potevano condividere in ogni istante l'amicizia e prestarsi reciproco aiuto. Allevarono i loro figli come fratelli e li educarono a volersi bene e non litigare mai. La piccola comunit\u00e0 annoverava anche due schiavi, molto devoti, Domingo e Maria, l'uno di Margherita e l'altra della signora de la Tour.\nL'infanzia di Paolo e Virginia trascorse nella povert\u00e0 e nella partecipazione piena alla vita familiare. Ben presto furono in grado di aiutare in molti lavori, specialmente Paolo, che cresceva sano e robusto. La devozione e la preghiera quotidiana erano momenti di grande pregnanza per tutti loro e la madre di Virginia, unica a saper leggere, li intratteneva con letture bibliche ed evangeliche. Gli anni trascorsero sereni fino a quando i due fanciulli ebbero rispettivamente dodici e tredici anni. Educati al bene, erano piuttosto ignari di pericoli relativamente comuni, e questo li spinse a un'avventura che, per poco, non cost\u00f2 loro la vita.\nUna domenica mattina, mentre le loro madri erano in chiesa, si present\u00f2 ai due ragazzi una giovane tanto malridotta che essi vollero sapere chi era e cosa le era successo. Appreso che era una schiava fuggita da un padrone crudele e rimasta un mese senza pi\u00f9 alcun mezzo di sostentamento, dopo averla sfamata, Virginia si offr\u00ec di accompagnarla dal padrone e chiedergli di perdonarla. Paolo and\u00f2 con loro, ma nessuno fu informato della partenza. Giunti dal terribile proprietario della schiava, i ragazzi ebbero difficolt\u00e0 a farsi ascoltare, perch\u00e9 essi stessi vestiti poveramente, ma l'aspetto di Virginia ispir\u00f2 all'uomo l'opportunit\u00e0 di riaccogliere la fuggiasca. I ragazzi cercarono poi di tornare a casa, ma si persero nel tragitto e la notte giunse quando ormai Virginia non poteva pi\u00f9 camminare per lo sforzo cui aveva sottoposto i piedi nudi. Paolo la prese sulle spalle, tuttavia non seppero avvicinarsi a luoghi familiari. In questo modo riuscirono a guadare un fiume e quindi si fermarono cibandosi del frutto di una palma.\nVirginia comprese di aver causato un grande affanno anche alle madri, non avvertite e sicuramente in pena: si confid\u00f2 con Paolo che non la volle lasciare sola, nonostante lei lo pregasse di andare a casa ad avvertire i loro cari. Il ragazzo si mise a gridare soccorso, ma gli rispondeva solo l'eco. Quando stavano per rassegnarsi, furono trovati dal loro cane e da Domingo: da tutto il giorno l'uomo li cercava e ora non sapeva come riportarli,tanto era lo sfinimento dei due ragazzi. Un soccorso insperato venne dalla foresta: apparvero vari neri, da tempo fuggiti e che vivevano alla macchia. Sapevano bene cosa era successo. Dissero: \nE cos\u00ec fu. Riportati alle loro angosciatissime mamme, conservarono per sempre la coscienza della difficolt\u00e0 di compiere il bene e della facilit\u00e0 nel fare il male. E sentirono su di loro la bont\u00e0 della Provvidenza:\nLa separazione.\nDal compimento del dodicesimo compleanno, Virginia si accorse di un cambiamento che chiam\u00f2 dentro di s\u00e9 \"il male sconosciuto\". Presa da malumori e malinconie inaspettati, si appartava e fuggiva la compagnia di Paolo; rimaneva silenziosa e solitaria fino a quando, mutato il suo stato d'animo, tornava ai giochi e alle tenerezze con l'amato fratello. La questione non sorprese le due madri dei ragazzi e Margherita propose di sposarli insieme, al fine di evitare che avvenisse in segreto e senza preparazione ci\u00f2 che poteva essere da loro spiegato. La signora de la Tour per\u00f2 pensava che, se poi i due non fossero stati felici in futuro, sarebbero stati prigionieri di un vincolo indissolubile. A indirizzare gli eventi fu una lettera giunta dalla Francia: la ricca zia della signora de la Tour, che aveva ogni volta biasimato la nipote per il suo matrimonio, ora reclamava Virginia per farne la sua erede. Lo scopo di questa parente non era dettato da amore per la nipotina, ma solo dal proposito di non lasciare i suoi beni agli altri parenti, che odiava; pretendeva che Virginia, dimenticando la madre e gli affetti, andasse da lei per ricevere la migliore educazione e poi essere sposata al miglior partito.\nTutti furono costernati dalla richiesta; anche il buon vicino, padrino di entrambi i ragazzi, non vide altro che l'egoismo degli aristocratici francesi e degli uomini in generale, incapaci di comprendere che la mondanit\u00e0 e la ricchezza portano sciagura a chi \u00e8 incorrotto. Eppure persino il governatore dell'isola, il Signor de la Bourdonnais, aveva ordini tassativi per esigere questa partenza, e la madre della fanciulla si rassegn\u00f2 al distacco, immaginando di differire il problema adolescenziale che aveva colpito Virginia. La conca si riemp\u00ec di sarti e mercanti che fecero un sontuoso corredo, arrivarono bauli e suppellettili e tutto ci\u00f2 che procura il denaro: ma de la Bourdonnais vegli\u00f2 affinch\u00e9 solo Virginia beneficiasse di tanta abbondanza, sebbene a nessun altro venisse in mente di chiedere qualcosa. Paolo si disper\u00f2 e Virginia gli promise solennemente che appena possibile sarebbe tornata e che non voleva altri che lui; si sarebbero sposati e avrebbero vissuto degli onesti frutti della terra e della loro fatica. E la partenza fu persino anticipata dal governatore che obblig\u00f2 Virginia ad imbarcarsi con molte ore di anticipo, a causa del sopraggiungere della marea favorevole.\nPass\u00f2 il tempo e dall'Europa non arrivava mai una notizia. Finch\u00e9, dopo qualche anno, Virginia riusc\u00ec a scrivere una lettera che dipingeva la sua vita infelice. Chiusa in convento, dove era costantemente sorvegliata, aveva capito l'importanza di apprendere la scrittura e aveva pi\u00f9 volte tentato di raggiungere con questo mezzo i suoi cari. Ma le lettere erano state passate alla tirannica zia. Ora ci riprovava, con l'aiuto di un'amica conosciuta nella scuola del convento. Diceva di volersi liberare dalla nuova condizione, per quanto si sentisse impotente: persino il nome di suo padre non era stato ammesso e doveva rassegnarsi a portare il nome materno, perch\u00e9 nobile. Tutto ci\u00f2 che lei era stata ora non contava nulla; non poteva amare la zia, che del resto non la amava e voleva che scomparisse \"la selvaggia\" venuta dalle colonie, per creare una signorina piena di artifici e affettazioni.\nSconvolto dalla missiva, Paolo si confid\u00f2 con il vicino e gli espose una serie di piani per raggiungere Virginia in Europa, sposarla e portarla con s\u00e9 nel luogo che entrambi amavano. Ma il vicino disilluse Paolo su ogni punto che il ragazzo gli esponeva: egli non aveva denaro, scarse possibilit\u00e0 di accumularne e meno ancora con il tempo che stringeva; inoltre Paolo era senza padre e non poteva dare a Virginia un nome degno di lei, almeno per l'ambiente francese. Paolo sapeva di essere un figlio illegittimo, ma sino allora non aveva dovuto soffrire per questo. Inutilmente si arrovell\u00f2: rischiava, con le azioni che immaginava di poter effettuare, di abbandonare le sue due madri e i due fedeli schiavi, ormai logorati dalle fatiche. Se lui non rimaneva a sostenerli, la loro sorte sarebbe stata rovinosa. Fu allora che una nave segnal\u00f2 il suo arrivo: si trattava del Saint-G\u00e9ran, fermo in alto mare, ma impossibilitato a prendere terra per il maltempo. Al porto era arrivato un ufficiale chiedendo soccorso e portando lettere; una veniva da parte di Virginia e informava che la ragazza era scappata dalla Francia, dopo aver rifiutato un ricco matrimonio ed essere stata diseredata dalla zia. Ci\u00f2 appreso, Paolo corse dal vicino e insieme andarono sulla riva dell'oceano, attendendo gli eventi. Vedevano il Saint-G\u00e9ran, udivano le cannonate di richiesta di soccorso. Quando la grossa nave tent\u00f2 di passare tra la costa e la vicina Isola d'Ambra, l'uragano si abbatt\u00e9 su di essa e la travolse, mandandola a fracassarsi sugli scogli. Pochi si salvarono gettandosi in mare: Paolo e il vicino videro sul ponte Virginia vestita di bianco inabissarsi con il vascello e inutilmente l'amico, pazzo di dolore, tent\u00f2 di raggiungerla in mare.\nLa fine.\nMolte furono le vittime del naufragio, ma il racconto del vegliardo si concentra sulla fine di Virginia. Il dolore aveva ridotto in fin di vita Paolo e lo si dovette curare in una capanna, prima di riportarlo a casa. Il corpo della fanciulla fu affidato a chi lo compose, poi, per ordine del governatore de la Bourdonnais, fu collocato nella chiesa delle Pampelimose, dove fu sepolto dopo solenni funerali, ai quali partecip\u00f2 con cordoglio l'intera popolazione dell'isola.\nIl governatore, inorridito dai comportamenti della crudele zia, tent\u00f2 ogni forma di aiuto alle persone restanti e offr\u00ec a Paolo un futuro in Francia, che gli avrebbe recato decoro e onore. Ma il ragazzo era distrutto dagli eventi e voleva solo morire; a nulla servirono le premure del suo padrino e vicino. Sopravvisse due mesi alla scomparsa della sua amata e otto giorni dopo anche Margherita, sua madre, lo segu\u00ec. Ancora un mese, e la signora de la Tour si abbandon\u00f2 alla morte, mentre i vecchi Maria e Domingo, curati in casa del governatore, non resistettero a lungo. Nei trent'anni seguenti, la devozione del vicino alle persone amate non venne mai meno ed egli custod\u00ec i ricordi di quelle vite, come le capanne e i siti dove Paolo e Virginia erano soliti giocare o parlarsi. Ma fu confermato nelle sue idee di solitario ed evit\u00f2 gli uomini, pur mantenendosi gentile, perch\u00e9 aveva sempre pensato che la vita ritirata in un luogo lontano e incontaminato preserva dall'egoismo e dalla corruzione delle societ\u00e0 d'Europa, e di Francia in modo particolare.\nPersonaggi.\nIn tutte le versioni in italiano sono tradotti anche i nomi e solo l'edizione del 1996 presenta quelli originali, innestati sulla traduzione di U. Fracchia (1930).\nOmaggi letterari.\nNel 1832, George Sand, nel suo romanzo Indiana, che narra la storia di una giovane creola emigrata in Francia, i riferimenti a Paolo e Virginia sono presenti nell'interezza della narrazione:\ne pi\u00f9 oltre, nella descrizione della stanza di Indiana:\nEd infine, nell'ultimo capitolo:\nHonor\u00e9 de Balzac, nel romanzo \"Il curato del villaggio\" (1841), fa incontrare il protagonista con V\u00e9ronique, che acquista \"Paul et Virginie\". I genitori le consigliano di mostrarlo al curato per un'approvazione:\nLeconte de Lisle, in \"Sacatove\" (uno dei \"Contes en prose\" del 1846 pubblicati postumi), dedica l'incipit al romanzo di Bernardin de Saint-Pierre:\nAlphonse de Lamartine, nel suo romanzo \"Graziella\" del 1852, affida un ruolo centrale alla lettura di \"Paul et Virginie\" da parte del protagonista: nel capitolo 3 si legge:\nE pi\u00f9 oltre, al capitolo 12:\nCharles Dickens fa parlare due personaggi in La piccola Dorrit (1855-1857); a una affermazione di Clennam la signora Finching risponde: \nGustave Flaubert, nel capitolo VI di \"Madame Bovary\" (1857), mostra la giovinetta Emma in collegio, dedita alla lettura di questo libro: \nNel 1877, Flaubert, nel primo dei \"Tre racconti\", \"Un cuore semplice\", chiama con i nomi di Paul e Virginie (con riferimento al romanzo di Bernardin de Saint-Pierre) i due bambini di M.me Aubin, presso cui la protagonista F\u00e9licit\u00e9 fa la domestica.\nIvan Sergeevi\u010d Turgenev, nel romanzo \"Rudin\" del 1857, attraverso le confidenze di un uomo e una donna, fa dire al primo:\n Guy de Maupassant, nella seconda parte del romanzo Bel Ami (1885), riceve Madeleine Forestier \nDavid Herbert Lawrence, in Donne innamorate, (\"Women in Love\", 1920), inserisce nel capitolo XI un dialogo tra due personaggi (Birkin e Ursula), che hanno fatto una gita insieme, alcuni paragoni tra loro e Paul e Virginie:\nAlejo Carpentier ne Il regno di questo mondo del 1949 rievoca un soggiorno a Santo Domingo di Paolina Bonaparte e la dipinge immersa nel fascino del romanzo di Bernardin de Saint-Pierre:\nJorge Luis Borges, nell'ultimo racconto della sua raccolta Finzioni, intitolato Il Sud e inserito nell'edizione del 1956, descrive il ricordo che la vista di un modesto spaccio ha sul protagonista:\nRiscritture e parodie.\nLo scrittore inglese William Hurrell Mallock pubblica nel 1878 il romanzo satirico e distopico \"The New Paul and Virginia, or Positivism on an Island\", ispirato dalla lettura del libro di Bernardin de Saint-Pierre. Il libro si avvale di una situazione tratta in apparenza dal romanzo di Bernardin de Saint-Pierre (naufragio, solitudine dei protagonisti su una costa), ma lo scopo dell'autore \u00e8 di polemizzare con filosofi positivisti e atei, quali John Tyndall, Thomas Henry Huxley e William Kingdon Clifford.\nCarlo Collodi pubblica nel 1863 \"Paolo e Virginia. Romanzo da tasca\", sulla rivista Il Lampione e sulla Gazzetta del Popolo. In seguito, con il titolo L'amore sul tetto, il testo sar\u00e0 inserito nella raccolta \"Macchiette\" (1880). I due giovanissimi protagonisti arrivano a sposarsi contro il parere delle famiglie, ma poi non resistono alla vita di stenti cui sono destinati e Virginia trova pi\u00f9 salutare andarsene con un uomo facoltoso.\nAuguste de Villiers de L'Isle-Adam intitola \"Virginie et Paul\" uno dei suoi Racconti crudeli (\"Contes cruels\", 1883), ambientando la storia nel giardino di un collegio femminile francese di fine XIX secolo. I due quindicenni, cugini e gi\u00e0 fidanzati dalle famiglie, non fanno che parlare di denaro, per le piccole spese del presente e per l'avvenire da adulti.\nLo scrittore italiano Guido Gozzano compone una poesia, intitolata \"Paolo e Virginia\", e la pubblica ne \"I colloqui\", 1911.\nJean Cocteau e Raymond Radiguet scrissero nel 1920 il libretto dell'opera buffa \"Paul et Virginie\" per il compositore Erik Satie. La realizzazione della parte musicale \u00e8 rimasta incompiuta. Il testo del libretto \u00e8 stato pubblicato nel 1973.\nLa scrittrice mauriziana Natasha Soobramanien pubblica nel 2012 \"Genie and Paul\", un romanzo ambientato ai nostri giorni, che rovescia la storia dei due giovinetti e polemizza con il loro autore. In questo libro Genie (Virginia) e Paul sono fratellastri e hanno esperienze di droga e disagio giovanile."}
{"id": "2102756", "revid": "1342360", "url": "https://it.wikipedia.org/wiki?curid=2102756", "title": "FIFA World Player of the Year 1992", "text": "L\u2019edizione 1992 del FIFA World Player, 2\u00aa edizione del premio calcistico istituito dalla FIFA, fu vinta dall'olandese Marco van Basten (Milan).\nA votare furono 71 commissari tecnici di altrettante Nazionali."}
{"id": "2102758", "revid": "329541", "url": "https://it.wikipedia.org/wiki?curid=2102758", "title": "NKOTB", "text": ""}
{"id": "2102765", "revid": "104458", "url": "https://it.wikipedia.org/wiki?curid=2102765", "title": "Simone Streng", "text": "Biografia.\nStagioni 2003-2007.\n e attiva in gare FIS dal dicembre del 2002, la Streng esord\u00ec in Coppa Europa il 5 febbraio 2005 a Castelrotto in supergigante (32\u00aa) e quello stesso anno partecip\u00f2 anche ai Mondiali juniores di Bardonecchia. L'esordio in Coppa del Mondo avvenne il 21 dicembre 2006 nello slalom speciale di Val-d'Is\u00e8re, in cui giunse 21\u00aa.\nNel 2007 conquist\u00f2 il primo podio in Coppa Europa, il 6 gennaio a Melchsee-Frutt in slalom speciale (3\u00aa), e ai Mondiali juniores di Altenmarkt-Zauchensee/Flachau vinse la medaglia di bronzo nella medesima specialit\u00e0, dietro alla slovena Ilka \u0160tuhec e alla tedesca Katharina D\u00fcrr.\nStagioni 2008-2012.\nIl 9 dicembre 2007 ottenne il suo miglior piazzamento in Coppa del Mondo, ad Aspen sempre in slalom speciale (15\u00aa), e il 24 gennaio 2008 colse la sua unica vittoria, nonch\u00e9 secondo e ultimo podio, in Coppa Europa, a Sankt Moritz in supercombinata. Il 18 dicembre 2009 prese per l'ultima volta il via in Coppa del Mondo a Val-d'Is\u00e8re nella medesima specialit\u00e0 (31\u00aa), e si ritir\u00f2 al termine di quella stessa stagione 2009-2010; la sua ultima gara fu la discesa libera dei Campionati austriaci juniores 2010, disputata il 22 marzo a Innerkrems e non completata dalla Streng. In carriera non prese parte a rassegne olimpiche o iridate.\nNel 2012 torn\u00f2 brevemente a gareggiare prendendo parte ai Campionati austriaci di freestyle, dove conquist\u00f2 la medaglia di bronzo nello ski cross.\nPalmar\u00e8s.\nSci alpino.\nCoppa Europa.\nCoppa Europa - vittorie.\nLegenda:\nSC = supercombinata"}
{"id": "2102767", "revid": "110157", "url": "https://it.wikipedia.org/wiki?curid=2102767", "title": "Metodo di fattorizzazione di Fermat", "text": "Il metodo di fattorizzazione di Fermat \u00e8 un algoritmo ideato da Pierre de Fermat per fattorizzare dei numeri interi nei suoi fattori primi. Si basa sulla rappresentazione di un numero come differenza tra due quadrati, ed \u00e8 pi\u00f9 efficace quando esistono due fattori del numero vicini tra loro.\nSpiegazione.\nSupponiamo che \"n\" sia un intero dispari, e che esistano due interi \"a\" e \"b\" tali che \"n=ab\" (con \"a\"&gt;\"b\"). Allora\nQuindi \"n\" \u00e8 la differenza di due quadrati. Essendo \"n\" un intero dispari, anche \"a\" e \"b\" lo devono essere a loro volta: dunque i numeri \"d=a+b\" e \"c=a-b\" sono pari e la loro semisomma \u00e8 un intero. L'espressione formula_10 pu\u00f2 quindi essere vista come formula_11, e, se formula_12, si \u00e8 ottenuta una fattorizzazione non banale di \"n\".\nL'algoritmo consiste quindi nel calcolare i numeri formula_13 finch\u00e9 non si trova un quadrato perfetto; in tal caso \nIl calcolo dei quadrati successivi \u00e8 inoltre facilitato dal fatto che le differenze tra quadrati consecutivi formato una progressione aritmetica di ragione 2: formula_15. Il riconoscimento dei quadrati pu\u00f2 essere effettuato o attraverso metodi di aritmetica modulare (che elimina molte possibilit\u00e0 per i quadrati: ad esempio l'ultima cifra decimale non pu\u00f2 essere solo 2, 3, 7 o 8) oppure attraverso apposite tavole dei quadrati.\nGeneralizzazioni.\nNel Novecento sono stati proposti diversi algoritmi di fattorizzazione che si basavano su quello di Fermat. Maurice Kraitchik sugger\u00ec negli anni Venti che, invece di considerare interi \"x\" e \"y\" tali che formula_16, si potevano invece cercare questi in modo che \"n\" dividesse la differenza tra i quadrati, ovvero cercare soluzioni della congruenza\no equivalentemente\nIn questo contesto, le soluzioni \"interessanti\" della congruenza sono quelle in cui \"x\" non \u00e8 congruo n\u00e9 a \"y\" n\u00e9 a -\"y\" modulo \"n\" e in cui entrambi \"x\" e \"y\" sono coprimi con \"n\". Se \"n\" \u00e8 dispari e divisibile per almeno due primi, si \u00e8 dimostrato che almeno met\u00e0 delle soluzioni sono interessanti. In questo caso |\"x\"-\"y\"| \u00e8 compreso strettamente tra 1 ed \"n\", e quindi \u00e8 un fattore non banale di \"n\".\nSu questa idea si basano sia l'algoritmo delle frazioni continue che il crivello quadratico."}
{"id": "2102772", "revid": "1776051", "url": "https://it.wikipedia.org/wiki?curid=2102772", "title": "Droghe (album)", "text": "Droghe \u00e8 il secondo album pubblicato da frate Cesare Bonizzi, conosciuto anche come Frate Metallo.\nIl disco \u00e8 stato autoprodotto da frate Cesare ed \u00e8 uscito il 6 settembre 2002."}
{"id": "2102775", "revid": "28592", "url": "https://it.wikipedia.org/wiki?curid=2102775", "title": "Vigoliana", "text": ""}
{"id": "2102784", "revid": "1305772", "url": "https://it.wikipedia.org/wiki?curid=2102784", "title": "I Knew You Were Waiting (For Me)", "text": "I Knew You Were Waiting (for Me) \u00e8 una canzone interpretata da Aretha Franklin e George Michael e pubblicata come singolo nel 1987. \u00c8 stata scritta da Simon Climie e Dennis Morgan.\nIl brano.\nLa canzone raggiunse la prima posizione delle \"Official Singles Chart\", MegaCharts (per due settimane) e \"Billboard Hot 100\", subito dopo la sua pubblicazione. Fu significativamente il primo ed unico singolo di Aretha Franklin a raggiungere la vetta nel Regno Unito, e soltanto il quarto (ed ultimo) in top ten dai tempi di \"I Say a Little Prayer\", quasi vent'anni prima. Per George Michael invece si tratt\u00f2 del terzo singolo consecutivo in vetta nel Regno Unito, dopo \"Careless Whisper\" e \"A Different Corner\".\nCover.\nUna cover di \"I Knew You Were Waiting (for Me)\" \u00e8 stata registrata nel 2001 dal gruppo pop britannico Hear'Say, come B-side del loro singolo \"Everybody\". Inoltre Michael McDonald ha realizzato una cover nel 2008, inclusa nel suo album \"Soul Speak\"."}
{"id": "2102794", "revid": "110157", "url": "https://it.wikipedia.org/wiki?curid=2102794", "title": "Souviens-toi du jour", "text": "Souviens-toi du jour \u00e8 il terzo singolo dell'album \"Innamoramento\", della cantautrice francese Myl\u00e8ne Farmer, pubblicato il 28 settembre 1999.\nViene pubblicato in contemporanea alle prime date del \"Myl\u00e8nium Tour\" e raggiunger\u00e0 la settimana dopo l'uscita la quarta posizione della classifica dei singoli in Francia. Le vendite si aggirano intorno alle 200.000+ copie, di cui 125.000+ sono certificate disco d'argento.\nIl videoclip \u00e8 affidato a Marcus Nispel. Le immagini mostrano la Farmer (particolarmente sexy) avvinghiarsi in pose spinte mentre la sua casa va in fiamme. Alcuni fan criticheranno questo clip non riuscendo a trovare un nesso tra un testo che parla delle vittime dei campi di concentramento e un video in cui si vede una donna sexy e lasciva."}
{"id": "2102797", "revid": "547034", "url": "https://it.wikipedia.org/wiki?curid=2102797", "title": "Dead Wrong", "text": "Dead Wrong \u00e8 un singolo di The Notorious B.I.G. in collaborazione con Eminem, tratto dall'album postumo \"Born Again\".\nTesto.\nCome in tutte le canzoni hardcore hip hop, il testo \u00e8 molto duro. Illustra diverse scene di violenze fatte da Eminem e da Notorious.\nVideo.\nIl video musicale \u00e8 stato realizzato in linea con lo stile approcciato per \"Changes\" di Tupac Shakur, per quanto riguarda le scene in cui \u00e8 presente Biggie: ovvero, prese da diversi live o altri video.\nRemix.\nEsistono due versioni remixate della canzone: la prima \u00e8 in collaborazione con Puff Daddy, la seconda \u00e8 un mix tra \"Dead Wrong\" e \"Whole Lotta Love\" dei Led Zeppelin nell'album mashup \"Rock Phenomenon\"."}
{"id": "2102799", "revid": "599013", "url": "https://it.wikipedia.org/wiki?curid=2102799", "title": "Franz Carr", "text": "Carriera.\nClub.\nHa giocato da ala, ma non \u00e8 mai riuscito ad imporsi stabilmente in prima squadra. Dopo aver giocato in Inghilterra e Italia, ha chiuso la carriera negli Stati Uniti.\nDurante l'esperienza al Nottingham Forest dal 1985 al 1991, \u00e8 stata una delle pi\u00f9 eccitanti e acclamate ali del calcio inglese, affermandosi anche come uno dei calciatori pi\u00f9 veloci. Ha giocato, solitamente, sulla fascia destra. Spesso, infatti, \u00e8 stato chiamato in causa da Neil Webb e Nigel Cough per dei cambi di gioco, da fascia a fascia. Nonostante la rapidit\u00e0, non ha mai avuto una grande abilit\u00e0 con i piedi, al momento di tiri e cross.\nAl Forest, \u00e8 sceso di popolarit\u00e0 quando suo padre, all'epoca manager del Nottingham, ha litigato con Brian Clough.\nI tifosi del Forest, per Carr, hanno coniato il coro \"Ooh Ahh Franzy Carr, I said Ooh Ahh Franzy Carr\", successivamente usato dai tifosi del Manchester United per \u00c9ric Cantona.\nIn giovane et\u00e0, ha pensato di diventare un atleta, poich\u00e9 \u00e8 stato in grado di correre i cento metri in poco meno di undici secondi.\nNazionale.\nTra il 1986 ed il 1988, ha vestito per nove volte la maglia dell', segnando una rete."}
{"id": "2102801", "revid": "339392", "url": "https://it.wikipedia.org/wiki?curid=2102801", "title": "Arma del Genio Navale", "text": ""}
{"id": "2102803", "revid": "76963", "url": "https://it.wikipedia.org/wiki?curid=2102803", "title": "Masako Nozawa", "text": "\u00c8 la vedova di Masaaki Tsukada, anch'egli un doppiatore.\nHa fatto il suo debutto come attrice all'et\u00e0 di due anni. Durante la sua lunga carriera, ha interpretato principalmente ruoli maschili, che le hanno fatto ricevere il soprannome \"l'eterno ragazzo\", anche se ultimamente d\u00e0 la voce anche a donne anziane. \nI suoi ruoli pi\u00f9 famosi sono Son Goku, Son Gohan, Son Goten, Turles e Bardack in \"Dragon Ball\", Tetsuro Hoshino in \"Galaxy Express 999\", Kitaro in \"GeGeGe no Kitaro\", Gamba in \"Le avventure di Gamba\", Carletto in \"Carletto il principe dei mostri\" e Wukong in \"League of Legends\"."}
{"id": "2102812", "revid": "125036567", "url": "https://it.wikipedia.org/wiki?curid=2102812", "title": "Vazzola", "text": "Vazzola (IPA: , \"Vazo\u0142a\" in veneto) \u00e8 un comune italiano di abitanti della provincia di Treviso in Veneto.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nSport.\nCalcio.\nLa principale squadra di calcio della citt\u00e0 \u00e8 l\"'A.C.D. Vazzolese 1963\" che milita nel girone D veneto di Promozione. \u00c8 nata nel 1963. I colori sociali sono il giallo ed il verde."}
{"id": "2102813", "revid": "1776051", "url": "https://it.wikipedia.org/wiki?curid=2102813", "title": "Diomedea epomophora", "text": "L'albatro reale del sud (Diomedea epomophora ) \u00e8 un grosso uccello marino della famiglia dei Diomedeidi. Con un'apertura alare di quasi 3 m, una lunghezza di 123\u00a0cm ed un peso di 8,5\u00a0kg, \u00e8 la seconda specie di albatro pi\u00f9 grande, dopo quello urlatore.\nDescrizione.\nFino a tempi recenti era ritenuto conspecifico dell'albatro reale del nord (\"Diomedea sanfordi\") con il nome di albatro reale, ma in seguito ad una revisione tassonomica entrambe le variet\u00e0 sono state considerate specie separate; ciononostante, non tutti gli autori ritengono valida questa nuova suddivisione. Le due specie si differenziano tra loro per il piumaggio delle ali negli adulti: la specie meridionale, infatti, presenta alcune zone di colore bianco sulle superfici alari, che in quella settentrionale sono completamente nere. \u00c8 la specie pi\u00f9 bianca tra tutti gli albatri: neri sono solamente le estremit\u00e0 e i margini delle ali. Manca anche la macchia color pesca ai lati della testa tipica dell'albatro urlatore. Le zampe sono color carne, mentre il becco \u00e8 rosa con i margini taglienti neri che formano una linea netta lungo la sua met\u00e0. Quest'ultima caratteristica viene utilizzata come carattere diagnostico per distinguerlo dall'albatro urlatore, dato che in alcuni esemplari il becco pu\u00f2 essere di colore pi\u00f9 pallido e le macchie bianche sulle ali sono meno marcate.\nDistribuzione.\nQuasi tutti gli albatri reali del sud, circa 13.000 coppie, nidificano sull'isola sub-antartica di Campbell, libera dai ratti. Colonie pi\u00f9 piccole si possono trovare anche sulle Isole Auckland, mentre nella Penisola di Otago, in Nuova Zelanda, in una colonia di albatri reali del nord si incontrano alcuni ibridi \"sanfordi\" X \"epomophora\"."}
{"id": "2102819", "revid": "640389", "url": "https://it.wikipedia.org/wiki?curid=2102819", "title": "Rifugiato bianco", "text": "Rifugiato bianco \u00e8 un termine politico principalmente usato in Francia, negli Stati Uniti e in Gran Bretagna per indicare un russo emigrato durante la rivoluzione russa e la conseguente guerra civile russa per motivi politici, dopo la sconfitta dei russi bianchi a opera dei bolscevichi. Un termine meno politicamente scorretto usato dagli stessi emigrati in quei paesi era emigrato della prima onda (\"\u042d\u043c\u0438\u0433\u0440\u0430\u043d\u0442 \u043f\u0435\u0440\u0432\u043e\u0439 \u0432\u043e\u043b\u043d\u044b\"). Nell'URSS il termine emigrato bianco (\"\u0411\u0435\u043b\u043e\u044d\u043c\u0438\u0433\u0440\u0430\u043d\u0442\") tra gli anni venti e gli anni ottanta denotava una connotazione negativa. Dagli anni ottanta in poi, anche in Russia si preferisce il termine pi\u00f9 politicamente corretto.\nStoria.\nMolti emigrati aderirono o supportarono il movimento bianco, sebbene il termine fosse genericamente riferito a chiunque avesse lasciato il paese in seguito alla rivoluzione, non solo i monarchici (alcuni di loro, come i menscevichi e i social rivoluzionari, pur essendo in contrasto con i bolscevichi, non erano zaristi), cos\u00ec come fecero i discendenti di coloro che lasciarono il paese, ma che continuarono a conservare la propria identit\u00e0 culturale e religiosa ortodossa. \u00c8 importante notare che la connotazione spregiativa del termine \"emigrato bianco\" (\"\u0431\u0435\u043b\u043e\u044d\u043c\u0438\u0433\u0440\u0430\u043d\u0442\u044b, \u0431\u0435\u043b\u0430\u044f \u044d\u043c\u0438\u0433\u0440\u0430\u0446\u0438\u044f\") era molto pi\u00f9 frequentemente usata in Unione Sovietica piuttosto che tra gli stessi emigrati, i quali preferivano piuttosto chiamarsi \"emigrati russi\" (\"\u0440\u0443\u0441\u0441\u043a\u0430\u044f \u044d\u043c\u0438\u0433\u0440\u0430\u0446\u0438\u044f\") o \"emigrati russi militari\" (\"\u0440\u0443\u0441\u0441\u043a\u0430\u044f \u0432\u043e\u0435\u043d\u043d\u0430\u044f \u044d\u043c\u0438\u0433\u0440\u0430\u0446\u0438\u044f\"), quando aderivano al movimento bianco.\nLa maggior parte lasci\u00f2 la Russia dal 1917 al 1920 (le stime variano tra 900.000 e 2 milioni) il resto al termine della guerra civile russa nel 1922, sebbene alcuni avessero intenzione di emigrare successivamente durante gli anni trenta o vennero esiliati del Governo dei Soviet (tra gli altri, il filosofo Ivan Ilyin).\nProvenivano da tutte le classi sociali, inclusi militari, cosacchi, tecnici di diverse professioni, imprenditori e proprietari terrieri privati dei loro beni, cos\u00ec come funzionari del Governo Imperiale Russo e di vari governi menscevichi del periodo della Repubblica russa. Tra di essi non vi era solo il ceppo etnico russo, ma anche altri.\nTerre di emigrazione.\nMolti \"\u00e9migr\u00e9s\" fuggirono inizialmente dalla Russia del Sud e dall'Ucraina verso la Turchia e, di l\u00ec, si diressero verso i paesi slavi dell'Europa dell'Est, quali Jugoslavia, Bulgaria, Cecoslovacchia, e Polonia. Un numero notevole fugg\u00ec in Francia, Germania, Estonia, Lituania, Lettonia, e Finlandia. Anche alcuni emigrati sono fuggiti a Svezia, Svizzera, Romania, Italia, Spagna, Portogallo e Belgio. A Berlino e a Parigi si stabil\u00ec dagli anni '20 una fiorente comunit\u00e0 di emigrati.\nQuei civili e militari che a quei tempi stazionavano o vivevano in Siberia e nell'estremo oriente russo si spostarono invece verso Shanghai e altri luoghi circostanti della Cina, Asia Centrale, Turkestan e Giappone.\nDurante e dopo la seconda guerra mondiale molti emigrarono in Gran Bretagna, USA, Canada, Per\u00f9, Colombia, Messico, Brasile, Argentina, Cile, Sudafrica e Australia.\nOrientamento ideologico.\nEmigrato bianco indicava, in generale, un anticomunista che non considerava legittimo il regime sovietico. Infatti il periodo tra 1917 e il 1991 \u00e8 visto come un periodo di occupazione da parte di un regime anticristiano.\nUna parte significativa di emigrati bianchi pu\u00f2 essere definita monarchica, sebbene molti adottarono la posizione di essere \"non predeterminati\" (\"nepredreshentsi\"), credendo che la struttura politica russa avrebbe dovuto essere decisa dal popolo mediante plebiscito popolare.\nMolti emigrati bianchi credevano che la loro missione fosse preservare la cultura e lo stile di vita russo prerivoluzionario finch\u00e9 fossero vissuti all'estero, in modo da influenzare nuovamente la cultura russa dopo il crollo dell'URSS.\nQuello di missione religiosa era un altro concetto promosso da persone come il vescovo John di Shanghai e San Francisco (santo della Chiesa Russa Ortodossa all'estero) che disse al Concilio di tutte le diaspore del 1938:\n\"A tutti i Russi all'estero \u00e8 stato garantito di splendere con la luce dell'ortodossia, cosicch\u00e9 gli altri popoli, vedendo le loro nobili intenzioni, possano glorificare Dio, e cos\u00ec ottenere la salvezza per se stessi.\"\nMolti rifugiati bianchi credevano inoltre che fosse loro dovere rimanere attivi nel combattere la dittatura sovietica, con la speranza di liberare la Russia. Questa ideologia fu largamente ispirata dal generale P\u00ebtr Nikolaevi\u010d Vrangel', che disse riguardo alla sconfitta dell'esercito russo: \"La battaglia per la Russia non \u00e8 terminata, ha solamente cambiato aspetto\".\nIl Capitano Vasilij Vasilhevi\u010d Orjehov, veterano dell'esercito bianco, editore del giornale \"Sentry\", espresse quest'idea di responsabilit\u00e0 con le seguenti parole: \"Verr\u00e0 il giorno - credetemi - verr\u00e0, in cui la Russia liberata chieder\u00e0 a ciascuno di noi: 'Cosa hai fatto per accelerare la mia liberazione?' Lasciateci il diritto non di vergognarci, ma di essere fieri della nostra vita all'estero. Essendo attualmente privi della madre patria lasciateci almeno la nostra fede in essa, l'incontrollato desiderio per il fato, il sacrificio, tra coloro che si considerano una famiglia unita dalla fratellanza nella lotta per la sua liberazione\".\nOrganizzazioni e attivit\u00e0.\nGli emigrati formarono diverse organizzazioni con l'obiettivo di combattere il regime dei Soviet. La prima fu l'\"Unione delle forze armate russe\" (\"Russian All-Military Union\") fondata dal generale P\u00ebtr Nikolaevi\u010d Vrangel', dal 1924 in contrapposizione con Nikolaj Nikolaevi\u010d Romanov, dal 1929 guidata da Alexander Pavlovi\u010d Kutepov e dal 1930 fino al 1937 da Evgenij-Ljudvig Karlovi\u010d Miller.\nAltre furono la Brotherhood of Russian Truth e la National Alliance of Russian Solidarists (NTS) fondata nel 1930. Per questo motivo gli emigrati bianchi vennero infiltrati dalla polizia segreta sovietica (con l'operazione TREST e Inner Line). Dal 1937 alcune centinaia di veterani bianchi nella Legione dei Volontari Bianchi servirono come volontari nelle file del Bando Nazionalista durante la guerra civile spagnola.\nAlcuni rifugiati bianchi ebbero simpatie pro-sovietiche, e perci\u00f2 furono etichettati \"patrioti sovietici\". Questi gruppi crearono organizzazioni come la Mladorossi, la Evraziitsi, e la Smenovekhovtsi.\nDurante la Seconda guerra mondiale, molti rifugiati bianchi presero parte all'Esercito Russo di Liberazione. D'altro canto, un numero consistente partecip\u00f2 ai movimenti anti-nazisti come la resistenza francese. Durante la guerra, i rifugiati bianchi vennero in contatto con ex cittadini sovietici dai territori occupati dalla Germania che usarono la ritirata tedesca come un'opportunit\u00e0 per scappare dall'Unione Sovietica o erano in Germania e in Austria come prigionieri di guerra e lavoratori forzati e preferirono restare ad Ovest; spesso ci si riferisce a loro con il termine \"seconda ondata\" di emigrati (spesso chiamati anche PR - persone rifugiate). Questa pi\u00f9 breve seconda ondata ha molto presto cominciato ad assimilarsi alla comunit\u00e0 dei rifugiati bianchi.\nDopo la guerra, gli attivisti anti-sovietici provennero quasi esclusivamente da NTS: le altre organizzazioni o si dissolsero, o cominciarono a concentrarsi esclusivamente all'autopreservazione e/o ad educare la giovent\u00f9. Varie organizzazioni giovanili, come gli Scouts russi in esilio divennero funzionali nel crescere giovani con una tradizione e cultura russa pre-sovietica.\nI rifugiati bianchi, per preservare la propria chiesa dall'influenza sovietica, formarono la Chiesa ortodossa russa all'estero nel 1924. La chiesa esiste tuttora, costituendo il centro sia culturale che spirituale della comunit\u00e0 russa ortodossa all'estero. Il 17 maggio 2007, l'Atto di comunione canonica con il patriarcato di Mosca ristabil\u00ec legami canonici tra la Chiesa ortodossa russa all'estero ed il Patriarcato di Mosca della Chiesa ortodossa, dopo pi\u00f9 di ottanta anni di separazione.\nImportanti \"emigrati della prima onda\".\nPersonaggi politici e militari:\nPersonaggi religiosi:\nStorici e filosofi:\nArtisti:\nScienziati ed inventori:\nAltre personalit\u00e0:\nOrganizzazioni degli emigrati bianchi.\nGiurisdizione delle chiese ortodosse:\nOrganizzazioni militari e paramilitari:\nOrganizzazioni politiche:\nOrganizzazioni giovanili:"}
{"id": "2102822", "revid": "1610933", "url": "https://it.wikipedia.org/wiki?curid=2102822", "title": "Albatro reale del sud", "text": ""}
{"id": "2102824", "revid": "339392", "url": "https://it.wikipedia.org/wiki?curid=2102824", "title": "Frate Cesare Bonizzi", "text": ""}
{"id": "2102827", "revid": "1543377", "url": "https://it.wikipedia.org/wiki?curid=2102827", "title": "NBA All-Star Weekend 1998", "text": "L'NBA All-Star Weekend 1998, svoltosi a New York, vide la vittoria finale della Eastern Conference sulla Western Conference per 135 a 114.\nMichael Jordan, dei Chicago Bulls, fu nominato MVP della partita. Jeff Hornacek, degli Utah Jazz vinse l'NBA Three-point Shootout.\nL'NBA Rookie Challenge venne vinto dalla Eastern Conference sulla Western Conference per 85 a 80. MVP della partita fu \u017dydr\u016bnas Ilgauskas dei Cleveland Cavaliers.\nIn questa edizione non si disput\u00f2 il consueto Slam Dunk Contest."}
{"id": "2102831", "revid": "4711", "url": "https://it.wikipedia.org/wiki?curid=2102831", "title": "NBA All-Star Game 1998", "text": ""}
{"id": "2102832", "revid": "125646469", "url": "https://it.wikipedia.org/wiki?curid=2102832", "title": "Max Parodi (attore)", "text": "Biografia.\nAppassionato di calcio, ha giocato a discreti livelli nelle formazioni giovanili del Genoa. Nel 1996 ha lasciato l'attivit\u00e0 sportiva per trasferirsi ai Caraibi, alternandosi fra Cuba e Florida e svolgendo l'attivit\u00e0 di animatore in villaggi turistici; \u00e8 divenuto poi popolare anche in Messico. Il suo primo film di una certa importanza \u00e8 stato \"Monella\" di Tinto Brass, in cui ha interpretato il ruolo del protagonista maschile; successivamente ha lavorato in altre pellicole del cineasta milanese.\nAgli inizi della carriera cinematografica era presentato come Mario Parodi e solo in seguito ha assunto lo pseudonimo di \"Max\". Ha lavorato per alcuni anni nei fotoromanzi del settimanale \"GrandHotel\". Negli anni duemila \u00e8 stato chiamato a recitare in film e molte fiction televisive, tra cui anche \"Il Grande Torino\", \"L'allenatore nel pallone 2\" e \"La farfalla granata\", una fiction su Gigi Meroni."}
{"id": "2102835", "revid": "1494169", "url": "https://it.wikipedia.org/wiki?curid=2102835", "title": "A Dog of Flanders", "text": ""}
{"id": "2102840", "revid": "210936", "url": "https://it.wikipedia.org/wiki?curid=2102840", "title": "Big Bang (album)", "text": ""}
{"id": "2102843", "revid": "110157", "url": "https://it.wikipedia.org/wiki?curid=2102843", "title": "LG Hockey Games 2008", "text": "Gli LG Hockey Games 2008 furono la 3\u00aa edizione degli LG Hockey Games, la 18\u00aa da quando fu istituito il torneo nel 1991 con il nome di \"Sweden Hockey Games\". La manifestazione, parte dell'Euro Hockey Tour, si tenne, come vuole tradizione, a Stoccolma, in Svezia.\nFu la Russia, che poi si sarebbe aggiudicata anche l'EHT, a vincere il torneo.\nLa prima partita, fu giocata a Tampere, in Finlandia, secondo quanto prescrive il regolamento dell'EHT.\nMigliori giocatori.\nGiocatori nominati dal comitato organizzatore:\nSquadra ideale nominata dai media:"}
{"id": "2102844", "revid": "232134", "url": "https://it.wikipedia.org/wiki?curid=2102844", "title": "Against Me", "text": ""}
{"id": "2102845", "revid": "232134", "url": "https://it.wikipedia.org/wiki?curid=2102845", "title": "Academy Is...", "text": ""}
{"id": "2102849", "revid": "599013", "url": "https://it.wikipedia.org/wiki?curid=2102849", "title": "Javier Baraja", "text": "\u00c8 fratello di Rub\u00e9n Baraja.\nCarriera.\nCresciuto nel vivaio della squadra della sua citt\u00e0 di nascita, il Real Valladolid, ha esordito nella Liga il 28 agosto 2001 nella partita persa per 4-0 dal Real Valladolid contro il Deportivo la Coru\u00f1a.\nDopo alcuni anni passati al Getafe e al M\u00e1laga, torna nella sua squadra d'origine nel 2005, dove contribuisce alla promozione della squadra nella Primera Divisi\u00f3n."}
{"id": "2102850", "revid": "729019", "url": "https://it.wikipedia.org/wiki?curid=2102850", "title": "Anatahan", "text": "Anatahan \u00e8 un'isola vulcanica dell'oceano Pacifico dell'arcipelago delle Isole Marianne.\nL'isola ha una superficie di 31.21\u00a0km\u00b2 ed \u00e8 disabitata a causa dell'elevata attivit\u00e0 vulcanica. Amministrativamente appartiene alla municipalit\u00e0 Isole Settentrionali delle Isole Marianne Settentrionali.\nStoria.\nDurante la prima guerra mondiale, Anatahan pass\u00f2 sotto il controllo dell'Giappone, e fu amministrato come Mandato del Pacifico meridionale.\nNel giugno 1944, 30 sopravvissuti di almeno tre naufragi di navi giapponesi raggiunsero Anatahan. Dopo la resa del Giappone nella seconda guerra mondiale, gli americani, dopo aver preso possesso dell'isola, la evacuarono da due giapponesi e 45 nativi, ma i restanti naufraghi giapponesi rifiutarono di credere che la guerra fosse finita, e fuggirono all'interno dell'isola come soldati fantasma giapponesi.\nDal 1950, i sopravvissuti furono guidati da Kazuko Higa, che era l'unica donna rimasta sull'isola. Higa visse con un harem di cinque uomini, ma dopo undici morti avvenute in circostanze incerte, il gruppo si arrese nel giugno del 1951.\nLa loro storia, narrata come una raccapricciante storia di sesso e morte violenta da parte dei mass media, ed \u00e8 stata ritratta nel 1953 da Josef von Sternberg nel suo film The Saga of Anatahan. Nel 1954, uno dei sopravvissuti, Michiro Maruyama, pubblic\u00f2 un libro, Anatahan Island of the Unfortunates, che tent\u00f2 di confutare le accuse pi\u00f9 infamanti. La storia \u00e8 stata ripresa nel 1998 dall'autore giapponese Kaoru Ohno con il romanzo Cage on the Sea, e nel 2008 da Natsuo Kirino con il racconto \"Tokyo-jima\", che \u00e8 diventato un film nel 2010."}
{"id": "2102851", "revid": "20486254", "url": "https://it.wikipedia.org/wiki?curid=2102851", "title": "Dyrrachium", "text": ""}
{"id": "2102858", "revid": "1776051", "url": "https://it.wikipedia.org/wiki?curid=2102858", "title": "Warped Tour 2006 Tour Compilation", "text": "Warped Tour 2006 Tour Compilation \u00e8 la nona compilation del Warped Tour, pubblicata il 6 giugno 2006.\nLa copertina mostra il bassista e cantante Mike Herrera dei MxPx fotografato durante il Warped Tour 2005."}
{"id": "2102859", "revid": "2018934", "url": "https://it.wikipedia.org/wiki?curid=2102859", "title": "Bundesliga (baseball)", "text": "La Bundesliga rappresenta il massimo campionato di baseball tedesco, e viene organizzato dalla federazione tedesca. Giocato generalmente da aprile ad agosto, \u00e8 suddiviso in due raggruppamenti rispettivamente da 8 squadre ciascuno, per un totale di 16.\nLega maggiore.\nLa prima lega, di livello tecnico maggiore, \u00e8 suddivisa in Divisione Nord (che annovera 8 squadre) e Divisione S\u00fcd (da 8 squadre). Le prime quattro squadre di ciascun raggruppamento si qualificano per i quarti di finale dei play-off scudetto, seguiti da semifinali e finali. Le ultime tre classificate della Divisione Nord giocano un girone a tre per evitare la retrocessione, mentre le classificate dal 5\u00ba all'8\u00ba posto della Divisione Sud giocano un play-out a quattro con semifinali e la serie finale tra le due squadre perdenti.\nBundesliga Nord.\nAl 2021, vi partecipano otto squadre:\nBundesliga Sud.\nAl 2021, vi partecipano otto squadre:"}
{"id": "2102861", "revid": "834", "url": "https://it.wikipedia.org/wiki?curid=2102861", "title": "The Big Bang", "text": ""}
{"id": "2102862", "revid": "1543377", "url": "https://it.wikipedia.org/wiki?curid=2102862", "title": "Meghnad Saha", "text": "Biografia.\nSaha nacque il 6 ottobre 1893 nel villaggio di Shaoratoli, nei pressi di Dacca (allora facente parte dell'Impero Britannico), capitale dell'odierno Bangladesh. Di famiglia povera, conobbe un'infanzia stentata. Ottenne l'istruzione primaria alla Dhaka Collegiate School, per poi continuare al Dhaka College. Fu inoltre studente al Presidency College di Kolkata, professore alla Allahabad University dal 1923 al 1938, quindi docente e preside della facolt\u00e0 di Scienze dell'Universit\u00e0 di Calcutta fino alla sua morte, avvenuta nel 1956. Nel 1927 divenne membro della Royal Society e presiedette il Congresso Scientifico Indiano nel 1934.\nEbbe professori e compagni di classe piuttosto brillanti. Nei suoi giorni da studente, Jagadish Chandra Bose e Prafulla Chandra Roy erano all'apice della loro fama, mentre tra i suoi compagni di classe vi erano, tra gli altri, Satyendranath Bose, Jnan Ghosh e J. N. Mukherjee.\nI lavori pi\u00f9 noti di Saha, riguardanti la ionizzazione termica degli elementi chimici, lo condussero a formulare la relazione oggi nota come equazione di Saha, strumento fondamentale in astrofisica per l'interpretazione degli spettri delle stelle. Dagli spettri delle varie stelle si pu\u00f2 risalire alla loro temperatura e quindi, utilizzando l'equazione di Saha, determinare lo stato di ionizzazione degli elementi presenti nella stella.\nSaha contribu\u00ec anche a creare diverse istituzioni scientifiche, tra cui il dipartimento di Scienze Fisiche alla Allahabad University e l'Istituto di Fisica Nucleare di Calcutta. Fond\u00f2 inoltre la rivista \"Science and Culture\", di cui fu editore fino alla sua morte. Organizz\u00f2 diverse societ\u00e0 scientifiche, tra cui l'Accademia Nazionale delle Scienze (nel 1930) e, soprattutto, l'Indian Institute of Science nel 1935, tuttora uno dei migliori istituti di ricerca di tutta l'Asia. Gli fu inoltre dedicato l'Istituto di Fisica Nucleare fondato a Kolkata nel 1943.\nTra le altre cose, invent\u00f2 anche uno strumento per misurare la pressione di radiazione del Sole."}
{"id": "2102867", "revid": "20486422", "url": "https://it.wikipedia.org/wiki?curid=2102867", "title": "Campionato tedesco di baseball", "text": ""}
{"id": "2102870", "revid": "20486440", "url": "https://it.wikipedia.org/wiki?curid=2102870", "title": "Campionato di baseball tedesco", "text": ""}
{"id": "2102874", "revid": "695564", "url": "https://it.wikipedia.org/wiki?curid=2102874", "title": "B-Sides", "text": ""}
{"id": "2102878", "revid": "59785", "url": "https://it.wikipedia.org/wiki?curid=2102878", "title": "Geronimo di Cardia", "text": "Biografia.\nNativo di Cardia, citt\u00e0 del Chersoneso tracico, Geronimo sarebbe stato segretario nell'amministrazione macedone e collaboratore del suo conterraneo Eumene di Cardia, cancelliere e generale di Alessandro il Grande; questa ipotesi spiegherebbe la sua familiarit\u00e0 con gli archivi macedoni. Si ritiene che Geronimo fosse presente a Babilonia all'epoca della morte di Alessandro Magno (323 a.C.), in base alla descrizione delle onoranze funebri tributate al Macedone.\nDopo la morte di Alessandro (323 a.C.) Geronimo rest\u00f2 al servizio di Eumene, che raggiunse nella sua satrapia di Cappadocia. Nel 320 a.C., data della sua prima citazione presso gli antichi storici, Geronimo guid\u00f2 per conto di Eumene una missione diplomatica presso Antipatro, in Macedonia. Nel 319 a.C., alla morte del reggente, guid\u00f2 senza successo i negoziati con Antigono I Monoftalmo. Rimase fedele a Eumene durante il conflitto che oppose quest'ultimo ad Antigono.\nNella battaglia della Gabiena, che vide la sconfitta e la morte di Eumene ad opera di Antigono, Geronimo venne ferito e fatto prigioniero (316 a.C.). Perdonato da Antigono Monoftalmo, Geronimo pass\u00f2 definitivamente al servizio degli Antigonidi per i quali assolse numerosi incarichi di fiducia. Inizialmente gli si offr\u00ec la direzione dello sfruttamento del bitume del Mare Morto; questa occupazione fu tuttavia di breve durata a causa della minaccia delle trib\u00f9 arabe. Pass\u00f2 poi al servizio del figlio di Antigono, Demetrio Poliorcete e probabilmente partecip\u00f2, in qualit\u00e0 di membro dello Stato Maggiore, alle battaglie di quest'ultimo a Gaza (312 a.C.) e a Salamina (306 a.C.). Geronimo avrebbe assistito anche alla battaglia di Ipso (301 a.C.), se si interpreta un passo di Plutarco che nega che Geronimo ne sia stato testimone oculare. Nel 293 a.C., dopo che Demetrio ebbe occupato Tebe, Geronimo venne designato armosta (governatore) della Beozia.\nDopo che Demetrio ebbe perso il regno di Macedonia in favore di Lisimaco (286 a.C.), Geronimo rimase al fianco del figlio Antigono Gonata, pretendente al trono macedone, in qualit\u00e0 di consigliere; contribu\u00ec a questa scelta, oltre che la fedelt\u00e0 alla dinastia antigonide, l'avversione di Geronimo a Lisimaco, colpevole ai suoi occhi della distruzione della citt\u00e0 natale. Malgrado l'et\u00e0 avanzata, probabilmente Geronimo partecip\u00f2 anche alla lotta di Antigono Gonata contro Pirro (dal 275 a.C. al 272 a.C.) che termin\u00f2 con la restaurazione degli Antigonidi sul trono di Macedonia. Sembra che abbia trascorso gli ultimi venti anni della sua vita a comporre la storia degli avvenimenti contemporanei del cinquantennio compreso fra la morte di Alessandro Magno a quella di Pirro. Mor\u00ec alla corte di Antigone Gonata all'et\u00e0 di 104 anni.\nOpera.\nDopo la morte di Pirro (272 a.C.) Geronimo cominci\u00f2 a redigere una storia dei Diadochi e dei loro discendenti, gli Epigoni. Dell'opera, di cui si ignora il titolo esatto (\"Storia dei diadochi\", o \"Storia degli epigoni\", o \"Avvenimenti dopo Alessandro\"), rimangono circa venti frammenti. La storia, intesa a celebrare la memoria degli Antigonidi, copriva il periodo compreso fra la morte di Alessandro (323 a.C.) e quella di Pirro ed \u00e8 la principale fonte di numerose opere storiche:\nPer la sua opera Geronimo si avvalse di documenti ufficiali e fu molto attento nell'investigazione dei fatti. I suoi contemporanei criticarono il suo lavoro per la semplicit\u00e0 del suo stile. Gli storici moderni ritengono che Geronimo sia stato un grande storico. Dionigi di Alicarnasso gli attribuisce inoltre il merito di essere stato uno dei primi storici ad aver fornito ai greci notizie sulla storia di Roma."}
{"id": "2102879", "revid": "339392", "url": "https://it.wikipedia.org/wiki?curid=2102879", "title": "Frate Cesare", "text": ""}
{"id": "2102881", "revid": "1543377", "url": "https://it.wikipedia.org/wiki?curid=2102881", "title": "Space Shuttle abort mode", "text": "Gli Space Shuttle abort sono delle procedure di emergenza adottate dalla NASA da applicare in caso di malfunzionamento dei sistemi dello Space Shuttle che comportino l'interruzione repentina della missione. Un esempio tipo in cui si dovrebbero applicare questi scenari \u00e8 il caso in cui si dovesse registrare un grave malfunzionamento dei motori principali della navetta durante la fase di ascesa. Per quanto riguarda la fase di rientro e discesa, ci sono ben poche possibilit\u00e0 di interruzione. Ad esempio il disastro del Columbia accadde durante il rientro atmosferico e non ci sono alternative a malfunzionamenti durante questa fase del volo.\nLe procedure si possono dividere in procedure di interruzione pianificate con integrit\u00e0 della navetta o impreviste che porterebbero alla perdita del veicolo ma ad un tentativo di salvezza per l'equipaggio. Ad esempio, alcuni problemi che si verificassero nella fase di discesa e che comunque fossero compatibili alla salvezza dell'equipaggio, generalmente non sono considerati come interruzioni della missione con integrit\u00e0 della navetta. Un problema ai sistemi di controllo di volo o un malfunzionamento multiplo delle Auxiliary Power Unit, infatti, potrebbero rendere impossibile l'atterraggio in sicurezza e quindi richiedere l'abbandono dello Shuttle da parte degli astronauti tramite i paracadute.\nScenari di interruzione in ascesa.\nCi sono cinque modi programmati per interrompere la missione durante la fase di ascesa, compresa l'interruzione dalla rampa di lancio (RSLS). Questi sono classificati come interruzioni con integrit\u00e0 della navetta (intact abort) e interruzioni impreviste (contingency abort).\nLa scelta della tipologia di interruzione della missione dipende da quanto \u00e8 urgente la situazione e da come pu\u00f2 essere raggiunta la pista di atterraggio. Le procedure possono intervenire in una grande variet\u00e0 di potenziali problemi, ma il problema a cui si \u00e8 posta pi\u00f9 attenzione \u00e8 il malfunzionamento degli motori principali (Space Shuttle Main Engine, SSME), che potrebbe causare l'impossibilit\u00e0 di attraversare l'Atlantico o di raggiungere l'orbita a seconda del momento in cui si verifica il problema e dal numero di motori malfunzionamenti. Altre possibili inconvenienti, escludendo i motori, sono ad esempio un guasto multiplo alle Auxiliary Power Unit (APU), una perdita di pressione in cabina, una perdita dal serbatoio esterno.\nInterruzione della Sequenza di Lancio (RSLS).\nI motori principali (SSME) vengono accesi 6.6 secondi prima del decollo. Da questo momento a quando vengono accesi i Solid Rocket Boosters a T - 0 secondi, gli SSME potrebbero spegnersi e allora verrebbe bloccata la procedura di decollo. Questa \u00e8 chiamata \"Redundant Set Launch Sequencer Abort\", ed \u00e8 accaduta cinque volte, pi\u00f9 precisamente durante le missioni STS-41-D, STS-51-F, STS-51, STS-55, e STS-68. Questo avviene sotto il controllo dei computer e non per intervento umano e cio\u00e8 quando uno dei sensori rileva un problema con gli SSME dopo la loro accensione, ma prima che si accendano gli SRB. Una volta accesi questi ultimi non possono essere pi\u00f9 spenti e cos\u00ec lo Shuttle deve decollare per forza. Nessuna interruzione della missione pu\u00f2 essere messa in pratica finch\u00e9 gli SRB terminano di erogare la loro spinta, cosa che accade dopo 123 secondi dal decollo.\nInterruzioni programmate con integrit\u00e0 della navetta.\nCi sono quattro modalit\u00e0 di interruzione per lo Space Shuttle durante la sua fase di ascesa. Questi scenari sono stati studiati per consentire un rientro sicuro verso una delle piste di atterraggio designate o verso un'orbita pi\u00f9 bassa di quella pianificata per la missione.\nRitorno al Sito di Lancio (RTLS).\nNel \"Ritorno al sito di lancio\" (Return To Launch Site abort, RTLS), lo Shuttle continua l'ascesa e la cabrata finch\u00e9 i solid rocket boosters sono esauriti e quindi espulsi. Poi lo Shuttle compie alcune manovre per dissipare l'energia e portarsi su una traiettoria di rientro. Infine avviene lo spegnimento dei motori principali e il rilascio del serbatoio esterno. L'Orbiter discende cos\u00ec, verso la pista di atterraggio del Kennedy Space Center circa 25 minuti dopo il decollo. Durante la fase di ascesa, il controllo missione avverte l'equipaggio della navetta nel momento in cui l'RTLS non \u00e8 pi\u00f9 possibile, con le parole \"negative return\", approssimativamente quattro minuti dopo il decollo.\nCancellazione con Atterraggio Transoceanico (TAL).\nUna \"Cancellazione con atterraggio transoceanico\" (Transoceanic Abort Landing, TAL) prevede l'atterraggio in una localit\u00e0 predeterminata dell'Africa o nel ovest Europa, in circa 25 o 30 minuti dopo il decollo. Questo scenario \u00e8 utilizzato quando la velocit\u00e0, l'altitudine e la distanza non permettono un ritorno alla base di lancio in modalit\u00e0 RTLS.\nUno scenario TAL deve essere dichiarato approssimativamente tra il T+2:30 (pi\u00f9 di 2 minuti e 30 secondi dopo il decollo) e lo spegnimento dei motori principali (Main Engine Cutoff, MECO) a circa T+8:30 minuti. Lo Shuttle potrebbe cos\u00ec atterrare in piste predefinite in Europa. I tre siti TAL attuali sono Istres Air Base in Francia, Zaragoza Air Base o Mor\u00f3n Air Base in Spagna. Prima del lancio dello Shuttle, due di esse vengono decise in base al piano di volo e viene allertato il personale in caso di utilizzo. La lista dei siti TAL \u00e8 stata modificata nel tempo; recentemente la Ben Guerir Air Base in Marocco \u00e8 stata eliminata a causa di possibili attacchi terroristici. Passati siti TAL sono stati: Mallam Aminu Kano International Airport (Kano, Nigeria); Mataveri International Airport, (Isola di Pasqua, Cile) (per i lanci da Vandenberg); Rota (Spagna); Casablanca (Marocco); e Dakar (Senegal).\nCancellazione a Lancio Avvenuto (AOA).\nLa procedura \"Cancellazione a lancio avvenuto\" (Abort Once Around, AOA) \u00e8 utilizzata quando lo Shuttle non \u00e8 in grado di raggiungere un'orbita stabile a causa della bassa velocit\u00e0 acquisita e quindi deve compiere una sola orbita completa intorno alla terra e atterrare, circa 90 minuti dopo il decollo. La finestra di tempo per usare un AOA \u00e8 veramente corta, giusto pochi secondi tra le opportunit\u00e0 di TAL e l'ATO. Perci\u00f2 la possibilit\u00e0 di scelta di questa procedura \u00e8 estremamente bassa.\nCancellazione Verso un'Orbita (ATO).\nLa procedura \"Cancellazione verso un'orbita\" (Abort To Orbit, ATO) \u00e8 utilizzata quando l'orbita desiderata non pu\u00f2 essere raggiunta, ma si riesce comunque a raggiungere un'orbita stabile pi\u00f9 bassa. Questo successe durante la missione STS-51-F, che continu\u00f2 nonostante il posizionamento, appunto, in un'orbita pi\u00f9 bassa di quella voluta. Inoltre, durante la missione STS-93 ci fu una perdita d'idrogeno, utilizzato come combustibile, dai motori principali che ha portato al posizionamento in un'orbita leggermente pi\u00f9 bassa del previsto, ma non ci fu un vero ATO. Se la perdita fosse risultata pi\u00f9 seria, poteva rendersi necessario un ATO, o un RTLS o un TAL. Nel momento in cui diventa possibile scegliere un ATO, viene comunicato dal controllo missione alla navetta con le parole: \"press to ATO\".\nTra le precedenti procedure di interruzione pianificate, solo la ATO \u00e8 accaduta realmente. Durante la missione STS-51-F, il Centro Controllo Missione di Houston (situato al Lyndon B. Johnson Space Center) ha rilevato un malfunzionamento di un SSME ed ha comunicato: \"Challenger--Houston, Abort ATO. Abort ATO\". Il comandante della navetta ha ruotato il selettore di abort in posizione ATO e ha premuto il pulsante di abort. Cos\u00ec sono iniziate le procedure del software di controllo del volo previste per questa situazione. Nel caso che si abbia una perdita delle comunicazioni, il comandante del volo pu\u00f2 prendere autonomamente la decisione di effettuare una procedura di cancellazione.\nSiti di Atterraggio di Emergenza.\nLe piste di atterraggio di emergenza per l'Orbiter comprendono:\nNel caso di un rientro di emergenza sulla terra, che porterebbe l'Orbiter in un'area dove non \u00e8 possibile raggiungere uno dei luoghi previsti per gli atterraggi di emergenza, l'Orbiter sarebbe teoricamente in grado comunque di atterrare in una qualsiasi pista pavimentata lunga almeno tre chilometri. Tale caratteristica comprende la maggior parte degli aeroporti commerciali (in pratica, gli aeroporti militari americani sarebbero preferibili per ragioni di sicurezza e per minimizzare il disagio al normale traffico aereo commerciale.)\nEsiste un ordine di preferenza delle modalit\u00e0 di cancellazione:\nDiversamente dagli altri voli con equipaggio del programma spaziale americano, lo Shuttle non ha mai effettuato test con astronauti a bordo. La NASA pens\u00f2 per\u00f2 di fare un ulteriore test non orbitale con equipaggio per provare la modalit\u00e0 di interruzione RTLS. Il comandante di STS-1 John Young per\u00f2 rifiut\u00f2 di farlo, asserendo che: \"let's not practice Russian roulette\", (\"io non pratico la roulette russa\"), ad intendere la pericolosit\u00e0 di tale manovra.\nCancellazioni Eventuali.\nLe procedure di cancellazione della missione eventuali (Contingency aborts) sono state studiate per permettere all'equipaggio di sopravvivere nel caso che si verificassero numerosi e gravi malfunzionamenti e non fosse possibile ricorrere alle modalit\u00e0 di interruzione programmate. Queste procedure a volte risulterebbero per\u00f2 dei tentativi disperati per salvare l'equipaggio.\nSe l'Orbiter non fosse in grado di raggiungere la pista di atterraggio, potrebbe tentare di ammarare o tentare un atterraggio sul terreno. Sarebbe per\u00f2 difficile che l'equipaggio a bordo possa sopravvivere. Comunque, se si dovessero verificare delle gravi anomalie, durante la fase di discesa, ma comunque si riuscisse a tenere un volo livellato grazie all'autopilota, l'abbandono della navetta sarebbe realizzabile. Per maggiori dettagli, guarda \"Opzioni di cancellazione Post-Challenger\" qui di seguito.\nNei due disastri occorsi allo Space Shuttle, le cose evolsero negativamente cos\u00ec velocemente che ci fu ben poco da fare. Nel caso del Challenger, gli Space Shuttle Solid Rocket Booster erano in funzione quando ci fu il cedimento. L'Orbiter si disintegr\u00f2 istantaneamente a causa delle notevoli forze aerodinamiche che dovette supportare. \nIl disastro del Columbia accadde, invece, nelle alte zone dell'atmosfera, durante le fasi di rientro. Anche se l'equipaggio fosse stato in grado di abbandonare la navicella spaziale, sarebbe comunque morto a causa delle altissime temperature generate dalla velocit\u00e0 ipersonica\nOpzioni di cancellazione Post-\"Challenger\".\nPrima del \"disastro del Challenger\", STS-51-L, esisteva un numero assai limitato di opzioni per interromper la fase di ascesa. Solo il mancato funzionamento di un unico SSME avrebbe potuto garantire la sopravvivenza dell'equipaggio nei primi 350 secondi della salita. Due o tre malfunzionamenti degli SSME avrebbero portato alla perdita del veicolo e dell'equipaggio senza che ci fosse la possibilit\u00e0 di abbandonare la navetta. Infatti, due o tre malfunzionamenti degli SSME mentre gli SRB erano in funzione avrebbero probabilmente causato la rottura del veicolo portando un eccessivo stress strutturale alle connessioni tra l'Orbiter e il serbatoio esterno. Nemmeno se il malfunzionamento di due o tre SSME fosse avvenuto dopo il distacco degli SRB ci sarebbero state delle possibilit\u00e0. Infatti lo Shuttle non avrebbe avuto sufficiente potenza per raggiungere la pista di atterraggio e gli studi avevano dimostrato che l'ammaraggio nell'oceano non avrebbe lasciato superstiti. In definitiva, la perdita di un secondo o terzo SSME in ogni momento durante uno scenario di RTLS avrebbe portato ad una perdita del veicolo e dell'equipaggio.\nDopo STS-51-L, numerose possibilit\u00e0 di interruzione furono previste. Da adesso, con due motori SSME non funzionanti, l'equipaggio e il veicolo possono essere comunque in grado di sopravvivere in una grande porzione del volo di ascesa effettuando un ritorno e atterraggio alla base del lancio. Se andassero persi tutti e tre gli SSME ci sarebbe comunque una possibilit\u00e0 di salvezza, soprattutto dopo i primi 90 secondi dal lancio. Questo perch\u00e9 la struttura di attacco tra l'Orbiter e il serbatoio esterno \u00e8 stata rinforzata e quindi pu\u00f2 resistere anche alle sollecitazioni dovute alla mancanza di spinta dei tre motori principali.\nUna nuova e significativa opzione introdotta, fu la possibilit\u00e0 di abbandonare la navetta. Non si tratta di seggiolini eiettabili come negli aerei militari, ma di un sistema di fuoriuscita dell'equipaggio durante il volo ( Inflight Crew Escape System ICES). Il veicolo si posiziona in una rotta stabile, grazie all'autopilota e l'equipaggio si cala per mezzo di una pertica verso un'uscita posta sotto l'ala sinistra, per poi paracadutarsi sulla terra o sul mare. Esistono svariate possibilit\u00e0 in cui non sia raggiungibile la pista di atterraggio di emergenza e la navetta sia comunque integra e sotto controllo. Prima del disastro del \"Challenger\" accadde che proprio a quest'ultima, durante la missione STS-51-F si riscontr\u00f2 la perdita di un motore circa 345 secondi dopo il decollo. Un secondo SSME fece leggere delle temperature eccessivamente alte e fu prontamente spento dal centro di controllo. Se la perdita del secondo SSME fosse avvenuta entro i primi 20 secondi dalla perdita del primo, la navetta non avrebbe avuto sufficiente energia per attraversare l'Atlantico per raggiungere una pista di atterraggio e, senza la possibilit\u00e0 di abbandonarla, l'equipaggio sarebbe probabilmente andato perso. Per permettere l'abbandono dello Shuttle alle alte altitudini, l'equipaggio adesso indossa una nuova tuta spaziale, chiamata Advanced Crew Escape Suit, durante le fasi di ascesa e discesa. Prima del disastro del \"Challenger\", gli astronauti indossavano normali tute, fatta eccezione per i primi voli di test.\nUn'altra soluzione del dopo \"Challenger\" \u00e8 il cosiddetto \"East Coast Abort Landings\" (ECAL) (Interruzione con atterraggio sulla East Coast). I lanci con grande inclinazione (ad esempio tutti i lanci per la ISS) adesso possono contare anche su di una pista di emergenza sulla East Cost.\nUn'interruzione ECAL \u00e8 simile al RTLS, ma invece di far atterrare l'Orbiter al Kennedy Space Center, si proverebbe a farlo atterrare in un luogo lungo la east coast del nord America. Sono numerosi i siti presi in considerazione e vanno dal Sud Carolina e Bermuda fino ad arrivare a Terranova, in Canada. ECAL \u00e8 considerata un'interruzione imprevista ed \u00e8 meno preferibile ad un'interruzione programmata, principalmente perch\u00e9 c'\u00e8 poco tempo per scegliere il luogo di atterraggio e prepararsi per l'arrivo dell'Orbiter. Infatti i luoghi per un ECAL non sono predisposti per ricevere l'atterraggio di un Orbiter. \nNumerosi altri miglioramenti nelle procedure di interruzione sono state implementate, molti dei quali comprendono procedure software per gestire l'energia del veicolo nei vari scenari che possono capitare. Questi danno delle grandi possibilit\u00e0 di raggiungere una pista d'atterraggio d'emergenza nei vari casi di malfunzionamento dei motori principali.\nSistema di espulsione.\nL'ipotesi di un sistema di espulsione, spesso chiamato Launch Escape System (LES), \u00e8 stato pi\u00f9 volte proposto e discusso per lo Shuttle. Dopo le perdite di \"Challenger e \"Columbia\" \u00e8 stata posta un notevole interesse su questo sistema. Tutti i voli con equipaggio del programma americano, precedenti allo Shuttle, erano provvisti del launch escape system, ma non era mai stato usato. Un seggiolino eiettabile, derivato dal modello in uso sul Lockheed SR-71, era stato installato sui primi quattro voli dello shuttle (tutte missioni con solo due membri d'equipaggio, effettuati con la navetta Space Shuttle Columbia), e poi rimosso in seguito. I seggiolini eiettabili non furono proposti in seguito per le seguenti ragioni:\nUn'alternativa ai sedili eiettabili \u00e8 rappresentata dalla \"escape crew capsule\" o sistema d'espulsione della cabina, dove l'equipaggio s\u00ec eietta dentro una capsula protettiva. Questi sistemi sono gi\u00e0 stati usati in alcuni aerei militari. Il B-58 Hustler e l'XB-70 Valkyrie usano l'espulsione della capsula. Alcune versioni del General Dynamics F-111 e del Rockwell B-1 bomber usano invece l'espulsione dell'intera cabina.\nCome i seggiolini eiettabili, anche l'espulsione della capsula non \u00e8 un sistema facile da implementare per l'uscita rapida dallo Space Shuttle. Infatti, alcuni membri dell'equipaggio sono seduti nel ponte di mezzo, sotto ad un'importante struttura del veicolo.\nL'espulsione della cabina potrebbe per\u00f2 essere d'aiuto per una grande porzione di volo dello Shuttle. A differenza dei seggiolini eiettabili fornisce protezione all'equipaggio dalle alte temperature, dalle pressioni dovute al vento, dalle perdite d'ossigeno o vapori. In linea teorica la cabina eiettabile sarebbe in grado di resistere anche ad un rientro atmosferico, portando tuttavia ad un incremento dei costi, e all'aumento della complessit\u00e0 progettuale e del peso. L'espulsione della cabina non \u00e8 stata implementata per le seguenti ragioni:"}
{"id": "2102885", "revid": "110157", "url": "https://it.wikipedia.org/wiki?curid=2102885", "title": "Diomedea sanfordi", "text": "L'albatro reale del nord (Diomedea sanfordi ) \u00e8 un grosso uccello marino della famiglia dei Diomedeidi. Strettamente imparentato con l'albatro reale del sud, \u00e8 stato separato da questa specie solo nel 1998, sebbene alcuni autori li considerino entrambi sottospecie dell'albatro reale. La specie del nord si differenzia da quella meridionale per avere la superficie superiore delle ali di colore completamente nero, rispetto all'altra che presenta su di essa alcune macchie bianche. Differisce da essa anche nel comportamento. L'albatro reale del nord \u00e8 lungo circa 115\u00a0cm, pesa 6,2-8,2\u00a0kg ed ha un'apertura alare compresa tra i 270 e i 305\u00a0cm.\nComportamento.\nNidifica sulle Isole Chatham, su quella di Enderby, appartenente alle Auckland, e a Capo Taiaroa, nella Penisola di Otago, in Nuova Zelanda. Le sue colonie sono pi\u00f9 numerose di quelle di ogni altro grande albatro. Nel nido viene deposto un unico uovo incubato da entrambi i genitori per circa 80 giorni. Il pulcino viene covato fino all'et\u00e0 di un mese ed \u00e8 pronto per volare dopo 240 giorni. L'albatro reale del nord ha un areale circumpolare, ma la maggior parte degli esemplari si nutre al largo della piattaforma patagonica. Si ciba soprattutto di calamari, che costituiscono l'85% della sua dieta, ma anche di alcune specie di pesci.\nConservazione.\nL'albatro reale del nord \u00e8 una specie minacciata. I suoi terreni riproduttivi sulle Isole Chatham sono stati devastati da una serie di tempeste che hanno spazzato via quasi tutto il materiale utilizzato per la costruzione dei nidi. I pulcini e le uova degli esemplari che nidificano sull'Isola del Sud, invece, sono predati dalle specie introdotte dall'uomo."}
{"id": "2102886", "revid": "1610933", "url": "https://it.wikipedia.org/wiki?curid=2102886", "title": "Albatro reale del nord", "text": ""}
{"id": "2102887", "revid": "297059", "url": "https://it.wikipedia.org/wiki?curid=2102887", "title": "Space Shuttle abort", "text": ""}
{"id": "2102891", "revid": "36426", "url": "https://it.wikipedia.org/wiki?curid=2102891", "title": "Cappella del cardinale del Portogallo", "text": ""}
{"id": "2102896", "revid": "36426", "url": "https://it.wikipedia.org/wiki?curid=2102896", "title": "Tomba del cardinale del Portogallo", "text": ""}
{"id": "2102901", "revid": "1305772", "url": "https://it.wikipedia.org/wiki?curid=2102901", "title": "No Rest for the Wicked", "text": ""}
{"id": "2102920", "revid": "287204", "url": "https://it.wikipedia.org/wiki?curid=2102920", "title": "G\u00fcnther Quandt", "text": "Biografia.\nGiovent\u00f9.\nSuo padre, Emil Quandt (1849-1925), nel 1883 aveva sposato la figlia di un ricco industriale tessile e nel 1900 era passato alla guida dell'azienda. G\u00fcnther aveva tre tra fratelli e sorelle: Gerhard, Werner e la sorella minore Edith. Werner spos\u00f2 Eleanor Quandt, che dopo la seconda guerra mondiale protesse il cognato G\u00fcnther dagli Alleati che lo avevano posto sotto accusa. Edith spos\u00f2 invece il proprietario di un'altra azienda tessile.\nDurante la prima guerra mondiale, con G\u00fcnther alla guida degli affari di famiglia, i Quandt fornirono all'esercito tedesco le uniformi, ponendo le basi di una fortuna che dopo la guerra G\u00fcnther us\u00f2 per acquisire la \"Accumulatorenfabrik AG\" (AFA), una fabbrica di batterie con sede ad Hagen che in seguito prese il nome di VARTA, una compagnia mineraria che estraeva potassa, varie aziende siderurgiche (tra cui la IVKA) e quote societarie della BMW e della Daimler-Benz.\nG\u00fcnther Quandt spos\u00f2 in prime nozze Antoine \u2018Toni\u2019 Ewald: ebbero due figli, Helmut Quandt (1908-1927) ed Herbert Quandt (1910-1982). Antoine mor\u00ec nel 1918 colpita dall'epidemia di influenza spagnola.\nDal suo secondo matrimonio, celebrato il 4 gennaio 1921 a Bad Godesberg, con Magda Ritschel nacque un altro figlio, Harald Quandt. Magda aveva la met\u00e0 degli anni di G\u00fcnther e il matrimonio si concluse con un divorzio nel 1929. Due anni dopo Magda spos\u00f2 Joseph Goebbels, con Adolf Hitler come testimone di nozze.\nIl periodo nazista.\nQuandt si iscrisse al partito nazista nel 1933, dopo l'elezione di Hitler a Cancelliere. Nel 1937 Hitler lo nomin\u00f2 \"Wehrwirtschaftsf\u00fchrer\", un titolo dato agli industriali che ricoprivano un ruolo determinante nell'economia di guerra nazista. In quell'epoca le aziende del gruppo Quandt fornivano all'esercito tedesco munizioni, fucili, pezzi di artiglieria e batterie. Secondo lo storico Ralf Blank la famiglia Quandt si serv\u00ec di lavoratori ridotti in schiavit\u00f9 presi dai campi di concentramento in almeno tre dei loro stabilimenti, ad Hannover, Berlino e Vienna. Centinaia di questi lavoratori finirono per morire. Le condizioni di lavoro erano terribili, specialmente nelle fabbriche di batterie, dove era sorte comune finire avvelenati. Sui terreni dell'AFA di Hannover fu allestito un campo di concentramento con una zona dedicata alle esecuzioni capitali. Quandt fu anche uno degli industriali che si appropriarono indebitamente di aziende in giro per tutta l'Europa man mano che le conquiste di Hitler procedevano.\nDopo la guerra.\nNel 1946 G\u00fcnther Quandt fu arrestato e incarcerato per i suoi rapporti con Goebbels. Tra la sorpresa di molti fu giudicato solo un \"mitl\u00e4ufer\", ovvero uno che aveva accettato l'ideologia nazista, ma che non aveva avuto parte attiva nei crimini commessi. Nel gennaio 1948 venne rilasciato. Uno dei rappresentanti della pubblica accusa al processo di Norimberga, Benjamin Ferencz, sostiene che, se le prove che si sono raccolte ora contro G\u00fcnther Quandt fossero state presentate al tribunale allora \"Quandt sarebbe stato accusato degli stessi reati dei direttori della IG Farben\". Questi ultimi furono condannati ad otto anni di carcere. Uscito di prigione, Quandt fu invece abile a reinserirsi negli organi direttivi di molte aziende tedesche come ad esempio la Deutsche Bank. Nel 1951 venne anche nominato cittadino onorario dell'Universit\u00e0 di Francoforte. Il 30 dicembre 1954 mor\u00ec durante una vacanza al Cairo, in Egitto.\nI due figli che gli erano sopravvissuti, Herbert e Harald, gestirono insieme il patrimonio che avevano ereditato, anche se Harald Quandt si concentr\u00f2 maggiormente sugli impianti industriali \"Karlsruhe Augsburg AG\" (IWKA), mentre Herbert Quandt gest\u00ec prevalentemente gli investimenti nell'AFA/VARTA, nella Daimler-Benz e nella BMW."}
{"id": "2102922", "revid": "287204", "url": "https://it.wikipedia.org/wiki?curid=2102922", "title": "Gunther Quandt", "text": ""}
{"id": "2102925", "revid": "104458", "url": "https://it.wikipedia.org/wiki?curid=2102925", "title": "Clariden", "text": "Il Clariden (3.267\u00a0) \u00e8 una montagna delle Alpi Glaronesi (sottosezione Alpi Urano-Glaronesi). Si trova a cavallo del Canton Uri e del Canton Glarona in Svizzera.\nDescrizione.\nLa montagna \u00e8 collocata a sud del Passo del Klausen e ad est del Gross Sch\u00e4rhorn. Si pu\u00f2 salire sulla montagna partendo dalla \"Claridenh\u00fctte\" (2.457\u00a0m)."}
{"id": "2102931", "revid": "104458", "url": "https://it.wikipedia.org/wiki?curid=2102931", "title": "Climax (motori)", "text": ""}
{"id": "2102933", "revid": "123721897", "url": "https://it.wikipedia.org/wiki?curid=2102933", "title": "Nello e Patrasche", "text": " \u00e8 un anime prodotto dalla Tokyo Movie Shinsha nel 1992 e ispirato al romanzo \"Il cane delle Fiandre\" di Maria Louise Ram\u00e9. \u00c8 la storia di Nello e del suo cane Patrasche, che abita col nonno e che si guadagna da vivere vendendo latte. La serie \u00e8 stata trasmessa in Italia per la prima volta nel 1994 da TMC (dov'\u00e8 in seguito stata replicata all'interno del contenitore \"Zap Zap\") e riproposta in una nuova edizione da Rai 2 nel 2006 con il titolo Il mio amico Patrasche.\nEsiste un'altra versione anime della storia di Nello e Patrasche, prodotta nel 1975 dalla Nippon Animation e trasmessa in Italia col titolo \"Il fedele Patrash\" nel 1984.\nTrama.\nLe vicende si svolgono nella regione delle Fiandre nei pressi di Anversa. Nello \u00e8 orfano dei genitori e abita con il nonno, con il quale si guadagna da vivere vendendo latte. Un giorno il ragazzo trova lungo la strada un bellissimo cane delle Fiandre, ferito e bisognoso di cure, che chiamer\u00e0 Patrasche. Il cane si dimostrer\u00e0 sempre fedele e riconoscente con Nello e da quel momento lo aiuter\u00e0 nel trasporto del latte dalla casetta del nonno alla citt\u00e0. Nello stringer\u00e0 anche una forte amicizia con la giovane Alois, ostacolata per\u00f2 dal padre della ragazzina, l'uomo pi\u00f9 ricco del villaggio.\nNello possiede un grande talento per la pittura, ammira i quadri di Rubens e desidererebbe tanto vedere l'opera del grande pittore esposta nella chiesa della citt\u00e0, osservabile per\u00f2 solo a pagamento.\nRipone le sue speranze di una vita migliore in una gara di disegno ad Anversa, ma la giuria sceglie un altro vincitore, sicuramente meno meritevole di lui, ma figlio di un personaggio in vista della citt\u00e0. Dopo la morte del nonno, disperato e senza pi\u00f9 una casa, si rifugia insieme a Patrasche nella chiesa di Anversa per scampare al terribile rigore dell'inverno. L\u00ec finalmente verr\u00e0 esaudito il suo grande desiderio: dopo tanto tempo riuscir\u00e0 a vedere come in un sogno le famose opere di Rubens (\"La discesa dalla Croce\" e \"L'erezione della Croce\") esposte nella chiesa.\nIl mattino seguente Nello e Patrasche verranno trovati entrambi morti congelati, con Nello abbracciato al suo fedele cane.\nEdizioni italiane.\nEsistono due versioni italiane di questo anime. La prima, dal titolo \"Nello e Patrasche\" \u00e8 stata trasmessa per la prima volta da Telemontecarlo nel 1994. Nel 2006 Rai 2 ha trasmesso la serie animata con un nuovo doppiaggio a cura di Shin Vision, la quale annunci\u00f2 anche una pubblicazione di DVD che per\u00f2 non si \u00e8 mai concretizzata."}
{"id": "2102938", "revid": "1573940", "url": "https://it.wikipedia.org/wiki?curid=2102938", "title": "Diomedea antipodensis", "text": "L'albatro degli antipodi (Diomedea antipodensis ) \u00e8 un grosso uccello marino della famiglia dei Diomedeidi. Appartenente ai grandi albatri del genere \"Diomedea\", a partire dal 1992 \u00e8 stato considerato una sottospecie dell'albatro urlatore, per poi essere elevato da alcuni autori al rango di specie nel 1998. Sebbene non tutti gli scienziati lo ritengano una specie a s\u00e9 stante, uno studio del 2004 sul DNA mitocondriale e sui microsatelliti degli uccelli membri del complesso di specie dell'albatro urlatore ha supportato questa nuova classificazione. L'albatro degli antipodi \u00e8 pi\u00f9 piccolo di quello urlatore ed ha il piumaggio riproduttivo prevalentemente bruno; sotto altri aspetti, comunque, le due specie non differiscono granch\u00e9 tra di loro.\nDistribuzione e habitat.\nNidifica nelle isole al largo della Nuova Zelanda. Se ne riconoscono due sottospecie: \"Diomedea antipodensis antipodensis\", che nidifica sulle Isole Antipodi e sull'Isola di Campbell, e \"Diomedea antipodensis gibsoni\", che nidifica sulle Isole Auckland. Nel 1998 questa seconda sottospecie \u00e8 stata riconosciuta come specie separata, ma gli studi del 2004 hanno mostrato che le prove a carico di questa suddivisione sono veramente esigue. Gli albatri degli antipodi sono diffusi in tutto il Pacifico meridionale, dall'Australia fino al Cile.\nBiologia.\nSi nutrono soprattutto di calamari e di piccoli pesci e al largo del Nuovo Galles del Sud sono stati visti seguire i banchi di seppie giganti. Diversamente da altri albatri, comunque, non si cibano di crostacei."}
{"id": "2102940", "revid": "1610933", "url": "https://it.wikipedia.org/wiki?curid=2102940", "title": "Albatro degli Antipodi", "text": ""}
{"id": "2102946", "revid": "15756", "url": "https://it.wikipedia.org/wiki?curid=2102946", "title": "Jorge Camacho", "text": " Scrive in lingua spagnola ed esperanto, lingua che impar\u00f2 nel 1980.\nBiografia.\n\u00c8 stato un membro dell'Accademia di esperanto (Akademio de Esperanto) dal 1992 fino al 2001. Oltre la sua attivit\u00e0 di scrittore, dal 1995 lavora a Bruxelles come interprete per l'Unione europea dall'inglese e finlandese allo spagnolo. Dall'inizio degli anni '80 fino a met\u00e0 degli anni '90 us\u00f2 anche lo pseudonimo Georgo Kama\u0109o, ovvero l'esperantizzazione del suo nome.\nCamacho fu eletto all'Accademia di esperanto nel 1992, ma nell'agosto 2001 annunci\u00f2 le sue dimissioni dovute alla delusione del movimento esperantista. Comunque rimase attivo nell'esperanto e continua a passare in rassegna opere letterarie.\nOpere.\nCamacho divenne famoso per le sue poesie e i brevi racconti degli ultimi anni '80, per i quali ricevette vari premi nel \"Belartaj Konkursoj de UEA\". Vinse il Premio Grabowski nel 1992.\nInoltre era considerato nei primi anni '90 come appartenente alla cosiddetta \"Scuola Iberica\" (\"Ibera Skolo\") di scrittori esperantisti assieme ad altri tre abitanti della Penisola Iberica.\nNegli anni '90, Camacho inizi\u00f2 ad opporsi pubblicamente a Giorgio Silfer per la sua interpretazione del punto di vista \"raumista\". Scrisse \"La Majstro kaj Martinelli\" (\"Il Maestro e Martinelli\"), una satira pungente su Silfer (ispirato da una novella dal nome simile di Michail Afanas'evi\u010d Bulgakov), e critic\u00f2 la sua ideologia in \"La liturgio de la foiro\" (\"La liturgia della fiera\").\nLavori editoriali.\nJorge Camacho fu l'editore in capo dell'almanacco di letteratura \"Beletra Almanako\", sino a dicembre 2014. Da allora non fa parte della redazione."}
{"id": "2102954", "revid": "767487", "url": "https://it.wikipedia.org/wiki?curid=2102954", "title": "Il dubbio (film 2008)", "text": "Il dubbio (\"Doubt\") \u00e8 un film del 2008 scritto e diretto da John Patrick Shanley, adattamento cinematografico del suo omonimo dramma teatrale, vincitore del Premio Pulitzer nel 2005. Per la creazione del personaggio \"Suor James\", Shanley ha preso ispirazione dalla sua insegnante Margaret McEntee.\nLa pellicola ha ottenuto 5 candidature agli Oscar 2009, per l'intero cast Meryl Streep, Philip Seymour Hoffman, Amy Adams e Viola Davis, e per la miglior sceneggiatura non originale.\nTrama.\n1964. Padre Flynn \u00e8 un sacerdote che insegna in una scuola cattolica del Bronx, la cui preside \u00e8 Sorella Aloysius. I due hanno metodi di insegnare e di relazionarsi ai ragazzi completamente opposti: Aloysius \u00e8 severa, rigida, non tollera il minimo comportamento sbagliato e cerca di mantenere metodi decisamente all'antica; Flynn \u00e8 invece molto moderno, simpatico e gioviale. In quell'anno, per la prima volta, \u00e8 stato ammesso alla loro scuola un ragazzo di colore, Donald Miller e, mentre Aloysius lo tratta con sufficienza, convinta che non sar\u00e0 mai accettato dai compagni, Flynn cerca di integrare al massimo il ragazzo, causando per\u00f2 il sospetto di una strana preferenza, quasi morbosa. Sorella Aloysius chiede alle sorelle di stare attente al comportamento del prete, a suo parere potenzialmente scorretto.\nSorella James, una giovane e ingenua suora-insegnante della scuola, nota che il rapporto tra Padre Flynn e Donald Miller sta assumendo toni molto preoccupanti. Un giorno, mentre lei sta tenendo lezione, Flynn chiede un colloquio privato con Donald; al suo ritorno, il ragazzo \u00e8 stranamente assente, e il suo alito puzza di alcool. Ore dopo, la donna osserva padre Flynn inserire furtivamente una maglietta nell'armadietto di Donald. Insospettita dalla cosa, Sorella James rivela i suoi timori a Sorella Aloysius, che, sconvolta, rivela di essersi sempre aspettata sia che Miller sarebbe andato incontro a soprusi sia che Padre Flynn avrebbe avuto comportamenti morbosi nei confronti degli studenti.\nCon il pretesto di parlare della recita di Natale, le Sorelle convocano Padre Flynn nello studio della preside. Aloysius rivela i suoi sospetti circa l'uomo, e gli chiede spiegazioni; pi\u00f9 volte il sacerdote chiede alla donna di non immischiarsi e di lasciare questa faccenda nel privato. Lei, i cui sospetti vengono addirittura acuiti da questo silenzio, esprime la volont\u00e0 di andare a fondo nella storia. Messo alle strette, Flynn rivela la sua versione: Donald Miller era stato visto da un inserviente bere il vino dell'eucaristia (da questo dipenderebbe la puzza di alcool), e padre Flynn l'aveva convocato per rimproverarlo; il ragazzo era scoppiato a piangere, perch\u00e9 questo avrebbe comportato il non poter servire pi\u00f9 la Messa come chierichetto. Compassionevole, Flynn aveva deciso di mettere a tacere la storia. Il sacerdote dice di essere deluso dal comportamento di Aloysius, e se ne va.\nSorella James accetta questa versione, ma Sorella Aloysius dice che il suo sospetto circa la compromissione del ragazzo da parte di Padre Flynn \u00e8 saldissimo. Pi\u00f9 tardi, la giovane sorella incontra privatamente Flynn, e gli rivela di aver taciuto ad Aloysius il dettaglio pi\u00f9 importante: la maglietta nell'armadio. Flynn le spiega che Donald l'aveva dimenticata in canonica, e lui gliel'aveva riportata per non interrompere le sue lezioni. Le dice inoltre che il suo affetto per il ragazzo deriva esclusivamente dalla sua compassione, e dal fatto che comprende quanto sia difficile per lui essere integrato nella scuola. In merito a questo, anche gli ultimi dubbi di Sorella James vengono dissipati, e lei crede totalmente nell'innocenza di Flynn.\nSorella Aloysius \u00e8 invece intenzionata ad andare fino in fondo alla questione e convoca la madre di Donald Miller. Quando le espone i suoi sospetti, la donna la prega di lasciar perdere la questione: lei ha il sospetto che Donald sia omosessuale, e cerca di comprendere i comportamenti del ragazzo perch\u00e9 suo padre \u00e8 molto violento, e se venisse a galla il sospetto di una tresca con padre Flynn potrebbe arrivare ad ucciderlo. Inoltre, se il ragazzo dovesse venir allontanato dall'istituto, non avrebbe pi\u00f9 possibilit\u00e0 di essere ammesso ad una scuola superiore. Sorella Aloysius rimane scioccata da questo comportamento.\nNonostante non abbia prove n\u00e9 l'appoggio della signora Miller, Sorella Aloysius decide di andare fino in fondo, e convoca Flynn per un confronto. Flynn insiste sul fatto che non ci sia stata nessuna relazione illecita; Aloysius gli racconta che, insospettita dal fatto che lui abbia cambiato tre diverse parrocchie in pochi anni, ha telefonato all'ultima chiesa in cui ha prestato servizio, e una suora le avrebbe rivelato dei precedenti nella storia di padre Flynn. Lui, furioso, le dice che avrebbe dovuto parlare con il parroco e non con una qualsiasi suora, e lei gli dice che questo fa pensare ad un accordo tra i due parroci per proteggere la reputazione di Flynn, e che se necessario andr\u00e0 fino in fondo alla questione, compromettendo Miller. Incapace di sostenere la furia di Aloysius, Flynn accetta il suo ultimatum e rassegna le sue dimissioni.\nDopo l'ultimo sermone di Flynn come parroco, Sorella Aloysius siede da sola nel giardino dell'istituto. Sorella James, appena tornata dopo un periodo di allontanamento a causa della malattia del fratello, le chiede gli sviluppi della faccenda. Sorella Aloysius sembrerebbe aver vinto, ma in realt\u00e0 Padre Flynn \u00e8 stato ammesso come parroco in una chiesa molto pi\u00f9 prestigiosa: di fatto ha avuto una promozione. Tuttavia Aloysius rivela di aver mentito quando gli aveva raccontato di aver contattato la sua vecchia chiesa, e il comportamento di Flynn non aveva fatto altro che acuire i suoi sospetti. Alla luce di questi sviluppi, per\u00f2, si rende conto che, a causa della sua bugia, tutto quello che le \u00e8 rimasto sono dei terribili dubbi circa l'intera storia, che saranno il prezzo da pagare per aver agito in quel modo.\nDistribuzione.\nIl film \u00e8 uscito nelle sale italiane il 30 gennaio 2009 ed \u00e8 stato trasmesso, in prima visione Rai, il giorno 20 gennaio 2012, registrando 1.768.000 telespettatori per uno share del 6,19%.\nAccoglienza.\nA livello mondiale la pellicola ha incassato 50 milioni di dollari, di cui 1.846.325 dollari provengono dall'Italia, mentre 33.423.000 dollari dagli Stati Uniti d'America."}
{"id": "2102957", "revid": "15756", "url": "https://it.wikipedia.org/wiki?curid=2102957", "title": "Hausstock", "text": "L'Hausstock (3.158\u00a0) \u00e8 una montagna delle Alpi Glaronesi.\nDescrizione.\nSi trova sul confine tra il Canton Glarona ed il Canton Grigioni in Svizzera"}
{"id": "2102959", "revid": "71433", "url": "https://it.wikipedia.org/wiki?curid=2102959", "title": "Doubt (film)", "text": ""}
{"id": "2102962", "revid": "1543377", "url": "https://it.wikipedia.org/wiki?curid=2102962", "title": "Equazione di Saha", "text": "L'equazione di Saha, nota anche come equazione di Saha-Langmuir, \u00e8 una equazione matematica che descrive in modo elementare lo stato di ionizzazione di un plasma al variare della temperatura.\nDeve il nome all'astrofisico indiano Meghnad Saha che la introdusse nel 1920; Irving Langmuir la formul\u00f2 in modo indipendente nel 1923. Trova fondamentale applicazione in astrofisica, nell'interpretazione degli spettri stellari. \nViene solitamente dedotta combinando concetti di meccanica quantistica e di meccanica statistica.\nEquazione.\nTrascurando le costanti dimensionali, ovvero scegliendo un opportuno sistema di unit\u00e0 di misura, l'equazione ha la forma elementare:\ndove:\nApprofondimento.\nPer un gas ad una temperatura sufficientemente elevata, la collisione termica degli atomi ionizza alcuni di essi. Uno o pi\u00f9 elettroni normalmente presenti negli orbitali atomici sfuggono al nucleo cui sono legati, formando una nube elettronica che coesiste con il gas ionizzato e con i restanti atomi allo stato neutro. Questo stato della materia \u00e8 detto plasma. L'equazione di Saha descrive lo stato di ionizzazione del plasma in funzione della temperatura, della densit\u00e0 e dell'energia di ionizzazione degli atomi e ha validit\u00e0 solo per plasmi debolmente ionizzati per i quali \u00e8 rilevante la lunghezza di Debye. In queste condizioni, la schermatura di carica degli elettroni e degli ioni da parte di altri ioni ed elettroni \u00e8 trascurabile, cos\u00ec come sono trascurabili il conseguente abbassamento dei potenziali di ionizzazione e la variazione della funzione di partizione.\nPer un gas composto da una singola specie atomica, l'equazione di Saha assume la forma:\nladdove:\nNel caso in cui un solo livello di ionizzazione sia rilevante, si ha formula_14 e, definendo la densit\u00e0 totale \"n\"\u00a0 come formula_15, l'equazione si semplifica nella forma:\ndove formula_17 \u00e8 l'energia di ionizzazione.\nL'equazione di Saha \u00e8 utile per calcolare la densit\u00e0 di particelle in due diversi stati di ionizzazione. A tale scopo, la forma pi\u00f9 utile dell'equazione \u00e8 la seguente:\ndove \"Z\" denota la funzione di partizione. L'equazione di Saha pu\u00f2 essere vista come una riaffermazione della condizione di equilibrio dei potenziali chimici:"}
{"id": "2102966", "revid": "6923", "url": "https://it.wikipedia.org/wiki?curid=2102966", "title": "F\u00e1brica Argentina de Aviones", "text": "La F\u00e1brica Argentina de Aviones nota anche con la sigla FAdeA, \u00e8 un'azienda aeronautica argentina fondata nel 1927 e specializzatasi negli anni nella produzione di velivoli ad uso militare.\nLa FAdeA ha prodotto negli anni numerosi prototipi innovativi, ma la condizione economica dello stato argentino ha impedito alla maggior parte dei progetti di entrare in produzione su vasta scala riuscendo tuttavia a realizzare diversi modelli convenzionali per soddisfare le esigenze nazionali. Attualmente \u00e8 impegnata nella produzione su licenza rilasciata da aziende straniere.\nI prefissi utilizzati per gli aerei sviluppati e prodotti a livello locale sono:"}
{"id": "2102967", "revid": "21880", "url": "https://it.wikipedia.org/wiki?curid=2102967", "title": "Monumento naturale &quot;Fiume Fibreno e Rio Carpello&quot;", "text": ""}
{"id": "2102973", "revid": "1372005", "url": "https://it.wikipedia.org/wiki?curid=2102973", "title": "Re nascosti", "text": "Con il termine re nascosto si indica un mito popolare, sviluppatosi nell'era moderna, secondo il quale alcuni regnanti, ben voluti dal popolo, possano tornare in vita dal regno dei morti qualora la loro Nazione ne abbia necessit\u00e0.\nI \"falsi Demetrio\" (dal nome del principe russo, potenziale erede della corona imperiale, morto nel 1598 e visto aggirarsi nel 1604 per rivendicare il trono) sono la manifestazione particolare di un fenomeno pi\u00f9 generale che si verific\u00f2 pi\u00f9 volte nella storia europea del Medioevo e della Storia moderna (ma anche fuori dall'Europa).\nIn Portogallo.\nIl 4 agosto 1578, l'esercito portoghese era stato annientato in territorio marocchino dall'emiro Mulay Abdelmalik, in una battaglia che era costata ai lusitani ottomila caduti, tra i quali anche il loro giovane re, Sebastiano.\nIl corpo di quest'ultimo, tuttavia, non era stato ritrovato, ed in breve tempo cominciarono a circolare voci secondo cui, in realt\u00e0, il sovrano era sfuggito alla morte e sarebbe presto tornato a guidare il suo popolo.\nLa rilevanza di tali voci era accresciuta dal fatto che proprio la prematura scomparsa, senza eredi diretti di Sebastaiano aveva provocato la perdita dell'indipendenza del Portogallo, annesso alla Spagna di Filippo II.\nI \"falsi Sebastiano\" comparsi di l\u00ec a poco sulla scena, quindi incarnavano le velleit\u00e0 d'indipendenza portoghese e costituivano una potenziale minaccia per Filippo II; uno di costoro riusc\u00ec a raccogliere persino un piccolo esercito che per\u00f2 venne sbaragliato nel giugno del 1585.\nUn altro di questi individui fece la sua comparsa a Venezia verso la fine del secolo: arrestato dalle autorit\u00e0 locali in seguito alle pressioni del re di Spagna, costui si dimostr\u00f2 in grado di riferire il contenuto delle missive inviate a suo tempo dalla Serenissima al vero Sebastiano, ma cadde comunque nelle mani degli spagnoli e fu impiccato.\nIn Francia.\nSe nel caso portoghese la vicenda del sovrano scomparso e ritrovato si legava essenzialmente alla questione dell'indipendenza perduta e da riconquistare, l'episodio che verific\u00f2 in Francia negli stessi anni trova una spiegazione soprattutto nelle tensioni religiose da cui il Regno di Francia era stato dilaniato per quasi mezzo secolo.\nNel 1592 un gentiluomo bretone fece sul letto di morte una straordinaria rivelazione ad uno dei suoi figli, Francesco: \"Signore, voi non siete figlio mio, bens\u00ec del fu re Carlo IX; sono stato incaricato dalla regina Caterina, madre dei re defunti, di nutrirvi e di allevarvi, senza rivelare la cosa finch\u00e9 lei ed i suoi figli non fossero tutti scomparsi\".\nPerso ogni diritto sui beni di quello che aveva erroneamente ritenuto suo padre, il giovane cominci\u00f2 a vagare per la Francia con l'intento di vedere riconosciuta la propria identit\u00e0 e di recuperare l'identit\u00e0 che gli spettava: il \"falso Francesco III\" riscosse un certo successo, poich\u00e9 non tutti in Francia erano soddisfatti dalla soluzione costituita dall'ascesa al trono dell'ex ugonotto Enrico IV di Borbone.\nMolte province erano ancora in armi ed il giovane Francesco si presentava come il legittimo erede cattolico di quel sovrano che aveva ordinato il massacro della notte di San Bartolomeo: l'instabilit\u00e0 della posizione di Enrico IV consigliava di non sottovalutare le potenziali minacce l'uomo che pretendeva di essere Francesco III venne giustiziato nel marzo del 1595.\nSi potrebbero d'altra parte raccontare storie simili a queste anche per epoche molto pi\u00f9 vicine a noi: nella Francia del XIX secolo, per esempio, circol\u00f2 la voce che Napoleone Bonaparte non fosse morto a Sant'Elena e che sarebbe ben presto tornato alla testa di nuovi eserciti, com'era avvenuto dopo il confino all'Elba.\nDa un punto di vista generale, le storie dei falsi sovrani ripresentatisi dopo anni per rivendicare i loro diritti presentano alcune differenze, ma hanno in comune un elemento costante: sono tutte forme di quello che potremmo definire un \"messianesimo politico\", ovvero dell'attesa di un \"salvatore\" che riporti la giustizia, la pace e la prosperit\u00e0 in un mondo dilaniato dalla discordia e dalla violenza.\nInoltre l'esistenza dei \"falsi Demetrio\" e dei falsi Sebastiano dimostra quanto fosse profonda nei popoli del Mediterraneo della prima et\u00e0 moderna la fede nella natura salvifica della monarchia e nel carattere sacro della persona del re."}
{"id": "2102974", "revid": "1048993", "url": "https://it.wikipedia.org/wiki?curid=2102974", "title": "Giulio Cesare Silvagni", "text": "Biografia.\nNato a Roma nel 1900 in una famiglia aristocratica ma decaduta economicamente, partecip\u00f2 alla prima guerra mondiale come volontario. Avverso al fascismo, Silvagni nel 1923 abbandon\u00f2 la capitale e si trasfer\u00ec in Francia, a Parigi, per proseguire i suoi studi di pittura. Qui ebbe modo di frequentare i migliori cineasti di quei tempi: Germaine Dulac, Antonin Artaud e Carl Theodor Dreyer. Viaggi\u00f2 in Brasile e nelle Antille. \nNel 1939 si arruol\u00f2 nella Legione straniera francese e durante la seconda guerra mondiale combatt\u00e9 con la 13\u00aa Demi-brigade in Nord Africa, in Italia a Cassino e nella liberazione di Roma e in Francia in Alsazia rimanendo gravemente ferito a Digione. \nFu direttore di una galleria d'arte a Parigi e nel 1966 recit\u00f2 nel film storico di Roberto Rossellini, La presa del potere da parte di Luigi XIV, che lo scelse per la parte del cardinale Giulio Mazzarino anche perch\u00e9 discendente dell'abate che fu effettivamente segretario dell'alto prelato italiano.\nSilvagni non cesser\u00e0 mai di dipingere e mor\u00ec a Parigi nel 1984, qualche anno dopo aver tenuto un'esposizione retrospettiva. Fu decorato della Medaglia interalleata (1914-1918) e con la Croce di combattente volontario (1939-1945)."}
{"id": "2102982", "revid": "314182", "url": "https://it.wikipedia.org/wiki?curid=2102982", "title": "Tomislav \u0160okota", "text": ""}
{"id": "2102992", "revid": "124545692", "url": "https://it.wikipedia.org/wiki?curid=2102992", "title": "Phil Mogg", "text": " \nBiografia.\nFormati nel 1968, gli UFO si fecero notare per la prima volta come gruppo space rock con una serie di registrazioni della Decca Records. Dopo che il chitarrista Michael Schenker si un\u00ec nel 1973, firmarono con la Chrysalis Records e cambiarono il loro stile musicale dallo space rock all'hard rock e all'heavy metal, ma trovarono solo un modesto successo commerciale. \nTuttavia, gli UFO sono spesso citati come una delle influenze chiave sulla scena heavy metal degli anni '80 e '90, incluse band come Metallica, Judas Priest, Iron Maiden, Slayer, Megadeth, Testament, Anthrax, Alice in Chains e Tesla. \nMogg ha scritto la maggior parte dei testi degli UFO, con la musica scritta da Way, Schenker e, successivamente, Paul Raymond, anche se Schenker ha lasciato la band nel 1978 per lanciare la sua band solista. Mogg \u00e8 l'unico membro degli UFO ad apparire in tutti gli album della band e rimane il loro unico membro permanente."}
{"id": "2102999", "revid": "124039550", "url": "https://it.wikipedia.org/wiki?curid=2102999", "title": "Atari Falcon030", "text": "L'Atari Falcon030, comunemente chiamato Atari Falcon, \u00e8 un personal computer prodotto da Atari Corporation tra il 1992 ed il 1993.\nViene ritenuta una delle macchine Atari pi\u00f9 popolari nel campo delle modifiche hardware; infatti grazie alle sue possibilit\u00e0 di espansione, sono stati prodotti numerosi acceleratori.\nStoria.\nProgettato con il nome in codice \"Sparrow\", fu messo in commercio nel tardo 1992; poco dopo la distribuzione, Atari incluse il sistema operativo MultiTOS in aggiunta al gi\u00e0 presente TOS. TOS veniva caricato nella ROM, mentre MultiTOS veniva fornito su floppy disk e poteva venire caricato durante il boot da hard disk.\nNel 1993 venne definitivamente cancellato dalla produzione meno di un anno dopo, poich\u00e9 Atari Corporation sub\u00ec una profonda ristrutturazione logistico-organizzativa per poter commercializzare e supportare l'allora nuovo modello di punta, la console per videogiochi Atari Jaguar. Vennero anche prodotti dei prototipi \"Falcon040\", la versione potenziata del Falcon030, basata sul potente Motorola 68040 dotato di FPU e inserito in versioni semidefinitive del case \"microbox\", ma cancell\u00f2 il progetto in modo da indirizzare gli sviluppatori sul Jaguar.\nNel 1995, la societ\u00e0 tedesca C-Lab acquist\u00f2 i diritti del progetto dell'hardware del Falcon e inizi\u00f2 la produzione di una versione proprietaria: il Falcon Mk I, dotato di TOS 4.04 e che presentava un buon numero di aggiornamenti al progetto originale, divenendo pi\u00f9 adatto all'utilizzo in studi di registrazione, ed utilizzava uno \"chassis\" 19\" 1U rack, con una tastiera esterna e abbastanza spazio per l'installazione di un hard disk SCSI.\nDescrizione.\nAveva molte caratteristiche interessanti per l'epoca, era basato sul processore Motorola 68030, che svolgeva le funzioni principali della CPU, e su un secondo processore, il Motorola 56000 DSP, usato per la manipolazione digitale dei dati audio, che lo rendeva unico rispetto agli altri microcomputer dell'epoca. Aveva grafica e sonoro fortemente potenziati rispetto alle versioni precedenti delle macchine Atari, mentre l'uso del medesimo case dell'Atari 1040 ST - detto \"microbox\"- si traduceva in un minor costo di produzione e, conseguentemente, un minor costo per l'acquirente finale. \nLe prestazioni del Falcon non erano tuttavia all'altezza di quanto ci si poteva aspettare da un computer di quel prezzo, principalmente per il fatto che Atari aveva deciso di interfacciare il 68030 a 32 bit con un bus a 16 bit, decisione presa per mantenere una totale retrocompatibilit\u00e0 con l'Atari ST, il quale disponeva di un parco software pi\u00f9 sviluppato.\nSpecifiche tecniche.\nNB:(Nella rivista ATARI italiana del lontano '90 si parlava per il falcon di chip audio a 14bit)\nCuriosit\u00e0.\n\u00c8 interessante notare che il case \"microbox\" progettato da Atari \u00e8 molto simile a quello della PlayStation 2 di Sony, principalmente per il fatto che entrambi possono funzionare sia in posizione verticale che orizzontale. Questa caratteristica \u00e8 citata perfino nel brevetto della PS2."}
{"id": "2103000", "revid": "284938", "url": "https://it.wikipedia.org/wiki?curid=2103000", "title": "Star Wars Bounty Hunter", "text": ""}
{"id": "2103005", "revid": "188323", "url": "https://it.wikipedia.org/wiki?curid=2103005", "title": "Avancorsa", "text": ""}
{"id": "2103007", "revid": "188323", "url": "https://it.wikipedia.org/wiki?curid=2103007", "title": "Inclinazione sterzo", "text": ""}
{"id": "2103008", "revid": "188323", "url": "https://it.wikipedia.org/wiki?curid=2103008", "title": "Inclinazione di sterzo", "text": ""}
{"id": "2103011", "revid": "1305772", "url": "https://it.wikipedia.org/wiki?curid=2103011", "title": "Karka", "text": "Il Karka (6.222 ) \u00e8 una vetta nella catena dell'Hindu Raj nel nord del Pakistan.&lt;br&gt;\nLa zona \u00e8 stata oggetto di multiple esplorazioni di carattere geografico ed etnografico da parte di spedizioni italiane facenti capo ad alcune sezioni del Club Alpino Italiano, in particolare a quella di Montecchio Maggiore.&lt;br&gt;\nLa prima ascensione del Karka \u00e8 stata realizzata nell'agosto del 2007 da un gruppo di alpinisti vicentini nel corso della spedizione \"La Gata - Karka 2007\".\nNel corso della stessa spedizione il gruppo alpinisti ha salito altre 4 vette nel bacino del Ghiacciaio di Chiantar, mentre il gruppo trekking ha tracciato il percorso di quello che le guide locali gi\u00e0 indicano col nome di \"Trekking degli Italiani\"."}
{"id": "2103012", "revid": "20488187", "url": "https://it.wikipedia.org/wiki?curid=2103012", "title": "Arco gotico", "text": ""}
{"id": "2103021", "revid": "254401", "url": "https://it.wikipedia.org/wiki?curid=2103021", "title": "Neuralterapia iniettiva", "text": ""}
{"id": "2103023", "revid": "161374", "url": "https://it.wikipedia.org/wiki?curid=2103023", "title": "Meghillot", "text": ""}
{"id": "2103026", "revid": "86599", "url": "https://it.wikipedia.org/wiki?curid=2103026", "title": "Cratere Jessica", "text": "Jessica \u00e8 un cratere d'impatto presente sulla superficie di Titania, il maggiore dei satelliti di Urano, a 55,3\u00b0 di latitudine sud e 285,9\u00b0 di longitudine est. Il suo diametro \u00e8 di oltre 60\u00a0km.\nIl cratere \u00e8 stato battezzato dall'Unione Astronomica Internazionale con riferimento ad un personaggio della commedia shakespeariana \"Il mercante di Venezia\", la giovane \"Jessica\", figlia di Shylock, l'usuraio cui si \u00e8 rivolto il mercante."}
{"id": "2103027", "revid": "767487", "url": "https://it.wikipedia.org/wiki?curid=2103027", "title": "Terra (Officina Zo\u00e8)", "text": "Terra \u00e8 il primo album degli Officina Zo\u00e8, uscito nel 1997.\n\u00c8 stato poi riedito nel 2005 dall'etichetta salentina Anima Mundi."}
{"id": "2103028", "revid": "1296625", "url": "https://it.wikipedia.org/wiki?curid=2103028", "title": "Spacelab", "text": "Lo Spacelab \u00e8 un laboratorio riutilizzabile che vol\u00f2 nello spazio a bordo dello Space Shuttle. Esso conteneva i mezzi necessari per effettuare esperimenti in microgravit\u00e0 in orbita terrestre. Il laboratorio consisteva in numerosi componenti, incluso un modulo pressurizzato e delle zone non pressurizzate e le relative strumentazioni.\nStoria.\nNell'agosto del 1973, la NASA e l'ESRO (adesso conosciuta come Agenzia Spaziale Europea, ESA) firmarono un protocollo d'intesa per realizzare un laboratorio scientifico da usare a bordo dello Shuttle in volo. La costruzione del laboratorio, che fu chiamato Spacelab, ebbe inizio nel 1974. Il primo modello includeva il laboratorio LM1. Il secondo modulo LM2, includeva inoltre cinque pallets per gli esperimenti nel vuoto, costruiti dalla British Aerospace, e un igloo pressurizzato contenente dei sottosistemi necessari.\nOtto configurazioni di volo sono state autorizzate, molte altre furono soltanto pianificate.\nI componenti dello Spacelab sono stati utilizzati in 25 voli del Programma Space Shuttle. Gli esperimenti scientifici sono stati poi trasferiti sulla Stazione Spaziale Internazionale che possiede alcuni moduli derivati dalla Spacelab.\nIl modulo LM1 \u00e8 in mostra presso lo Steven F. Udvar-Hazy Center, a Chantilly in Virginia, il quale \u00e8 la sede distaccata del National Air and Space Museum, situato a Washington D.C., dell'Istituto Smithsonian.\nIl modulo LM2 \u00e8 in mostra presso il museo \"Bremenhalle\" all'aeroporto della citt\u00e0 di Brema, in Germania.\nDescrizione.\nIl modulo Spacelab consisteva in un laboratorio cilindrico, configurabile come un modulo corto o lungo, da posizionarsi nel retro della zona di carico dello Shuttle e collegato tramite un tunnel al compartimento dell'equipaggio. Il laboratorio aveva un diametro di 4,12\u00a0m ed ogni segmento era lungo 2,7\u00a0m. Molto spesso i due segmenti erano usati in configurazione da modulo lungo.\nI pallet della Spacelab erano delle piattaforme a forma di U dove erano alloggiate strumentazioni ed esperimenti che richiedevano l'esposizione allo spazio. Essi potevano essere disposti in una singola configurazione o messi uno dietro all'altro in una doppia o tripla configurazione. Fino a cinque pallets potevano essere disposti nella stiva dello Space Shuttle usando la doppia pi\u00f9 la tripla configurazione.\nAltri elementi dello Spacelab includevano il tunnel, l'igloo, ed il sistema di puntamento degli strumenti, utilizzato per mantenere orientate le interfacce dei pallets verso gli obbiettivi terrestri."}
{"id": "2103029", "revid": "124773531", "url": "https://it.wikipedia.org/wiki?curid=2103029", "title": "RaiPlay", "text": "RaiPlay \u00e8 una piattaforma streaming italiana gestita da RaiPlay e Digital, struttura della Rai.\n\u00c8 stata lanciata il 12 settembre 2016 in sostituzione del portale web Rai.tv, a sua volta lanciato nel 2005 e noto fino al 2007 come Rai Click TV. Affidata fino al 2014 a RaiNet, la piattaforma \u00e8 gestita da RaiPlay e Digital (dal 2014 al 2019 Area Digital), diretta da Elena Capparelli, che gi\u00e0 aveva ricoperto lo stesso incarico dal 2005 al 2014. Dal 2005 al 2007 si chiamava Rai Click TV e dal 2007 al 2016 si chiamava Rai.tv.\nStoria.\nRai Click TV.\nIl sito \u00e8 nato nel 2005 come Rai Click TV, un portale in cui potevano essere visionati gratuitamente, ma senza possibilit\u00e0 di download, buona parte dei programmi televisivi prodotti interamente o parzialmente dalla Rai. Per guardarli era necessario aver gi\u00e0 installato sul proprio computer l'applicazione Windows Media Player 10 per la riproduzione dei file.\nI programmi erano organizzati per categorie e sottocategorie e non erano inediti, bens\u00ec gi\u00e0 trasmessi almeno una volta su un canale televisivo della Rai. Riproducendo i file disponibili, talvolta compariva in sovrimpressione il logo dell'emittente televisiva Rai che aveva trasmesso il programma o il solo logo aziendale Rai. Venivano fornite anche brevi recensioni dei programmi disponibili.\nNel sito era facoltativo l'utilizzo del sistema RSS, per essere aggiornati in tempo reale su tutte le novit\u00e0 del sito.\nRai Click TV \u00e8 stato attivo fino al dicembre 2008, quando \u00e8 stato definitivamente sostituito da Rai.tv.\nRai.tv.\nIl 9 gennaio 2007 debutta Rai.tv, realizzato dalla struttura RaiNet. Il nuovo sito permette di vedere e ascoltare gratuitamente molti programmi prodotti interamente o parzialmente dalla Rai e di seguire, al netto del copyright su alcuni programmi e delle restrizioni su alcuni eventi sportivi, le dirette dei canali. Sono pubblicati anche contenuti inediti come video-interviste, extra, speciali e blog, ed \u00e8 attivo anche un servizio di podcasting. Fino al gennaio 2009, per riprodurre i file viene utilizzata l'applicazione Windows Media Player 11, mentre dal febbraio 2009 il sito comincia a utilizzare Silverlight per lo streaming video e i podcast dei canali radiofonici, questi ultimi ascoltabili anche tramite RealPlayer.\nA partire dal 2007 alcuni video cominciano a essere disponibili anche su YouTube tramite il canale ufficiale Rai, ma nel 2014 l'azienda pubblica decide di non rinnovare la collaborazione con il noto sito web, eliminando cos\u00ec buona parte dei contenuti (circa video) pubblicati durante i nove anni di collaborazione; la perdita economica subita in seguito a questa decisione, sulla quale successivamente c'\u00e8 un ripensamento, \u00e8 stata stimata in un milione e mezzo di euro.\nRaiPlay.\nIl 12 settembre 2016 Rai.tv diventa RaiPlay, con veste grafica e funzioni rinnovate, senza per\u00f2 integrare le dirette e i programmi dei canali radiofonici, che sono poi resi disponibili in seguito su RaiPlay Radio, attivato dal dicembre 2017. Dal 20 dicembre 2016 \u00e8 disponibile per Smart TV.\nPer accedere ad alcuni contenuti on demand su RaiPlay \u00e8 necessario registrarsi gratuitamente. Inizialmente l'accesso \u00e8 obbligatorio solo via app, mentre dal 21 agosto 2017 lo \u00e8 anche tramite browser.\nIl 1\u00ba giugno 2017, in occasione del debutto della seconda stagione di \"Non uccidere\", debutta RaiPlay Anteprima, servizio che consente la visione in esclusiva di una parte o di tutti gli episodi delle nuove stagioni di serie prodotte dalla Rai o acquistate da terzi prima che vengano trasmesse in TV. Nel dicembre dello stesso anno viene lanciato anche RaiPlay Radio, il portale online dei programmi radiofonici della Rai.\nIl portale \u00e8 presente anche sui principali social media (Facebook, Twitter, Instagram). RaiPlay \u00e8 accessibile anche da dispositivi mobili tramite l'app dedicata disponibile gratuitamente sui principali store digitali come Microsoft Store, Google Play e App Store. L'app permette di vedere le dirette dei canali e i programmi dei giorni precedenti su smartphone, tablet, Smart TV o tramite Chromecast. La pubblicit\u00e0 commerciale sul sito viene gestita da Rai Pubblicit\u00e0.\nIl 3 marzo 2019, in occasione della prima visione della serie \"Il nome della rosa\", viene introdotto un nuovo player per la riproduzione dei contenuti, che presenta tra le novit\u00e0 la possibilit\u00e0 di mandare avanti o indietro di 10 secondi il video che si sta visualizzando, di sceglierne la qualit\u00e0 di visione, la velocit\u00e0, di inserire sottotitoli, navigare tra le tracce audio (se disponibili) e, tramite la funzione Restart, di far ripartire da capo la visione di un programma durante la diretta streaming.\nIl 30 ottobre 2019, in occasione del debutto di \"Viva RaiPlay!\", prima produzione originale della piattaforma, il portale viene rinnovato; viene introdotta quindi una nuova interfaccia per l'app e per il sito, ispirata ad altre piattaforme streaming come Netflix, e per l'occasione il catalogo \u00e8 ampliato anche con contenuti in esclusiva. Il 13 novembre 2019 la diretta della prima puntata di \"Viva RaiPlay!\" totalizz\u00f2 visualizzazioni, record per la piattaforma.\nIl 14 dicembre 2019 debutta su RaiPlay \"Liberi tutti\", prima serie Rai in esclusiva per la piattaforma, mentre dal 22 \u00e8 reso disponibile \"Superquark+\".\nNel gennaio 2020 raggiunge i 6 milioni di utenti attivi.\nDurante il Festival di Sanremo 2020 la piattaforma trasmette in esclusiva \"L'altro Festival\", condotto da Nicola Savino con la partecipazione di Valerio Lundini, i Gemelli di Guidonia e Myss Keta.\nIn occasione della giornata internazionale della donna, venne trasmessa dall'8 marzo 2020 la serie animata televisiva francese per ragazze e ragazzi \"Indomite\" (\"Culott\u00e9es\").\nDal 24 marzo al 22 aprile sono resi disponibili in esclusiva 11 documentari della serie \"Interdependence\", per celebrare il 50\u00ba anniversario (1970-2020) della Giornata mondiale della terra, promossa dalle Nazioni Unite, girati da registi di tutto il mondo come Faouzi Bensa\u00efdi, \u00c1sa Hj\u00f6rleifsd\u00f3ttir, Salom\u00e9 Lamas, Bettina Oberli, Shahrbanoo Sadat, Mahamat-Saleh Haroun, Leon Wang, Nila Madhab Panda, Daniela Thomas, Silvio Soldini, Karin Williams.\nDal 6 aprile 2020 viene trasmesso, dal luned\u00ec al venerd\u00ec alle 14:00 per 15 episodi della durata di cinque minuti ciascuno, \"Tanto non uscivo lo stesso\", produzione originale per la piattaforma realizzata e condotta dal gruppo comico The Jackal. Dal 24 aprile 2020 diviene disponibile il docu-trip di Jovanotti \"Non voglio cambiare pianeta\", un viaggio in bicicletta tra Cile e Argentina effettuato tra gennaio e febbraio 2020, per la regia di Michele Maikid Lugaresi e musiche originali dello stesso cantante. Il 1\u00ba maggio seguente debutta in esclusiva \"La mia jungla\", serie in 10 puntate di Giovanni Scifoni, che vince poi il premio Prix Italia 2020 come migliore web fiction dell'anno. Sono disponibili sulla piattaforma in esclusiva anche: \"Storie di un'altra estate\" di Diodato, \"Stalk\", \"Lo straordinario mondo di Zoey\", \"Pure\", \"Beforeigners\", \"Allevi in the jungle\" (anche con uno speciale natalizio), \"Ossi di seppia\", \"Foodie Love\", \"Mental\" e \"Ligabue - \u00c8 andata cos\u00ec\" con Luciano Ligabue. \nIn occasione del campionato europeo di calcio 2020, RaiPlay ha attivato lo streaming in 4K sui dispositivi abilitati.\nDall'8 dicembre 2021 viene trasmesso ogni mercoled\u00ec \"Il giovane Old\", late show condotto da Nicola Savino. Dal 16 dicembre successivo, RaiPlay sbarca su Google TV."}
{"id": "2103031", "revid": "55935", "url": "https://it.wikipedia.org/wiki?curid=2103031", "title": "Battaglia della Gabiena", "text": ""}
{"id": "2103032", "revid": "55935", "url": "https://it.wikipedia.org/wiki?curid=2103032", "title": "Ieronimo di Cardia", "text": ""}
{"id": "2103035", "revid": "125364464", "url": "https://it.wikipedia.org/wiki?curid=2103035", "title": "Joe Spinell", "text": "Biografia.\nJoe Spinell, pseudonimo di Joseph J. Spinelli Spagnuolo, nacque a Little Italy, Manhattan, ultimogenito di sei figli di una coppia di immigrati italiani. Sua madre, Filomena Spagnuolo (1903-1987), intraprese la carriera di attrice e recit\u00f2 anche a fianco del figlio. Pochi anni dopo la morte del padre, Pellegrino Spagnuolo (1892-1950. avvenuta quando aveva 14 anni), Joe si trasfer\u00ec a Woodside, nel Queens. Spinell incorse in problemi legati alla tossicodipendenza e all'alcolismo; soffr\u00ec inoltre di emofilia e asma cronica.\nLontano cugino di Steve Spagnuolo, Spinell interpret\u00f2 spesso ruoli di criminali, delinquenti, o poliziotti corrotti. Dopo aver lavorato come tassista, fu notato da Francis Ford Coppola, che gli offr\u00ec il ruolo di Willy Cicci nel film \"Il padrino\", riconfermandolo per il seguito, \"Il padrino - Parte II\". Recit\u00f2 inoltre in \"Rocky\" e \"Rocky II \"con Sylvester Stallone e \"Taxi Driver \"con Robert De Niro. L'attore ha contribuito alla redazione della sceneggiatura del film \"Maniac\" (1980).\nSpinell mor\u00ec il 13 gennaio 1989, a 52 anni, nel suo appartamento a Sunnyside. Procuratosi incidentalmente una ferita alla nuca con la porta di vetro della doccia ed in seguito addormentatosi, mor\u00ec per l'emorragia causata dall'emofilia della quale l'attore soffriva da tempo. Al momento della morte, Spinell stava progettando un sequel di \"Maniac\". Fu sepolto nel Calvary Cemetery, vicino alla sua abitazione.\nVita privata.\nSpinell \u00e8 stato sposato con l'attrice Jean Jennings dal 1977 al 1979. Amico di Sylvester Stallone, fu padrino di battesimo del figlio di quest'ultimo, Sage Stallone."}
{"id": "2103037", "revid": "767487", "url": "https://it.wikipedia.org/wiki?curid=2103037", "title": "Sangue vivo (Officina Zo\u00e8)", "text": "Sangue vivo \u00e8 il secondo album degli Officina Zo\u00e8 uscito nel 2000 che ha dato la colonna sonora all'omonimo film uscito lo stesso anno."}
{"id": "2103049", "revid": "309819", "url": "https://it.wikipedia.org/wiki?curid=2103049", "title": "Mal bianco della bietola", "text": ""}
{"id": "2103050", "revid": "111252259", "url": "https://it.wikipedia.org/wiki?curid=2103050", "title": "Angolo d'incidenza (meccanica)", "text": "L'angolo d'incidenza, anche detto caster, \u00e8 l'inclinazione del vincolo della ruota (asse di rotazione del fuso snodo, chiamato anche porta-mozzo) rispetto alla perpendicolare (rispetto al suolo) passante per il centro della ruota; detto angolo sar\u00e0 positivo nel caso in cui l'asse del perno della ruota si trovi davanti al punto di contatto di quest'ultima con la superficie di appoggio (in genere il terreno).\nIn ambito motociclistico viene definito come avancorsa e si distingue non solo perch\u00e9 misurata in mm e non in gradi, ma anche perch\u00e9 l'asse di rotazione della ruota non \u00e8 vincolato a passare per il centro della ruota stessa, mentre nel caso dell'incidenza deve forzatamente passare per il centro.\nLa differenza comportamentale tra i due casi \u00e8 nulla.\nDescrizione.\nQuest'angolo \u00e8 importante, perch\u00e9 fa s\u00ec che la ruota segua il mezzo. La differenza di comportamento tra un'impostazione con asse di rotazione passante per il centro (come accade per le auto) e un'impostazione con asse di rotazione non passante per il centro (caso normale per i motocicli) \u00e8 praticamente nulla.\nL'importante \u00e8 la differenza di posizione tra l'asse perpendicolare passante per il centro della ruota e l'asse di rotazione della ruota/sistema sospensione ed l'inclinazione, dove in caso di asse di rotazione inclinato si ha una direzione di rotolamento vincolata, mentre in caso di asse perpendicolare al suolo, la direzione ottimale di rotolamento non \u00e8 vincolata, ma che in quest'ultimo caso necessita di un offset (divario tra il centro della ruota e l'asse di rotazione) per far s\u00ec che si ottenga una differenza/distanza tra i due assi e in questo casi si deve parlare di avancorsa.\nL'esempio tipico di avancorsa (che \u00e8 valido anche per l'incidenza) sono le ruote dei carrelli da supermercato o le ruote delle sedie scorrevoli, dove si riesce a vedere perfettamente quest'effetto, dove nel caso le ruote siano poste anteriormente, rispetto al perno e alla direzione della spinta che andiamo a conferire, queste andranno immediatamente dietro al loro perno rimanendoci in modo stabile.\nCaratteristiche.\nTanto maggiore \u00e8 quest'angolo e tanto maggiore sar\u00e0 la stabilit\u00e0 su fondi sconnessi e nelle curve ad alta velocit\u00e0, ma conferisce un inserimento in curva pi\u00f9 brusco, dato che anche con la sola rotazione si ha uno spostamento del veicolo nella direzione da seguire.\nIncidenza reattiva.\nDerivato dal fatto che nei mezzi di trasporto tale angolo pu\u00f2 variare, come nel caso delle motociclette dove la forcella accorciandosi varia i parametri d'inclinazione, lo stesso si ha con l'automobile, dove con l'accorciamento della sospensione anteriore maggiore rispetto alla posteriore si ha un'inclinazione del telaio e rispettiva riduzione dell'incidenza."}
{"id": "2103051", "revid": "767487", "url": "https://it.wikipedia.org/wiki?curid=2103051", "title": "Futurama - Il gioco di Bender", "text": "Futurama - Il gioco di Bender (\"Futurama: Bender's Game\") \u00e8 il terzo dei quattro lungometraggi basati sulla serie animata televisiva \"Futurama\".\nIl titolo del lungometraggio \u00e8 ispirato al romanzo di fantascienza \"Il gioco di Ender\", scritto da Orson Scott Card.\nTrama.\nIgnorando gli ordini del professore Farnsworth di risparmiare il carburante a causa del prezzo, Leela porta la navetta Planet Express a un demolition derby per pareggiare i conti con un tizio che l'aveva offesa. Come punizione per ci\u00f2 le viene messo un collare che sprigiona elettricit\u00e0 a ogni suo sfogo di rabbia. Intanto Bender incontra Cubert e Dwight che giocano a \"Dungeons &amp; Dragons\" con i loro amici, ma il robot ha difficolt\u00e0 a giocare a causa della mancanza di fantasia. Con un po' di sforzo immagina di essere il cavaliere medievale sir Titanius Anglesmith e comincia la partita. Sfortunatamente perde la capacit\u00e0 di distinguere la realt\u00e0 dall'immaginazione e viene rinchiuso in un istituto per robot criminali malati mentalmente.\nFarnsworth scopre che Mamma ha preso il controllo di tutta la fornitura della materia nera. Egli confessa alla ciurma che quando lavorava per lei tanti anni fa, trov\u00f2 un modo di creare un combustibile pi\u00f9 efficace della materia nera. Dal processo per realizzarlo si formarono due cristalli di energia che se in contatto tra loro perdono il loro valore di combustibile. Uno lo tenne Mamma e l'altro il professore che per\u00f2 si dimentic\u00f2 dove lo aveva messo. Trovato il cristallo dal clone del professore Farnsworth, Cubert, viene utilizzato come dado per giocare a \"Dungeons &amp; Dragons\". Mamma scopre dove si trova e manda i suoi tre figli a recuperarlo ma Farnsworth, Leela e Fry scappano e raggiungono Mamma per neutralizzare la materia nera.\nTrovandosi nella base di estrazione della materia nera, i tre scoprono centinaia di mordicchiani tenuti in cattivit\u00e0, incluso Mordicchio, costretti a defecare la materia nera, che non viene estratta dal sottosuolo come tutti credono.\nNell'ospedale per robot a Bender viene diagnosticata una malattia mentale e perci\u00f2 gli viene fatta una robotomia per rimuovere il processore dell'immaginazione. Il contatto tra i due cristalli crea un effetto su tutta la materia nera, inclusa quella che Bender aveva dentro di s\u00e9.\nCos\u00ec tutti i personaggi vengono catapultati a Cornwood (nome parodia di Mordor), il reame da cui Bender crede di venire. Cos\u00ec, in una parodia de \"Il Signore degli Anelli\", Frydo (Fry, cui nome \u00e8 una parodia di Frodo) e Leegola (Leela, ora una centauretta, parodia di Legolas) incontrano per primi Titanius (Bender); nessuno a Cornwood ricorda della loro vita reale tranne Fry e Leela. I tre sono attaccati da Waltazar, Larius e Ignius (Walt, Larry e Igner: i tre figli di Mamma) i quali cercano di recuperare il cristallo. Combattendo con loro, Frydo fa cadere a terra il cristallo che come un dado fa comparire un numero, in questo caso il sette, e come in una partita di D&amp;D i tre nemici scompaiono. Frydo e la compagnia incontrano il mago Greyfarn (Farnsworth, nome in parodia di Gandalf), il quale spiega che nel mondo in cui si trovano il cristallo che cercano \u00e8 conosciuto come \"Dado del Potere\" (parodia dell'Anello del Potere). La diabolica Momon (Mamma, parodia di Sauron) realizz\u00f2 diversi dadi ma ne perse uno. L'unico modo per distruggere il dado \u00e8 gettarlo tra le fiamme del vulcano da cui \u00e8 stato forgiato.\nRipartiti in viaggio incontrano un gruppo di centauri capitanati da Hermafrodito (Hermes), che prima li accompagnano e poi li lasciano lungo la strada. All'ingresso della caverna Senza Speranza incontrano la Regina delle ninfomani d'acqua (Amy), che si unisce alla compagnia. Nella caverna vengono attaccati da una gigantesca creatura (Zoidberg) che Leegola scambia per il Mostro scavatore e uccide brutalmente, subito dopo vengono attaccati dal vero Mostro scavatore, e in questa occasione Frydo usa per la seconda volta il Dado del Potere.\nSconvolta dall'uccisione dell'innocente creatura (Zoidberg), Leegola rinuncia alla violenza e fugge trovando riparo presso i centauri di Ermafrodito; Frydo invece \u00e8 sempre pi\u00f9 ossessionato dal Dado (tanto che prende le sembianze di Gollum). Durante la notte cerca di uccidere Bender ma fallisce nel suo intento e fugge con il Dado. Il resto della compagnia arriva a Wipe Castle (WC, \"Castello Gabinetto\", parodia di Minas Tirith) per unire le forze e sconfiggere Momon, ma il re impazzito ha perso tutto il suo esercito e i pochi della compagnia devono cavarsela da soli contro l'esercito nemico. Quando sono prossimi alla fine, sopraggiungono i centauri e Leegola. Frydo cammina da solo verso la tana di Momon, aiutato dalla testa del mostro Zoidberg. Arrivato alla sua meta, Frydo deve combattere contro Momon che si trasforma in drago. Facendo cadere accidentalmente il Dado, Frydo viene anche lui trasformato in drago ma non riesce a prevalere. Il resto della compagnia arriva insieme a Ignius che li aiuta e confessa di essere figlio di Mamma e del professor Farnsworth. Scoprendo di essere il padre di Ignius, Greyfarn sviene cadendo su Zoidberg che aveva il Dado, e cos\u00ec tutti tornano nel mondo reale.\nAccettato il fatto che Igner \u00e8 suo figlio, Farnsworth chiede a Mamma di poterlo abbracciare prima che ella li uccida tutti, ma entrambi avevano ingoiato i due cristalli che entrano in stretto contatto neutralizzando la materia nera."}
{"id": "2103053", "revid": "149727", "url": "https://it.wikipedia.org/wiki?curid=2103053", "title": "Beutel", "text": ""}
{"id": "2103056", "revid": "149727", "url": "https://it.wikipedia.org/wiki?curid=2103056", "title": "Densow", "text": ""}
{"id": "2103057", "revid": "149727", "url": "https://it.wikipedia.org/wiki?curid=2103057", "title": "Gandenitz", "text": ""}
{"id": "2103058", "revid": "149727", "url": "https://it.wikipedia.org/wiki?curid=2103058", "title": "Gollin", "text": ""}
{"id": "2103060", "revid": "149727", "url": "https://it.wikipedia.org/wiki?curid=2103060", "title": "Gro\u00df D\u00f6lln", "text": ""}
{"id": "2103062", "revid": "149727", "url": "https://it.wikipedia.org/wiki?curid=2103062", "title": "Hammelspring", "text": ""}
{"id": "2103063", "revid": "102977169", "url": "https://it.wikipedia.org/wiki?curid=2103063", "title": "Herzfelde", "text": ""}
{"id": "2103064", "revid": "149727", "url": "https://it.wikipedia.org/wiki?curid=2103064", "title": "Klosterwalde", "text": ""}
{"id": "2103066", "revid": "599013", "url": "https://it.wikipedia.org/wiki?curid=2103066", "title": "Moc\u0103ni\u021ba", "text": "Moc\u0103ni\u021ba \u00e8 la denominazione locale di alcune ferrovie a scartamento ridotto in Romania. Le pi\u00f9 conosciute sono:"}
{"id": "2103067", "revid": "149727", "url": "https://it.wikipedia.org/wiki?curid=2103067", "title": "Petznick", "text": ""}
{"id": "2103068", "revid": "149727", "url": "https://it.wikipedia.org/wiki?curid=2103068", "title": "R\u00f6ddelin", "text": ""}
{"id": "2103069", "revid": "767487", "url": "https://it.wikipedia.org/wiki?curid=2103069", "title": "La lunga notte del '43", "text": "La lunga notte del '43 \u00e8 un film del 1960 diretto dal regista italiano esordiente Florestano Vancini, liberamente tratto dal racconto \"Una notte del '43\" della raccolta \"Cinque storie ferraresi\", libro con il quale Giorgio Bassani vinse il Premio Strega nel 1956.\nTrama.\nIn una Ferrara avvolta in un clima freddo, reso ancor pi\u00f9 tetro dal fantasma di una guerra ormai persa, nel novembre del 1943 il dottor Pino Barilari, titolare dell'omonima farmacia presso la quale ha per anni lavorato prima che una malattia venerea lo consumasse riducendolo all'invalidit\u00e0, dalla finestra della sua abitazione scruta la monotona vita cittadina, facendosi beffa di chiunque passi sotto il suo sguardo.\nLa bella e giovane Anna, moglie di Barilari, incontra per caso Franco, suo spasimante prima dell'infelice matrimonio che la costringe ad una vita da reclusa. La fiamma tra i due si riaccende e Franco, scappato dopo l'8 settembre e costantemente a rischio di cadere nelle maglie del rastrellamento, pare sinceramente interessato alla conturbante Anna.\nSul corso principale di Ferrara, sotto gli occhi vigili di Barilari, si consuma una tragedia: l'inquietante e diabolico Carlo Aretusi, detto \"Sciagura\", ambisce a sostituire il federale fascista di Ferrara, console Mario Bolognesi, da lui ritenuto un imbelle burocrate. Attraverso un'imboscata ordita da Aretusi e portata a termine dal fido Vincenzi, Bolognesi viene eliminato.\nSubito a Ferrara accorrono le squadre fasciste da altre citt\u00e0, inviate direttamente da Verona, dove si sta svolgendo il congresso costitutivo del Partito Fascista Repubblicano. Su indicazione di Aretusi vengono arrestati, come capri espiatori, alcuni antifascisti ferraresi e tra questi l'avvocato Villani, padre di Franco.\nGli antifascisti vengono fucilati nella notte resa fredda e deserta dal clima rigido, il coprifuoco ed il terrore, proprio davanti al muretto del Castello Estense e sotto gli occhi di Barilari, sveglio e davanti alla sua finestra, che assiste impotente prima al massacro e poi al ritorno di Anna, reduce da una notte passata con Franco.\nAnna, consapevole che Barilari ha visto tutto, gli chiede di denunciare l'accaduto gridandogli in faccia il suo disprezzo e la sua felicit\u00e0 ritrovata nella nuova relazione; fugge poi da Franco per raccontargli che esiste un testimone dell'assassinio di suo padre, ma Franco prima la tratta con freddezza poi, davanti alla prospettiva di conoscere la verit\u00e0, la scaccia.\nAnna torna a casa sconvolta, giusto in tempo per scorgere che Aretusi ha fatto visita a suo marito. L'intento di \"Sciagura\" \u00e8 di sapere se Barilari ha visto l'accaduto ma, forse per proteggere la moglie, l'ex farmacista nega. Anna, inconsapevole del drammatico colloquio fra i due, nota solo un cenno che Aretusi fa dalla strada a Barilari e, ritenendolo uno squallido gesto d'intesa, rifiuta di salire e cambia direzione. Solamente il farmacista che lavora con lei, e che da sempre ne \u00e8 segretamente innamorato, tenta di dissuaderla dall'abbandonare la sua casa, ma ogni sforzo \u00e8 inutile, e la bella signora Barilari se ne va per sempre, sentendosi delusa da tutti e sconfitta.\nAnni dopo Franco, fuggito e poi sposatosi all'estero, torna a Ferrara e, preso atto della morte di Barilari sin da prima della fine della guerra, cerca invano Anna della quale nessuno sa pi\u00f9 nulla, anzi, il nuovo titolare della farmacia neanche sapeva che Barilari fosse sposato. Incontra casualmente Aretusi proprio di fronte alla lapide che ricorda il sacrificio di suo padre e, davanti ai modi gentili dell'ex gerarca, risponde con altrettanta gentilezza stringendogli la mano. Quando la moglie gli chiede chi fosse quell'anziano, Franco risponde che era un capo del fascio locale ma che riteneva \"non avesse mai fatto nulla di male\". Franco continua a scegliere quindi di non sapere, rimanendo indifferente anche di fronte alla sua tragedia familiare e fugge, ancora una volta e forse per sempre, da Ferrara.\nGiudizio della critica.\n\"Esordienti cos\u00ec preparati non possono che fare del bene al nostro cinema (...) La materia qui \u00e8 rovente, ma il tratto asciutto e calcolatissimo (...) Quando non avesse altro, il film costituirebbe una salutare lezione di memoria per quanti (...) non vogliono darsi il disturbo di ricordare. Un finale amaro suggella bene il forte film.\"\nIl film \u00e8 stato selezionato tra i 100 film italiani da salvare.\nCommento.\nOpera prima di Vancini che risente della sua formazione neorealista intrisa per\u00f2 di quell'intimismo che verr\u00e0 definito \"francese\" e che caratterizzer\u00e0 il regista ferrarese, procurandogli accuse di riflusso che esploderanno anni dopo in quello che egli considerer\u00e0 il suo film pi\u00f9 importante: \"Le stagioni del nostro amore\".\n\"La lunga notte del '43\" anticiper\u00e0 anche il filone dei film \"denuncia/inchiesta\" degli anni '60 e '70 di cui lo stesso Vancini sar\u00e0 protagonista con \"La banda Casaroli\", ', \"Il delitto Matteotti\", ' e con il televisivo \"La piovra 2\"."}
{"id": "2103070", "revid": "125376248", "url": "https://it.wikipedia.org/wiki?curid=2103070", "title": "Chris Rea", "text": "Gli esordi.\nFiglio di padre italiano, Camillo Rea, originario di Arpino, provincia di Frosinone, e madre irlandese, che possedevano un chiosco di gelati, Chris Rea inizi\u00f2 a cantare e suonare la chitarra all'inizio degli anni settanta in una band chiamata Magdalene, che vinse un importante concorso nazionale nel 1975 senza per\u00f2 ottenere un contratto.\nNel corso della sua carriera ha ottenuto fama internazionale, grazie a celebri brani come \"Fool (If You Think It's Over)\" (1978), i due hit da discoteca \"Let it Loose\" e \"I Can Hear Your Heartbeat\" (entrambi del 1983), \"I Don't Know What It Is But I Love It\" (1984), \"Josephine\" (1985), \"On the Beach\" (1986), Driving home for Christmas, celeberrimo, del 1986,\"The Road to Hell\" (1989), \"Auberge\" (1991), \"Looking for the Summer\" (1991) e \"Julia\" (1978).\nOttenne grande successo con una versione remix di \"Josephine\", realizzata nel 1987.\nNel 2002, dopo una lunga assenza dovuta ad una grave malattia, Rea \u00e8 tornato alla musica delle sue radici: il jazz-blues.\nCarriera.\nInizialmente esord\u00ec musicalmente con il nome \"Benny Santini\" e fece parte del gruppo musicale \"Magdalene\", nel quale sostitu\u00ec David Coverdale, scelto dai Deep Purple come loro nuovo cantante.\nIn seguito Rea lasci\u00f2 la band e, dopo l'esordio solista di \"Whatever Happened to Benny Santini?\" (1978) (che entr\u00f2 nella Top 20 statunitense), usando da allora il suo nome Chris Rea, pubblic\u00f2 l'album \"Deltics\" (1979) e \"Tennis\" (1980).\nAvendo inizialmente ottenuto risultati altalenanti in Europa, medita pi\u00f9 di una volta sull'opportunit\u00e0 di lasciare le scene, ma decide di proseguire la sua carriera: giunger\u00e0 a vendere circa 30 milioni di dischi, pubblicando 18 album, tra i quali la raccolta antologica \"New Light Through Old Windows\" (1988) e \"The Road to Hell\" (1989), salutato da pubblico e critica come il vertice della sua discografia.\nHa avuto successo anche \"Auberge\" (1991), cui sono seguiti altri lavori, come \"Expresso Logic\" (1994) e \"The Best of Chris Rea\" (1994), che per\u00f2 non hanno scalato le classifiche come i precedenti.\nNonostante seri problemi di salute, nel 2000 pubblica \"King of the Beach\". Dopo \"Dancing Down the Stony Road\" (2001), realizzato per la sua neonata etichetta \"Jazzee Blue\", nel 2003 \u00e8 la volta di \"Blue Street (Five Guitars)\", seguito da \"Hofner Blue Notes\" (ancora del 2003) e da \"The Blue Jukebox\" (2004).\n\"Blue Guitars\" (2005) \u00e8 invece un mastodontico progetto: il nuovo lavoro comprende infatti undici dischi - per un totale di 137 canzoni inedite - ed un DVD, abbinati ad un libro illustrato dallo stesso musicista italo-inglese.\nNel 2008 viene pubblicato l'album \"The Return of Fabulous Hofner Blue Notes\".\nNel 2011 esce \"Santo Spirito Blues\", un nuovo album realizzato in due versioni diverse, CD e triplo CD.\nNel novembre 2015, viene pubblicata a nuova registrazione della colonna sonora \"La Passione\" (1996) in un package deluxe costituito da 2 CD, 2 DVD ed un booklet di 72 pagine.\nNel 2017 viene colpito da un ictus, e dopo essersi ripreso ed aver smesso di fumare, nel settembre 2017 fa uscire \"Road Songs for Lovers.\" Portando in tour quest'ultimo lavoro, il 9 dicembre durante la 35\u00aa data del tour, subisce un collasso sul palco e viene ricoverato all'ospedale. Le ultime due date del tour saranno cancellate.\nChris Rea \u00e8 sposato da pi\u00f9 di trent'anni con Joan Lesley ed ha due figlie."}
{"id": "2103071", "revid": "149727", "url": "https://it.wikipedia.org/wiki?curid=2103071", "title": "Vietmannsdorf", "text": ""}
{"id": "2103073", "revid": "253269", "url": "https://it.wikipedia.org/wiki?curid=2103073", "title": "Michael V. Gazzo", "text": "Biografia.\nAttore drammatico e drammaturgo di Broadway, nel 1955 ottenne il suo pi\u00f9 grande successo con il dramma \"Un cappello pieno di pioggia\", sulla dipendenza da morfina dei reduci di guerra di Corea. Lo stesso Gazzo co-sceneggi\u00f2 la versione cinematografica diretta da Fred Zinnemann nel 1957. Fu anche co-sceneggiatore del film \"La via del male\" (1958), interpretato da Elvis Presley.\nMembro e insegnante dell'Actors Studio, ebbe tra i suoi allievi Debra Winger, Henry Silva e Tony Sirico. Come attore, Gazzo ottenne una candidatura all'Oscar come miglior attore non protagonista per il ruolo di Frank Pentangeli ne \"Il padrino - Parte II\" (1974), ma quell'anno vinse Robert De Niro sempre per lo stesso film. In seguito, la sua attivit\u00e0 continu\u00f2 con piccole parti per cinema e televisione.\nMor\u00ec all'et\u00e0 di 71 anni, il 14 febbraio 1995, a Los Angeles, colpito da un ictus. Il corpo venne cremato e le sue ceneri sono state tumulate al Westwood Village Memorial Park Cemetery."}
{"id": "2103081", "revid": "149727", "url": "https://it.wikipedia.org/wiki?curid=2103081", "title": "Naundorf (Turingia)", "text": ""}
{"id": "2103083", "revid": "326822", "url": "https://it.wikipedia.org/wiki?curid=2103083", "title": "Lupin III - L'oro di Babilonia", "text": ""}
{"id": "2103085", "revid": "120329553", "url": "https://it.wikipedia.org/wiki?curid=2103085", "title": "Nokia 6630", "text": "Il Nokia 6630 \u00e8 uno smartphone 3G prodotto da Nokia che utilizza la piattaforma Series 60 basata su Symbian.\nIntrodotto nel novembre 2004, questo cellulare \u00e8 l'evoluzione del 6600 e del 6620. \n\u00c8 anche un telefono GSM tri-band.\nIl Nokia 6630 \u00e8 stato il primo telefono a consentire un roaming globale; in precedenza i telefoni GSM europei non funzionavano negli USA dove esiste il sistema GSM1900 o come in Giappone dove gli standard 2G sono diversi.\nIl 6630 usava senza particolari configurazioni il sistema utilizzato in Giappone (W-CDMA) come nel GSM1900 USA e Canada.\nNokia sottolinea che il 6630 era il primo cellulare dual-mode, tri-band prodotto per funzionare con i network 3G (WCDMA), EDGE e 2G capace di funzionare in Europa, Asia e nelle Americhe. \u00c8 stato inoltre il primo telefono 3G introdotto sul mercato. Il suo soprannome in fase di sviluppo era \"Charlie\".\nIl Nokia 6630 \u00e8 stato uno dei terminali con maggior successo prodotto dalla casa finlandese Nokia. Godeva di ottime prestazioni e l'utilizzo delle applicazioni come dei giochi risultava fluido e appagante."}
{"id": "2103096", "revid": "37401", "url": "https://it.wikipedia.org/wiki?curid=2103096", "title": "Le solitarie", "text": "Le solitarie sono la prima raccolta di prose scritta dalla poetessa Ada Negri e pubblicata nel 1917 da Treves, a Milano.\nSi tratta di 18 novelle imperniate perlopi\u00f9 sul tema della condizione femminile tra fine Ottocento e inizio Novecento, attraverso brevi ma memorabili ritratti, dov'\u00e8 facilmente individuabile l'origine socialista della scrittrice lodigiana.\n\u00c8 uno dei primi documenti che si occupano cos\u00ec da vicino di alcuni problemi che troveranno la loro fortuna a Novecento inoltrato, ma che Ada anticipa con poeticit\u00e0 e vigore in questo e in altri suoi testi.\nFortuna.\n\"Le solitarie\" sono una delle opere pi\u00f9 rappresentative e rilevanti, artisticamente e tematicamente, della letteratura femminile dell'intero XX secolo; come tale, ebbe il giusto successo negli anni dieci fino alla Seconda guerra mondiale, ma, per motivi di censura politica da parte della critica, come a gran parte dell'opera di Negri, anche a \"Le solitarie\" tocc\u00f2 un lungo silenzio: ancora oggi il testo, come l'autrice, \u00e8 tenuto lontano dal canone novecentesco.\nLa struttura.\nIl libro \u00e8 aperto da una breve lettera/dedica a Margherita Sarfatti, nella quale l'autrice ricorda, in una prosa che si avvicina molto al linguaggio poetico negriano, i momenti della composizione delle novelle, trascorsi in compagnia della celebre amica, nella residenza in campagna di questa.\nSi leggono poi le 18 novelle, di cui i titoli nell'ordine:\nI temi.\nAutobiografismo.\nTutte le novelle della raccolta contengono elementi autobiografici (l'autobiografismo \u00e8 la cifra di tutta l'opera di Negri).\nIn \"Il posto dei vecchi\", novella introduttiva e manifesto dell'intero libro, la protagonista \u00e8 una tessitrice di bianco, Feliciana, figura che calca quella della madre di Ada, Vittoria Cornalba: Feliciana infatti, alla morte del marito, lascia il suo impiego per andare a lavorare in fabbrica a 1,75 lire/13 ore, con enormi sacrifici, solo allo scopo di consentire gli studi ai propri figli. La serenit\u00e0 e la forza con cui la minuta donna compie le proprie fatiche rispecchiano il temperamento di Vittoria.\nTuttavia, il carattere pi\u00f9 speculare si trova in incipit, nella morte in una corsia d'ospedale del marito di Feliciana, \"Gigi Fracchia detto Rossini, popolare nelle taverne di porta Ticinese per la sua splendida voce tenorile e per la [...] prodigalit\u00e0, colla quale gettava nel fondo paonazzo dei bicchieri i suoi guadagni di vetturino pubblico\": questo infatti \u00e8 un ritratto del padre di Ada, Giuseppe Negri, vetturino alcolizzato morto giovane in una corsia d'ospedale. Questa figura resta come emblema dell'idea che Negri ha degli uomini.\nIn \"Il denaro\", novella che chiude \"Le solitarie\", la protagonista Veronetta e le vicende di gran parte della novella sono rispettivamente specchio di Ada e della vita di Ada.\nDenaro.\nQuello del denaro \u00e8 il tema propriamente dell'ultima novella, che ne prende il nome, ma il suo \"odore\" costella gran parte delle novelle.\nIl denaro infatti entra in giuoco spesso all'interno del \"t\u00f2pos\" della fabbrica: essa \u00e8 il luogo nel quale si va allo scopo del guadagno; Ada Negri scrive:\nC'\u00e8 una descrizione del denaro stesso, fatta attraverso la percezione di Veronetta; si tratta del denaro dei poveri ma anche degli avidi:\nFabbrica.\nSi tratta di molti degli scenari che fanno da sfondo all'agire delle protagoniste; in particolare caratterizzano il racconto le descrizioni di fabbrica in \"Il posto dei vecchi\", \"La promessa\", \"Il crimine\" e \"Il denaro\".\nEssendo protagoniste le donne, le fabbriche sono perlopi\u00f9 opifici tessili; come exempla risultano utili le descrizioni contenute nella novella La promessa:\nDunque Negri indirettamente rileva una questione pi\u00f9 che mai attuale: l'inquinamento acustico provocato dai macchinari degli impianti, mostrandoci come fastidio la calma stessa.\nMa va oltre: vi si trova (di seguito alla citazione precedente) la sensibilit\u00e0 dell'autrice all'inquinamento atmosferico provocato dai \"vapori\", messi in contrasto con una natura oscurata:\nE ancora, topica \u00e8 l'immagine della ciminiera, che prepotentemente taglia in due i cieli nei paesaggi negriani:\nFemminismo.\nNon si pu\u00f2 parlare propriamente di femminismo, ma queste novelle hanno al centro la tematica femminile: in esse Ada Negri denunzia la condizione disagiata, l'emarginazione, le frustrazioni delle donne sole, delle operaie, delle maestre tra Ottocento e Novecento.\nPer motivi strettamente autobiografici, ma anche per la propria sensibilit\u00e0 sociale, Negri capisce che le problematiche femminili meritano un'espressione diversa, di un occhio privilegiato come il suo, che ha vissuto certe esperienze in prima persona e ora ha la fama e i mezzi per parlarne, per divulgare, per \"gridare\": il grido delle poesie giovanili, nella prosa de \"Le solitarie\" non si \u00e8 svilito; ha assunto nuova forma, ma il \"sangue\" delle immagini e la loro forza espressionistica non si p\u00e8rdono, anzi ne guadagnano.\nI volti, gli odori, le vite dei caratteri femminili de \"Le solitarie\", oppressi dal lavoro, dagli uomini (padri, mariti, violentatori ecc.), dalla miseria, fanno di questi testi uno dei primi grandi manifesti di un femminismo ancora tutto letterario: ma contando il grande successo editoriale (10.000 copie gi\u00e0 nel 1920) \u00e8 stato un libro con grandi potenzialit\u00e0 sociali, che smosse e smuove ancora le coscienze.\nSessualit\u00e0.\nTutte le donne de \"Le solitarie\" sono fortemente caratterizzate sul piano sessuale: ma in negativo. Si tratta della sessualit\u00e0 repressa per costrizione o per scelta gi\u00e0 presente nella biografia di Ada stessa: l'esperienza della nonna Peppina e della madre Vittoria con gli uomini ne caratterizza fortemente configurazione e rapporti, nella vita e nella letteratura.\nLa novella nella quale la sessualit\u00e0 repressa si trasforma in un tripudio di sensualit\u00e0 \u00e8 Nella nebbia: la protagonista \u00e8 Raimonda, donna ma dal volto sfregiato orrendamente fin dall'infanzia (\"mezza maschera\"). Ci\u00f2 le ha precluso ogni rapporto sentimentale e sessuale con gli uomini, ma una vicenda breve e intensa \"nella nebbia\" fitta, che ne nasconde la \"maschera\" e ne fa cogliere solo la \"serpentina flessuosit\u00e0\", consente a Raimonda di liberare il represso, concentrando in un bacio tutte le sue pulsioni.\nLe cifre comuni alla maggior parte delle solitarie protagoniste restano la bruttezza e la miseria, a precludere loro il possesso di una sfera sessuale felice. Le operaie (\"Il posto dei vecchi\"), le serve (\"La serva\"), le impiegate (\"L'incontro\"), le maestre (\"Anima Bianca\") sono tutti personaggi che ignorano la propria sessualit\u00e0 o che soffrono per essa: a causa di uno stupro o di un matrimonio non voluto, di un aborto o di una deformazione, di problemi famigliari o di stereotipi sociali.\nSocialismo.\nC'\u00e8, nelle novelle, un'eco del socialismo negriano: non \u00e8 tanto la passione politica, quanto il sentimento sociale, \"il desiderio di farne una militanza\". Rispetto agli esordi, gi\u00e0 con \"Maternit\u00e0\" (1904), \"Dal profondo\" (1910) e \"Dall'esilio\" (1914) la poesia di Negri si era spostata su toni e temi pi\u00f9 intimistici e autobiografici: tuttavia il socialismo militante di \"Fatalit\u00e0\" (1892) e di \"Tempeste\" (1895) non si era esaurito: negli anni dieci Ada frequenta ancora (e pi\u00f9 di prima) gli ambienti socialisti milanesi (basti pensare al suo incontro con Mussolini prima della partenza per la Svizzera), collaborando attivamente con Anna Kuliscioff e Ersilia Bronzini Majno prima, con Margherita Sarfatti poi.\nCos\u00ec in alcuni tratti dei testi de \"Le solitarie\" la critica della condizione operaia si tinge di rosso. Gi\u00e0 in \"Il posto dei vecchi\" il tempo \u00e8 scandito, oltre che dall'invecchiamento di Feliciana, anche dall'evolversi della lotta socialista: quando Feliciana \u00e8 una giovane operaia (dunque, malgrado la mancanza di date, l'ambientazione \u00e8 dell'ultimo Ottocento) se ne parla in questi termini:\nMa pochi decenni dopo (alle porte del Novecento), con Feliciana vecchia e i figli al lavoro le cose paiono cambiate:\n\u00c8 nel personaggio autobiografico di Veronetta (\"Il denaro\") che meglio si legge il punto di vista socialista di Ada. Come scenario delle azioni della giovane Veronetta c'\u00e8 la vita della madre operaia (Anna Longhena), dunque tutte le problematiche che ne fanno da sfondo: ecco che, quando \u00e8 Veronetta in prima persona a entrare in fabbrica come impiegata, si assiste a una scena emblematica (peraltro \"specchio\" di un'esperienza realmente vissuta da Vittoria Cornalba):\nVeronetta (da alter ego di Ada), allontanata dalla scena, emotivamente scossa dall'accaduto, reagisce cos\u00ec con parole emblematiche, rivolta al collega Paolo M\u00e0spero:\nLo stile.\nTranne che nel caso di \"Anima bianca\", nella quale si incontra un flashback, tutte le novelle tendono a seguire l'ordine cronologico dei fatti, sul modello della novella-manifesto \"Il posto dei vecchi\".\nCaratterizza molti brani dove narrazione e discorso diretto si fondono: l'uso di questo artificio proprio del Verismo non comporta in Negri l'oggettivit\u00e0, bens\u00ec aiuta a far passare il pensiero dell'autrice, di cui ogni personaggio possiede una sfumatura.\nA tratti, l'impiego di termini oggi non pi\u00f9 in uso non fa da ostacolo, poich\u00e9 i significanti riescono a evocare i significati.\nLo stile di questo primo volume di prose di Negri risente molto di quello delle poesie. Si tratta di una scrittura dalle tinte accese, carica di allitterazioni nel configurare le scene e i ritratti pi\u00f9 tragici.\nI nomi dei personaggi non sono frutto di una scelta arbitraria: si tratta di senhal, il pi\u00f9 delle volte antitetici rispetto alla natura del personaggio, ma in ogni caso fortemente evocativi. Sono nomi propri come \"Feliciana\", che d\u00e0 l'idea della felicit\u00e0 (in opposizione alla sua triste biografia); \"Fresia\", fiore profumato (in opposizione al fetore di cui sono investiti il personaggio e il suo ambiente di lavoro); \"Cristiana\", che richiama il calvario del Cristo (e che rispecchia il suo destino del calvario di un aborto clandestino); \"Rosanna\", maestra e \"anima bianca\" dal destino macchiato di nero; \"Veronetta\", che richiama \"vera\" (nel senso della vera natura cui il carattere giunge, in opposizione al termine \"altro\").\nAttualit\u00e0.\nOltre alla storicit\u00e0 di numerosi temi, altri sono di grande attualit\u00e0. Tra essi:\n\u00c8 il tema della novella \"Il crimine\".\n\u00c8 tema presente in numerose novelle, specie in \"La promessa\".\nLo stupro \u00e8 al centro della novella \"Anima bianca\"."}
{"id": "2103099", "revid": "287204", "url": "https://it.wikipedia.org/wiki?curid=2103099", "title": "Mocanita", "text": ""}
{"id": "2103105", "revid": "114300657", "url": "https://it.wikipedia.org/wiki?curid=2103105", "title": "Naundorf", "text": "Naundorf \u00e8 un comune di abitanti della Sassonia, in Germania.\nAppartiene al circondario della Sassonia Settentrionale (targa TDO). "}
{"id": "2103107", "revid": "36426", "url": "https://it.wikipedia.org/wiki?curid=2103107", "title": "Il ciclo dei Prodi di Villa Castelnuovo", "text": ""}
{"id": "2103112", "revid": "199256", "url": "https://it.wikipedia.org/wiki?curid=2103112", "title": "Io sono Teppei!", "text": " \u00e8 un anime prodotto nel 1977 in 28 episodi dalla Nippon Animation, tratto da un manga di Tetsuya Chiba del 1973. La serie \u00e8 stata trasmessa per la prima volta dal network giapponese Fuji TV a partire da settembre 1977 e in Italia da Telereporter nel 1982 (all'interno del programma Jo Jo), altre reti regionali e da Euro TV da marzo 1985.\nTrama.\nTeppei Uesugi \u00e8 un ragazzino un po' rude che ha passato tutta la sua infanzia liberamente in mezzo alla natura, con selvaggio abbandono e senza mai andare a scuola; vive difatti in montagna con suo padre Hiromi, un minatore ubriacone alla costante ricerca di fantomatici tesori.\nCon loro vive anche la nonna la quale, ad un certo punto, con l'aiuto della polizia costringer\u00e0 il ragazzo ad andare a scuola. Teppei quindi si trasferir\u00e0 in citt\u00e0 e si iscriver\u00e0 al club di kend\u014d della sua nuova scuola; ma il suo rapporto col maestro Yoshioka e con i senpai del Kendo club non \u00e8 certo dei migliori, anzi piuttosto burrascoso. La sua natura eccentrica sar\u00e0 spesso e volentieri causa di problemi. Ma alla fine Teppei dimostrer\u00e0 tenacia ed abilit\u00e0 grazie alle quali riuscir\u00e0 ad ottenere un posto da titolare nella squadra.\nPersonaggi.\nTeppei: il ragazzino originale e selvaggio che non conosce nulla del buon senso comune del mondo.\nHiromi: il padre, un gigante barbuto del tutto simile ad un orso, sempre occupato in operazioni di scavo.\nShinobu: madre di Teppei\nNonna: esercita un potere assoluto all'interno della casa, personaggio molto rigoroso che comanda a bacchetta. \u00c8 anche la persona che capisce meglio e prima di chiunque altro le reali necessit\u00e0 del nipote.\nEdizione italiana.\nSigla.\nLa sigla iniziale e finale dal titolo \"Teppei\", musica di Claudio Balestra, Giancarlo Balestra e Mauro Balestra; testo di Giancarlo Balestra e Rossana Barbieri \u00e8 cantata dai Fratelli Balestra."}
{"id": "2103116", "revid": "110157", "url": "https://it.wikipedia.org/wiki?curid=2103116", "title": "Gaio Servilio Gemino", "text": "Biografia.\nNel 212 a.C., in seguito alla conquista di Taranto da parte di Annibale (ad esclusione della rocca, ancora in mano romana), come \"legatus\" e grazie all'autorizzazione del Senato, venne inviato dal \"praetor\" Publio Cornelio Silla in Etruria per fare incetta di riserve di grano; egli con alcune navi cariche, passando attraverso le postazioni nemiche, giunse nel porto di Taranto per rifornire la guarnigione romana che ancora resisteva.\nFu nominato pontefice alla morte di Tito Otacilio Crasso, nel 210 a.C..\nLa sua elezione a Tribuno della Plebe come la successiva ad edile plebeo venne duramente contestata dal Senato; fu quindi Edile Curule nel 208 a.C. assieme all'incarico di Maestro della Cavalleria (\"Magister equitum\") del dittatore Tito Manlio Torquato.\nAscese al consolato nel 203 a.C. con Gneo Servilio Cepione del ramo patrizio della gens Servilia e venne mandato in Etruria.\nLibera il padre dalla schiavit\u00f9 e viene nominato dittatore per la convocazione dei Comizi."}
{"id": "2103122", "revid": "149727", "url": "https://it.wikipedia.org/wiki?curid=2103122", "title": "Naundorf (Sassonia)", "text": ""}
