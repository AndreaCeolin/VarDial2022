{"id": "2098750", "revid": "125087700", "url": "https://it.wikipedia.org/wiki?curid=2098750", "title": "La casa dei melograni", "text": "La casa dei melograni, o Una casa di melograni (\"A House of Pomegranates\"), \u00e8 una raccolta di racconti di Oscar Wilde. Fu pubblicata nel 1891 con le illustrazioni di Charles de Sousy Ricketts e Charles Hazlewood Shannon, i due pi\u00f9 celebri e fidati collaboratori dello scrittore irlandese.\nL'opera \u00e8 suddivisa in quattro racconti: \"Il giovane re\" (\"The Young King\"), \"Il compleanno dell'infanta\" (\"The Birthday of the Infanta\"), \"Il pescatore e la sua anima\" (\"The Fisherman and his Soul\") e \"Il figlio delle stelle\" (\"The Star-Child\").\nWilde aveva gi\u00e0 pubblicato nel 1888 dei racconti pensati per bambini con \"Il principe felice e altri racconti\". Questa nuova opera, anch'essa con finalit\u00e0 educative, \u00e8 stata concepita a Parigi, come risulta dalla lettera dell'11 dicembre 1891. \nCome lui stesso afferm\u00f2, Wilde voleva far divertire i bambini come faceva divertire i grandi con le sue conferenze Probabilmente \"The Young King\" \u00e8 ispirato proprio all'autore e alla sua infanzia.. Tuttavia, rispetto al libro precedente, indulse talora a un compiacimento estetico del tutto assente dalla prosa semplice e genuina del \"Principe felice\".\nTrama.\nIl giovane re.\nL'erede al trono di un regno, nato da una principessa e da un uomo ignoto, viene rapito alla madre e lasciato a un capraio. Vive 16 anni con i genitori adottivi, quindi, morto il nonno materno, viene chiamato a corte per essere incoronato. L\u00ec conduce una vita di lussi esagerati e stravaganze, e per la sua incoronazione ordina un vestito tessuto in oro, una corona con incastonati dei rubini e uno scettro tempestato di perle.\nLa notte prima dell'incoronazione per\u00f2 fa tre sogni. Nel primo sogno il futuro re vede una stanza stretta e buia dove molte povere persone, adulti e bambini, sono trattati come schiavi per tessere ai telai e cucire senza sosta notte e giorno un vestito d'oro, proprio quello era per il giovane re. Il giovane, sconvolto, si risveglia nel mezzo della notte.\nNel secondo sogno il futuro re si trova su una galea di schiavi. Uno di questi viene gettato in acqua e costretto a pescare innumerevoli perle finch\u00e9, stremato, non muore, ma il capitano della nave \u00e8 soddisfatto perch\u00e9 l'importante era raccogliere le perle per lo scettro reale. Il giovane, sconvolto, si risveglia nuovamente.\nNel terzo sogno il futuro re cammina fino ad arrivare a un fiume prosciugato, dove molti uomini scavavano delle buche in cerca di rubini. Da una caverna poco lontana la Morte e l'Avarizia osservavano la scena: la Morte chiede all'Avarizia di darle un chicco di frumento, ma a ogni suo rifiuto la Morte diffonde la malaria, poi la febbre e infine la peste, uccidendo cos\u00ec tutti gli operai. Il futuro re, piangendo, chiede cosa cercavano quegli uomini, e un tale alle gli spiega che i rubini servivano per la corona del giovane re. Il giovane, sconvolto, si risveglia ancora quando \u00e8 ormai mattina.\nTurbato dai tre sogni e pentito per il suo comportamento immorale, il futuro re decide che per la sua incoronazione non avrebbe indossato le insegne regali, ma il suo vecchio mantello di pelle di pecora, con il bastone da pastore come scettro e rovi intrecciati come corona. I nobili, il popolo e il vescovo si rifiutano di riconoscerlo come re, sostenendo i primi che la povert\u00e0 \u00e8 meglio della fame totale e il secondo che Dio permette questo dolore, ma arrivato in chiesa il giovane viene inondati dalla luce proveniente dalle vetrate: il manto appare dorato, il bastone fiorito di bianco e la corona fiorita di rosso. Il vescovo riconosce nel ragazzo il nuovo re, poich\u00e9 \u00e8 stato incoronato da Dio.\nIl compleanno dell'Infanta.\nAll'Infanta di Spagna \u00e8 permesso di giocare con gli altri giovani nobili solo nel giorno del suo compleanno, mentre nel resto dell'anno \u00e8 sola nella sua immensa reggia.\nDurante la festa per il suo dodicesimo compleanno si svolgono molti intrattenimenti fra cui balli, una finta corrida e l'esibizione di nano, venduto a corte dal suo stesso padre: il nano balla goffamente, facendo sbellicare dal ridere l'infanta che gli lancia in premio la sua rosa bianca. Il nano si innamora perdutamente dell'infanta, credendo di essere ricambiato.\nIl nano va a cercare l'Infanta nella reggia. Dopo aver attraversato varie lussuose sale, ne trova una dove vede avvicinarglisi qualcuno dalla parte opposta. Arrivato a pochi passi di distanza si accorge che la persona \u00e8 orrendamente deforme e, dopo aver notato che ripete in modo perfetto i suoi stessi gesti, arriva alla conclusione che l'immagine \u00e8 lui stesso. Avendo sempre abitato nel bosco il nano era ignaro della sua diversit\u00e0.\nPreso da un acuto dolore e da una ripugnanza di s\u00e9 stesso, sentendosi deriso dal suo amore, con un forte grido si getta a terra gridando e strepitando. L'Infanta arriva e ride dello strazio del nano, credendo che si tratti di un'altra esibizione comica. Lui allora grida ancora e muore con il cuore spezzato.\nIl pescatore e la sua anima.\nUna notte un pescatore solitario trova fra le sue reti una bellissima sirena. La sirena gli chiede di lasciarla libera e lui accetta a condizione che lei ogni notte torni in superficie e canti per lui per attirare i pesci nella sua rete. Lei accetta, e notte dopo notte i due giovani si innamorano perdutamente. Il pescatore decide quindi di andare a vivere sott'acqua con la sua amata, ma lei gli dice che potr\u00e0 farlo solo se rinuncia alla sua anima.\nIl pescatore, deciso a disfarsi dell'anima, si rivolge a un prete che gli dice che l'anima \u00e8 troppo preziosa per gettarla via. Poi si rivolge a un mercante che gli dice che l'anima non vale niente ed \u00e8 inutile da comprare. Infine si rivolge a una strega che in cambio del favore gli chiede danzare con lei in un sabba al chiaro di Luna: la strega vuole in realt\u00e0 legarlo a s\u00e9 nella danza diabolica perch\u00e9 anche lei lo ama. Al Sabba per\u00f2 il pescatore si fa istintivamente il segno della croce, e prima che la strega fugga e le estorce il segreto: poich\u00e9 l'anima di un uomo risiede nella sua ombra, dovr\u00e0 tagliarsela via seguendo certe condizioni, ed il pescatore esegue separandosi dall'anima. Quest'ultima gli chiede di dargli il cuore, ma lui glielo nega. Il pescatore pu\u00f2 finalmente andare a vivere in mare con la sirena, mentre l'anima vaga sulla terra.\nDurante il primo anno di peregrinazione l'anima si unisce a una carovana e visita vari luoghi finch\u00e9 non raggiunge un tempio e l\u00ec si appropria con la violenza dello Specchio della saggezza. L'anima porta in dono al pescatore lo Specchio, ma lui ritiene che l'amore sia meglio della saggezza e torna in mare. L'anno dopo l'anima viaggia sola fino a un palazzo da cui ruba l'Anello della ricchezza: il pescatore lo rifiuta perch\u00e9 ritiene che l'amore sia meglio della ricchezza e torna in mare.\nQuando torna per la terza volta dopo un anno dal pescatore, l'anima gli racconta di aver visto in una citt\u00e0 vicina una donna danzare e questo cattura subito la sua attenzione poich\u00e9 il popolo del mare non ha gambe e non balla. Sicuro di poter tornare subito dalla sua amata, il pescatore si riunisce alla sua anima e va a cercare la danzatrice. Strada il pescatore passa per un paese e l'anima gli ordina di rubare una coppa d'argento, e lui lo fa anche se non avrebbe voluto. In un secondo paese l'anima ordina al pescatore di picchiare un bambino, e lui lo fa anche se non avrebbe voluto. In un terzo paese l'anima ordina al pescatore di uccidere l'uomo che gli aveva dato ospitalit\u00e0, e lui lo fa anche se non avrebbe voluto. Stanco di essere lontano dalla sua amata e di compiere azioni orribili, il pescatore vuole tornare in mare, ma l'anima gli spiega che non \u00e8 possibile disfarsi di lei per una seconda volta, che non potr\u00e0 tornare in mare, e che quindi d'ora in poi dovranno necessariamente convivere a terra per il resto della vita.\nIl pescatore disperato prova a chiamare la sua sirena giorno e notte, ma non ottiene risposta. In preda alla tristezza, il pescatore chiude il suo cuore e costruisce una casetta sulla spiaggia dove attendere di poter tornare in mare. Per tutto un primo anno l'anima tenta il pescatore con azioni cattive, ma lui si rifiuta. Per tutto un secondo anno l'anima tenta il pescatore con azioni buone, ma lui si rifiuta. Infine, il terzo anno il pescatore si rassegna e chiede all'anima di rientrare, il che l'anima non riesce a fare a causa della presenza dell'amore nel cuore del pescatore, e il corpo morto della sirena giunge sulla spiaggia: il cuore del pescatore si spezza, l'anima vi rientra dentro e, all'arrivo di una burrasca, il pescatore muore.\nIl prete trova i due amanti sulla spiaggia, li maledice e li fa seppellire in terreno non consacrato. Tre anni dopo, durante la messa il prete \u00e8 intenzionato a pronunciare un sermone sull'ira di Dio, ma il profumo di certi fiori misteriosi disposti sull'altare dai chierichetti lo calma e gli fa invece pronunciare invece parole sull'amore di Dio. Dai chierichetti il prete scopre che vengono dal terreno sconsacrato, e allora benedice il mare e tutte le sue creature.\nIl figlio delle stelle.\nUna notte un povero taglialegna vede una stella cadente nel cielo sopra il bosco dove lui si trovava: raggiunge il luogo indicato dalla stella cadente e vi trova un bellissimo bambino con addosso un mantello d'oro e una collana di ambra. Credendolo un dono del cielo lo porta con s\u00e9 al suo villaggio e lo accoglie in casa come uno dei suoi figli.\nIl bambino cresce bellissimo, completamente diverso dal resto dei bambini del villaggio e conscio di non essere il figlio naturale del legnaiolo ma di essere caduto da una stella. Sentendosi unico ed eccezionale, il figlio delle stelle diventa pian piano estremamente arrogante, egoista e violento, finch\u00e9 all'et\u00e0 di dieci anni diventa il capo di una banda di bambini cattivi e crudeli con persone e animali.\nUn giorno arriva al villaggio una povera mendicante. Il figlio delle stelle le tira pietre, ma il povero falegname la accoglie in casa sua. Questa gli spiega che sta vagando da dieci anni alla ricerca del suo figlio scomparso, perso in un bosco con addosso un mantello d'oro e una collana di ambra, e il falegname capisce che lei \u00e8 la vera madre del bambino. Il figlio delle stelle rifiuta di considerare quella mendicante come sua madre e la caccia via con disprezzo, ma quando lei se ne va lui diventa immediatamente bruttissimo, con muso come di rospo e corpo come di serpente. Il figlio delle stelle si pente del suo errore e va alla ricerca della donna per chiedere il suo perdono, ma gli animali del bosco che lui aveva maltrattato non lo aiutano.\nDopo tanto vagare il figlio delle stelle si ritrova stanco e disperato in una citt\u00e0 sconosciuta. L\u00ec viene comprato come schiavo da uno stregone malvagio che gli ordina delle missioni impossibili. Il primo giorno lo manda nel bosco a cercare una monetina d'oro bianco, e se non gliela porta sar\u00e0 frustato cento volte. Il figlio delle stelle cerca, ma non trova nulla. Mentre \u00e8 sulla strada per la citt\u00e0, il figlio delle stelle sente una lepre piangere perch\u00e9 finita nella trappola di un cacciatore; lui ne ha piet\u00e0, la libera e lei lo ricompensa indicandogli il luogo dove si trova la monetina d'oro bianco. Sulla porta della citt\u00e0 per\u00f2 il figlio delle stelle incontra un lebbroso, lui ne ha piet\u00e0 e gli dona la monetina d'oro bianco, venendo cos\u00ec picchiato dallo stregone.\nIl secondo giorno lo stregone lo manda a cercare una monetina d'oro giallo, con la promessa di trecento frustate se non porta la moneta. Il figlio delle stelle cerca ancora invano, ma sulla \u00e8 strada per la citt\u00e0 incontra di nuovo la lepre che gli indica dove si trova la monetina d'oro giallo. Sulla porta della citt\u00e0 per\u00f2 il figlio delle stelle incontra di nuovo il lebbroso, lui ne ha piet\u00e0 e gli dona la monetina d'oro giallo, venendo cos\u00ec picchiato dallo stregone.\nIl terzo giorno lo stregone lo manda nel bosco a cercare una monetina d'oro rosso, promettendo di uccidere il ragazzino se ritorna a mani vuote. Il figlio delle stelle dopo una ricerca infruttuosa \u00e8 aiutato nuovamente dalla lepre e nuovamente d\u00e0 la monetina al lebbroso, aspettandosi di essere ucciso. Quando per\u00f2 entra in citt\u00e0 il figlio delle stelle viene accolto trionfalmente: il lebbroso e la mendicante erano in realt\u00e0 il re e la regina di quella citt\u00e0, e il figlio delle stelle, tornato bellissimo, ne diventa il principe per pochi anni fino alla sua morte.\nCritica.\nLe quattro fiabe di questa seconda raccolta di Wilde sono notevolmente pi\u00f9 lunghe e articolate rispetto alle cinque della prima raccolta. Le strutture complesse e ripetitive, in particolare delle ultime due storie, ricordano quelle delle \"m\u00e4rchen\" (fiabe) tedesche. Anche la prosa \u00e8 molto pi\u00f9 raffinata e ricca di figure retoriche, arcaismi e preziosismi linguistici.\nI giornali dell'epoca mostravano molti dubbi su come i bambini potessero comprendere i messaggi che tali racconti lanciavano. La rivista dell'epoca \"Saturday Night\" trova che le due opere \"Il giovane re\" e \"Il figlio delle stelle\" siano pregne di insegnamento morale, ma dubita della capacit\u00e0 dell'autore nel trovare le parole adatte per il pubblico infantile; Wilde per\u00f2 trovava che il vocabolario limitato non fosse motivo sufficiente a limitare la creativit\u00e0 di un artista."}
{"id": "2098761", "revid": "287204", "url": "https://it.wikipedia.org/wiki?curid=2098761", "title": "Sebastian Dubarbier", "text": ""}
{"id": "2098763", "revid": "179980", "url": "https://it.wikipedia.org/wiki?curid=2098763", "title": "Evair Aparecido Paulino", "text": ""}
{"id": "2098776", "revid": "125731178", "url": "https://it.wikipedia.org/wiki?curid=2098776", "title": "Carlos Monz\u00f3n", "text": "La International Boxing Hall of Fame lo ha ammesso fra i pi\u00f9 grandi pugili di ogni tempo. Nel 2002 \"Ring Magazine\" ha inserito Carlos Monz\u00f3n all'11\u00ba posto in una propria classifica degli 80 migliori pugili degli ultimi 80 anni. Nel 2001 e nel 2004 la medesima rivista lo ha collocato al 3\u00ba posto in una propria classifica dei migliori pesi medi della storia del pugilato. Il sito BoxRec lo valuta il sesto milgior pugile p4p di sempre.\nBiografia.\nMonz\u00f3n nasce a San Javier, nella provincia di Santa Fe, il 7 agosto 1942, sestogenito dei dodici figli di Roque Monz\u00f3n e di Amalia Ledesma, ambedue di origini miste mocov\u00ed e spagnole. Quando Monz\u00f3n ha sei anni, la famiglia si sposta a Santa Fe. Durante il viaggio, Carlos si ammala di tifo; il medico \u00e8 pessimista sulle conseguenze della malattia ma, a dispetto di tutto ci\u00f2, Monz\u00f3n svilupper\u00e0 un fisico potente in grado di portarlo ai vertici della boxe mondiale di tutti i tempi. Gli anni giovanili di Monz\u00f3n sono caratterizzati soprattutto dal tentativo di guadagnare qualche soldo, lavorando come lustrascarpe o - in qualche caso - rubando e tralasciando gli obblighi scolastici.\nCarriera.\nViene avviato al pugilato da Am\u00edlcar Brusa, l'uomo che rimarr\u00e0 sempre al suo fianco nelle sue imprese. Tra i dilettanti, ha un record di 73 vittorie, 8 sconfitte e 6 pari. \nPrimi anni da professionista.\nNel 1963 passa al professionismo nella scuderia di Tito Lectoure, direttore del Luna Park di Buenos Aires. La sua prima borsa \u00e8 di 3000 pesos, che corrispondono al guadagno di trenta anni di lavoro del padre. \nCombatte i primi 79 incontri in Sudamerica; quasi tutti in Argentina, tranne quattro in Brasile. Subisce solo tre sconfitte ai punti, le uniche della sua carriera, con avversari poi battuti in incontri di rivincita. Conosce solo due volte l'onta del knock-down. Conquista il titolo di campione argentino e poi quello del Sud America. Gli unici pugili di livello da lui affrontati sono Bennie Briscoe, in un match concluso pari e Tom Bethea che batte ai punti. A ben guardare, per\u00f2, entrambi i verdetti appaiono casalinghi e il secondo neppure unanime. \nLe due sfide con Benvenuti e la conquista del titolo mondiale dei medi.\nTali risultati bastano per\u00f2 a collocarlo al 6\u00ba posto nelle classifiche WBA e al 1\u00ba in quelle WBC tra gli sfidanti al titolo mondiale dei pesi medi, in possesso di Nino Benvenuti. L'argentino era come lo definisce Benvenuti stesso - un \"\"oggetto misterioso\". Il suo scarno curriculum rassicura il Campione del Mondo che accetta di incontrarlo a Roma, con in palio il titolo mondiale. \u00c8 per\u00f2 una scelta controversa e piuttosto criticata. I compatrioti di Monz\u00f3n non inviano alcun giornalista al seguito del proprio portacolori e Monz\u00f3n stesso fa fatica a trovare i soldi per arrivare in Italia.\nL'incontro \u00e8 fissato per il 7 novembre 1970. Monz\u00f3n al peso dichiara bellicosamente \"Da questo ring scender\u00f2 o vincitore o morto\"\". Al Palazzo dello Sport la sua dimostrazione di forza \u00e8 evidente sin dalle prime riprese. Favorito, sia pur di poco, dal maggiore allungo (193 centimetri a fronte di 191 dell'italiano) e dalla maggiore statura (181 centimetri a 180), lo sfidante inizia a pressare l'italiano con colpi lunghi e diritti. Con il passare delle riprese, Monz\u00f3n pu\u00f2 mettere in mostra le proprie armi migliori: la pesantezza dei colpi che affaticano il trentaduenne Campione del Mondo, accompagnata a un'incredibile resistenza ai pugni. \nAlla dodicesima ripresa Benvenuti, chiuso in un angolo, non riesce a evitare un diretto destro dell'argentino che lo colpisce alla mascella mandandolo al tappeto. Benvenuti riesce faticosamente a rialzarsi prima dello scadere del conteggio ma \u00e8 incapace di proseguire e l'arbitro non pu\u00f2 che decretare il knock-out tecnico in favore dello sfidante. Il match \u00e8 nominato Fight of the year del 1970 dalla rivista Ring Magazine.\nMonz\u00f3n torna in patria da eroe: duecentomila persone lo salutano con la cintura di campione del mondo appena conquistata. La sua faccia impassibile da indio si apre al sorriso.\nBenvenuti pu\u00f2 usufruire della clausola contrattuale della rivincita immediata che \u00e8 programmata a Montecarlo l'8 maggio 1971 allo Stadio Louis II. Stavolta l'italiano si getta all'attacco gi\u00e0 nella prima ripresa colpendo pi\u00f9 volte l'avversario che non trova di meglio che ripiegare in scorrettezze, quali colpi alla nuca e una ditata nell'occhio, dimostrando estrema cattiveria. Nella seconda \u00e8 la volta dell'argentino ad attaccare sino a diventare una furia e a mettere una prima volta al tappeto Benvenuti, nel finale. Il triestino si rialza e, quasi contemporaneamente suona il gong. Nella terza ripresa, Monz\u00f3n ricomincia nella sua opera demolitoria ai fianchi e allo stomaco sino a costringere l'italiano a piegare un ginocchio a terra. L'ex campione appare svuotato di energie e dall'angolo il suo manager storico, il bolognese Amaduzzi, lancia la spugna in segno di resa. Il verdetto \u00e8 un nuovo knock out tecnico in favore di Monz\u00f3n a 1:05 del 3\u00ba round.\nIl suo regno di campione mondiale indiscusso dei pesi medi.\nA questa difesa del titolo ne seguono tredici, un record nella categoria. Combatte contro il trentatreenne Emile Griffith, gi\u00e0 due volte detentore sia del titolo mondiale dei welter, sia di quello dei medi, al Luna Park di Buenos Aires. Al quattordicesimo round l'argentino mette all'angolo lo statunitense delle Isole Vergini sino a 2:32 della ripresa, quando l'incontro \u00e8 interrotto per knock-out tecnico in favore di Monz\u00f3n tra il tripudio dei circa 20.000 tifosi presenti. Griffith dichiarer\u00e0 che sarebbe stato in grado di terminare il match che, comunque stava perdendo con un margine compreso tra i tre e i cinque punti. Segue un nuovo match a Roma contro l'ex Campione del mondo dei medi junior, Denny Moyer, che si conclude con la vittoria di Monz\u00f3n per Kot al quinto round.\nIn seguito Monz\u00f3n mette in palio il titolo due volte contro il Campione d'Europa Jean-Claude Bouttier. La prima volta allo Stade de Colombes, il 17 giugno 1972, vince per getto della spugna al 13\u00ba round. Bouttier, nel suo libro \"Final Fist\", accuser\u00e0 Monz\u00f3n di avergli piantato un pollice nell'occhio. Il 29 settembre 1973, al Roland Garros, Bouttier si arrende ai punti. Monz\u00f3n dichiarer\u00e0 sobriamente di non aver mai incontrato un avversario pi\u00f9 difficile. \nNel frattempo, il 19 agosto 1972, l'argentino si reca a Copenaghen, nella \"tana\" dell'ex campione d'Europa dei medi e dei mediomassimi Tom Bogs, sconfiggendolo per Kot al quinto round. Affronta al Luna Park di Buenos Aires quel Bennie Briscoe che gli aveva strappato un pari, anni prima. Vince ai punti con un largo verdetto pronunciato dalla giuria tutta argentina. In realt\u00e0 al 9\u00ba round, un terribile pugno di Briscoe lo sbatte alle corde che lo salvano dall'atterramento. A Monz\u00f3n non rimane altro da fare che \u201clegare\u201d lo sfidante per guadagnare tempo, supportato dall'arbitro Victor Avendano che impedisce a Briscoe di capitalizzare la sua azione con costanti interruzioni. Monz\u00f3n riesce a completare il match, dopo aver vinto gran parte delle riprese iniziali. Alla fine del 1972, Monz\u00f3n \u00e8 nominato \"Fighter of the year\" ex aequo con Muhammad Ali.\n\u00c8 quindi la volta di concedere la rivincita all'anziano Emile Griffith, allo Stadio Louis II di Montecarlo, il 2 giugno 1973. L'argentino \u00e8 reduce da un'operazione chirurgica al braccio dove, tre mesi prima, gli sono state tolte due pallottole da arma da fuoco. Si ritiene comunque sufficientemente in grado di affrontare lo statunitense. Stavolta il trentacinquenne ex Campione del Mondo soccombe solo ai punti in quindici riprese, con un punteggio contenuto tra i due e i quattro punti. Secondo il parere di Benvenuti, presente a bordo ring in veste di giornalista, invece, Griffith aveva prevalso in nove riprese contro cinque e una pari.\nIl 29 febbraio 1974, Monz\u00f3n accetta la sfida del trentaquattrenne Campione del Mondo dei pesi welter Jos\u00e9 N\u00e1poles. Questi si presenta sul ring di Puteaux, nella banlieue parigina, con un peso di kg 69,400 contro i 72,575 dell'argentino, gi\u00e0 avvantaggiato dal superiore allungo di 10 cm. N\u00e1poles regge il confronto soltanto alla prima ripresa, quando mantiene l'iniziativa, colpendo un paio di volte duramente l'avversario. Poi, al 5\u00ba e al 6\u00ba round \u00e8 selvaggiamente colpito, tanto che al suono della campana del 7\u00ba round rimane seduto all'angolo, abbandonando l'incontro. Dopo questo match, Monz\u00f3n resta oltre sei mesi senza mettere in palio la cintura e, come da regolamento, \u00e8 privato del titolo mondiale dalla WBC.\nCampione mondiale per la sola WBA.\nMonz\u00f3n difende tre volte il titolo mondiale lineare e della WBA, vincendo sempre prima del limite. Il 5 ottobre 1974 batte a Parigi l'australiano Tony Mundine per KO al settimo round. L'anno successivo combatte per l'unica volta in carriera negli Stati Uniti, al Madison Square Garden, battendo per Kot al decimo round l'italo-americano Tony Licata, che vantava una \"striscia\" iniziale di 52 incontri senza sconfitte. Il 13 dicembre 1975, sale nuovamente sul ring parigino per affrontare il nuovo Campione d'Europa Gratien Tonna. Mette il francese KO al 5\u00ba round ma anche stavolta un suo avversario si lamenta di aver subito un colpo irregolare. In effetti il colpo decisivo \u00e8 un destro alla nuca dello sfidante, gi\u00e0 barcollante per\u00f2 per un precedente sinistro dell'argentino.\nI due match contro Rodrigo Vald\u00e9z e il ritiro.\nMolto pi\u00f9 difficili, per Monz\u00f3n, sono i due incontri con il colombiano Rodrigo Vald\u00e9z che, nel frattempo, si \u00e8 impossessato del titolo mondiale WBC. Il primo incontro \u00e8 fissato il 26 giugno 1976 a Monte Carlo. Vald\u00e9z si trova gi\u00e0 sul luogo del match quando, una settimana prima, ha la notizia che suo fratello \u00e8 stato ucciso in Colombia in una rissa da bar. Chiede un rinvio per raggiungere la famiglia ma, vincolato da un contratto molto stringente, \u00e8 costretto a rimanere in Europa e combattere. Si presenta sul ring ma, svogliato e distratto, \u00e8 sconfitto dall'argentino che unifica nuovamente il titolo mondiale, con un margine tra i due e i quattro punti.\nI due organismi mondiali, riconoscendo che il colombiano non fosse in condizione di combattere durante il suo primo scontro, ordinano allora di ripetere l'incontro. Il 30 luglio 1977, sempre a Montecarlo, Vald\u00e9z si mostra subito in partita mandando al tappeto Monz\u00f3n al secondo round, anche se per soli due secondi scarsi. \u00c8 il secondo uomo al mondo a mettere KO l'argentino, in tutta la sua carriera. Lo scontro continua e dopo sette round la vittoria di Vald\u00e9z sembra assicurata. Monz\u00f3n per\u00f2 si riprende, rimonta rapidamente, e alla fine vince di stretta misura, con un margine di due-tre punti. Nel 1996, la rivista Ring Magazine ha incluso questo match al 77\u00ba posto nella lista dei 100 pi\u00f9 grandi combattimenti di tutti i tempi.\nDopo l'ultima sfida con Vald\u00e9z, l'argentino lascia il pugilato con indosso la cintura di Campione del Mondo indiscusso. Non torner\u00e0 pi\u00f9 sul ring, evitando di esibirsi in incontri che evidenzino la sua ormai inevitabile decadenza. \nIl suo record complessivo conta 100 combattimenti, di cui 87 vinti (59 prima del limite), 3 persi, 9 pari e un no contest. \n\u00c8 rimasto imbattuto dal 9 ottobre 1964 sino al giorno del ritiro, per un periodo di quasi tredici anni, comprendente 80 combattimenti, di cui 71 vinti e 9 pari.\nCarriera cinematografica.\nFuori dal ring, Monz\u00f3n tenta la carriera cinematografica. Prima del ritiro, nel 1974, recita in \"La Mary\" con Susana Gim\u00e9nez, un film di successo diretto da Daniel Tinayre. In seguito recita in alcuni film in Argentina, diffusi a livello locale e fa alcune apparizioni televisive.\nIn Italia, nel 1976 recita \"Il conto \u00e8 chiuso\", con Luc Merenda, Mario Brega e ancora con Susana Gim\u00e9nez. \nAlle porte di Roma, sempre con la Gim\u00e9nez, gira il western \"El macho\" (1977), ed \u00e8 quel soprannome che gli rester\u00e0 addosso, come i pugni che sferra alle comparse, finite all'ospedale per il solo torto di interpretare il ruolo di un bandito.\nVita privata.\nLa vita privata di Monz\u00f3n \u00e8 costellata da torbide vicende e relazioni tormentate. Il 4 maggio 1973, alla vigilia di un match senza titolo in palio con lo statunitense Roy Dale, suo fratello Zacarias \u00e8 ucciso da un colpo di pistola al petto in una fattoria nei pressi di Santa Fe.\nIl campione ha avuto un primo figlio all'et\u00e0 di sedici anni da una donna pi\u00f9 anziana di lui. Ha poi avuto tre figli dalla moglie Mercedes Beatriz Garc\u00eda e un quinto da Alicia Mu\u00f1iz, modella uruguaiana. Tra il 1973 e il 1978 ha avuto come partner l'attrice Susana Gim\u00e9nez, \"la Brigitte Bardot del Sud America\". \nSpesso Monz\u00f3n \u00e8 stato all'attenzione delle cronache per vicende cruente nel contesto delle relazioni con le proprie compagne. Cos\u00ec, quando il campione confessa alla moglie Mercedes il \"flirt\" con la Gim\u00e9nez, la donna, accecata dalla gelosia gli spara all'avambraccio destro e a una spalla e poi chiede il divorzio. Il pugile \u00e8 sottoposto a un intervento chirurgico di sette ore per la rimozione della pallottola. Tre mesi dopo incontra Griffith e lo batte ai punti.\nNel 1978 Monz\u00f2n conosce Alicia Mu\u00f1iz, terza ed ultima moglie. Gi\u00e0 nell'ottobre del 1987 \u00e8 denunciato dalla madre della compagna per violenze sulla modella. Nella notte di san Valentino del 1988 Monz\u00f3n e la Mu\u00f1iz hanno un violento litigio; la donna \u00e8 prima malmenata, poi strangolata e infine gettata ancora agonizzante dal terrazzo della villa di Mar del Plata. L'ex pugile, pur ammettendo di far uso di cocaina, si professa innocente, ma \u00e8 condannato a undici anni di reclusione.\nDopo sette anni di buona condotta e l'intervento di amici celebri, nel 1995 l'ex pugile ottiene la libert\u00e0 vigilata.\nL'8 gennaio 1995, al termine di una battuta di caccia, mentre sta facendo ritorno al carcere di Las Flores dove ha l'obbligo di pernottare, Monz\u00f3n si immette nella corsia di sorpasso a 140 chilometri orari: l'auto sbanda e si ribalta pi\u00f9 volte. Monz\u00f3n muore a soli cinquantadue anni. Riposa nel Cimitero Municipale di Santa Fe.\nCaratteristiche tecniche.\nDotato di una notevole altezza, 181\u00a0cm, per la sua categoria - pesi medi (72,574\u00a0kg), deve il suo successo all'assenza di punti deboli. Pur non avendo grande scherma pugilistica, Monz\u00f3n \u00e8 essenziale, completo, con un fisico d'acciaio, un pugno potente e preciso accompagnato da un notevole allungo ed \u00e8 ottimo incassatore, finito al tappeto 2/3 volte nell'intera carriera professionistica. Queste caratteristiche fanno di lui un pugile freddo, impassibile, determinato, sempre padrone della situazione, spietato con gli avversari.\nMario Romersi, suo abituale sparring partners nei combattimenti in Italia, cos\u00ec lo descrive: \u00abEra un fenomeno. Quando salivi sul ring contro di lui era come se tu lo facessi a mani nude e lui imbracciasse un fucile. Era devastante. Non aveva il pugno secco, quello che ti stende subito. No, lui era peggio. Con un colpo ti ammorbidiva e con gli altri ti annientava\u00bb."}
{"id": "2098781", "revid": "121837", "url": "https://it.wikipedia.org/wiki?curid=2098781", "title": "Esercito degli Stati Uniti d'America", "text": ""}
{"id": "2098782", "revid": "306856", "url": "https://it.wikipedia.org/wiki?curid=2098782", "title": "Julius Petzholdt", "text": "Fu bibliotecario del re Giovanni di Sassonia negli anni 1839-1853, e suo collaboratore negli studi danteschi. Dopo la morte del re Giovanni, continu\u00f2 ad essere bibliotecario del successore Alberto, dal 1853 al 1857.\nPubblic\u00f2 un'importante \"Bibliolheca b\u00ecbliographica\" (1866), esempio di Bibliografie di bibliografie, elenchi riportanti opere di bibliografia in lingua tedesca dove si possono trovare indicazioni sull'esistenza di un repertorio bibliografico su un determinato soggetto di interesse. Nel 1845 pubblic\u00f2 l'\"Handbuch deutscher Bibliotheken\", una guida alle biblioteche dei paesi di lingua tedesca (Germania, Austria e Svizzera): ristampato pi\u00f9 volte, elenca un migliaio di biblioteche, pubbliche e private, di ciascuna delle quali riporta la storia, la partecipazione azionaria, l'organizzazione, il regolamento, informazioni sui cataloghi e sulle pubblicazioni, oltre a informazioni di tipo statistico. Petzholdt pubblic\u00f2 inoltre un \"Katechismus der B\u00ecbliothekslehre\" (1856) che nel 1890 fu rielaborato da Arnim Graesel e fu tradotto in italiano con il titolo di \"Manuale del bibliotecario\", ."}
{"id": "2098783", "revid": "167080", "url": "https://it.wikipedia.org/wiki?curid=2098783", "title": "Guerra numantina", "text": ""}
{"id": "2098787", "revid": "287204", "url": "https://it.wikipedia.org/wiki?curid=2098787", "title": "Big Sur (romanzo)", "text": "Big Sur \u00e8 un romanzo dello scrittore statunitense Jack Kerouac scritto nel 1962.\nNel romanzo vengono riepilogati i tre brevi soggiorni di Kerouac nella capanna di propriet\u00e0 di un suo amico, il poeta Beat Lawrence Ferlinghetti, sul Bixby Canyon, a Big Sur, localit\u00e0 della California centrale.\nNel romanzo tutti i personaggi sono menzionati con un alias, nel caso di Kerouac \"Jack Duluoz\". Il personaggio autobiografico di Kerouac, non \u00e8 pi\u00f9 presentato come nei romanzi precedenti come un viaggiatore boh\u00e9mien, bens\u00ec come un popolare scrittore.\nTrama.\nIl romanzo tratta del deterioramento fisico e mentale di Jack Duluoz (pseudonimo di Jack Kerouac), incapace di fronteggiare le aspettative del suo pubblico e nella sua battaglia contro l'alcolismo. Egli, per questo, abbandona New York, dove vive assediato da ragazzini ed ubriaconi di ogni sorta e, dopo un breve soggiorno a San Francisco, cerca sollievo nella solitudine di una capanna a Big Sur di propriet\u00e0 dell'amico Lorenzo Monsanto (pseudonimo di Lawrence Ferlinghetti), dove rimarr\u00e0 per tre settimane vivendo di caccia e di pesca. Colto da solitudine, per\u00f2, ritorna a San Francisco, dove riprende a bere ed inizia una tormentata relazione con Billie, amante dell'amico Cody Pomeray (pseudonimo di Neal Cassady).\nDurante i seguenti viaggi a Big Sur e i periodi di ritorno a San Francisco, ubriaco imbarazza Cody presentando alla moglie di questo la sua amante Billie; durante il terzo soggiorno a Big Sur, poi, avr\u00e0 un delirium tremens meticolosamente descritto dallo stesso autore. Allo stesso tempo non riesce a soddisfare emotivamente l'esigente Billie (la quale ha peraltro un figlio) e si ritrova incapace di adattarsi alla vita dei sobborghi. Alla fine Duluoz decider\u00e0 di abbandonare tutti per tornare a casa.\nAlla fine del libro c'\u00e8 la poesia \"Mare\", scritta da Duluoz durante il suo primo soggiorno a Big Sur.\nL'opera.\nNell'opera, scritta quando Kerouac \u00e8 diventato ormai un popolare scrittore, \u00e8 evidente il disagio dell'autore-protagonista sia nei confronti di un'immagine popolare che lo vorrebbe giovane, girovago e sregolato, sia delle sue stesse sregolatezze, alle quali cerca di sfuggire ma nelle quali ricadr\u00e0 sempre. Come scrive Kerouac a pagina 11, \"in tutta l'America i giovincelli delle medie e dell'universit\u00e0 pensano \"Jack Duluoz ha ventisei anni e non fa che viaggiare con l'autostop\", mentre eccomi qui quasi quarantenne, tediato e logoro sulla cuccetta di uno scompartimento riservato che corre rombando attraverso Salt Flat...\".\nL'autobiograficit\u00e0 di Kerouac \u00e8 inoltre confermata, oltre che dalla presenza di personaggi reali (sia pure nascosti dietro pseudonimi), anche dalle sue autocitazioni (in particolare di Sulla strada, il romanzo che lo ha reso famoso). Come in molte altre opere di Kerouac, inoltre, le sequenze narrative sono spesso celate dalle descrizioni degli stati d'animo e dalle riflessioni dello stesso protagonista. Kerouac descrive la terribile esperienza di \"delirium tremens\" di fronte a una natura estranea e nemica nell'ultimo viaggio a San Francisco. "}
{"id": "2098789", "revid": "767487", "url": "https://it.wikipedia.org/wiki?curid=2098789", "title": "Carlos Pizarro Leong\u00f3mez", "text": "\u00c8 stato fondatore e dirigente del gruppo guerrigliero M-19 ed ha portato avanti il processo di smobilitazione dello stesso e di conversione nel partito Alianza Democr\u00e1tica M-19, che lo candid\u00f2 alle presidenziali del 1990, ma venne assassinato durante la campagna elettorale. Nella stessa campagna elettoriale sono stati assassinati il candidato della Uni\u00f3n Patri\u00f3tica Bernardo Jaramillo e quello del partito liberale Carlos Galan.\nBiografia.\nFiglio dell'ammiraglio della marina Juan Antonio Pizarro, durante gli studi di giurisprudenza si appassiona alla politica entrando a far parte della JUCO (giovent\u00f9 comunista colombiana), dopodich\u00e9 decide di abbandonare la via della politica per dedicarsi a lavori sociali nelle zone della Colombia dove pi\u00f9 alto \u00e8 il conflitto. A 18 anni si arruola nelle FARC, ma dopo divergenze con gli altri membri del gruppo sar\u00e0 fra i fondatori dell'M-19 nel 1973. Nel 1979 viene arrestato, torturato e detenuto nel carcere di Santander, per poi essere trasferito nel carcere di Bogot\u00e0, dove rimane fino al 1982, quando beneficia di un'amnistia concessa dal governo di Belisario Betancur. Dopo una tregua nel 1984 (fallita l'anno successivo), \u00e8 solo dopo il sequestro da parte dell'M-19 di Alvaro G\u00f3mez Hurtado e la sua liberazione che iniziano le vere trattative fra M-19 e lo stato colombiano; trattative che ebbero anche ad oggetto la creazione di un'assemblea costituente per una nuova costituzione.\nNel 1988 il presidente Barco annuncia l'avvio ufficiale del processo di pace e smobilitazione con l'M-19, che termina nel marzo 1990, quando l'M-19 consegna pubblicamente le armi a Santo Domingo, nella regione del Cauca ed annuncia poi la sua partecipazione alla vita democratica e la sua conversione nel partito politico \"Alianza democr\u00e1tica M-19\".\nDal suo ingresso nella vita civile, Pizarro fu estremamente popolare, visto come un trionfatore, ricevendo i saluti persino dell'ex presidente Julio C\u00e9sar Turbay, l'autore della grande repressione statale; . Si annunciava fra l'altro una probabile alleanza di Pizarro con l'UP (il partito marxista nato dalle FARC) di Jaramillo.\nVenne ucciso il 26 aprile 1990 su un aereo in volo fra Bogot\u00e0 e Barranquilla, da un sicario (ucciso in seguito dalla polizia, dopo che si era gi\u00e0 arreso); l'aereo atterr\u00f2 una decina di minuti dopo il decollo, ma Pizarro era gi\u00e0 morto.\nLo stato accus\u00f2 Pablo Escobar, che , cosicch\u00e9 l'omicidio fu poi attribuito alle Autodefensas Unidas de Colombia di Carlos Casta\u00f1o Gil."}
{"id": "2098790", "revid": "56818", "url": "https://it.wikipedia.org/wiki?curid=2098790", "title": "Feniletanolammina-N-metiltransferasi", "text": ""}
{"id": "2098791", "revid": "637682", "url": "https://it.wikipedia.org/wiki?curid=2098791", "title": "Proteina chinasi", "text": ""}
{"id": "2098793", "revid": "258227", "url": "https://it.wikipedia.org/wiki?curid=2098793", "title": "Carlos Pizarro", "text": ""}
{"id": "2098800", "revid": "167080", "url": "https://it.wikipedia.org/wiki?curid=2098800", "title": "Guerra celtibera", "text": ""}
{"id": "2098802", "revid": "1889177", "url": "https://it.wikipedia.org/wiki?curid=2098802", "title": "Cabane des Vignettes", "text": "La Cabane des Vignettes \u00e8 un rifugio situato nel comune di Evol\u00e8ne (Canton Vallese - Svizzera), in Val d'Herens, nelle Alpi Pennine, a 3.160\u00a0m s.l.m.\nStoria.\nNel 1924 fu costruito in zona un primo rifugio per iniziativa dell'alpinista Stuart Jenkins. La costruzione attuale risale al 1946.\nCaratteristiche e informazioni.\nIl rifugio pu\u00f2 ospitare fino a 120 persone.\nSi trova lungo l'Haute Route, percorso alpinistico che collega Chamonix con Zermatt.\nAccessi.\nSi pu\u00f2 salire al rifugio partendo da Arolla e passando per il \"ghiacciaio de Pi\u00e8ce\" in circa tre ore e mezzo."}
{"id": "2098805", "revid": "1543377", "url": "https://it.wikipedia.org/wiki?curid=2098805", "title": "Schweizer Aircraft", "text": "La Schweizer Aircraft Corporation fu una azienda aeronautica statunitense, fondata nel 1939, e specializzatasi negli anni nella produzione di idrovolanti, aerei agricoli ed elicotteri.\nAttualmente \u00e8 una controllata della Sikorsky Aircraft Corporation.\nStoria.\nLe origini.\nL'azienda, che originariamente venne chiamata Schweizer Metal Aircraft Company, ha avuto origine nelle vicinanze del Mercury Glider Club dove nel fienile della famiglia Schweizer vennero costruiti i primi due alianti. Originariamente venne chiamata Schweizer Metal Aircraft Company. Successivamente i fratelli Schweizer cercarono di concretizzare il suggerimento fatto loro da Attorney Bob McDowell, il quale consigli\u00f2 di spostare la produzione al di fuori del fenile paterno, locale troppo piccolo per poter avviare una produzione in serie, e di trasferirsi a Elmira, nella contea di Chemung, nell'area centro-meridionale dello stato di New York. Bench\u00e9 concordassero che fosse la soluzione migliore la mancanza di capitale sufficiente imp\u00e8ed\u00ec loro di attuare il trasferimento.\nMcDowell allora si prese l'iniziativa e convinse la Elmira Industries Inc, la locale societ\u00e0 di sviluppo del commercio, per fornire uno spazio al secondo piano del Elmira Knitting Mill Building in cambio di parte delle azioni della nuova societ\u00e0, trasformata in Schweizer Aircraft Corporation.\nProduzione Schweizer.\nElicotteri.\nLa principale attivit\u00e0 aziendale e quella che la caratterizza maggiormente \u00e8 la produzione di elicotteri leggeri con motore a pistoni per l'uso turistico e di formazione dei piloti. Lo Schweizer 300CBi, evoluzione del precedente Hughes 269 prodotto dalla Hughes aircraft fornito all'United States Army, \u00e8 uno degli elicotteri maggiormente utilizzati per l'addestramento a livello mondiale. Nel 1986, la Schweizer acquist\u00f2 tutti i diritti per la produzione dell'elicottero dalla McDonnell Douglas, che aveva assorbito la Hughes Helicopters nel 1984. Dopo che l'azienda ottenne il FAA Type Certificate per breve tempo venne prodotto come Schweizer-Hughes 300C, poi semplicemente come Schweizer 300C. Il successo commerciale del modello 269/300 \u00e8 confermata dalla quantit\u00e0 di esemplari prodotti, quasi 3\u00a0000 tra Hughes e Schweizer negli ultimi 50 anni, e che la Schweizer mantenne quasi inalterato e che svilupp\u00f2 nell'attuale Schweizer 333.\nL'ultimo sviluppo del modello, lo Schweizer S-434, \u00e8 stato commercializzato dal 2008 e dotato di motore a turbina.\nAlianti.\nIl marchio Schweizer \u00e8 inoltre accostato con quello che \u00e8 la produzione storica dell'azienda, gli alianti, il primo dei quali, il modello SGP 1-1, venne realizzato nel 1930. Sebbene inizialmente prodotti in un numero limitato i successivi modelli conobbero grande popolarit\u00e0, come gli SGS 2-8 e 2-12, i quali vennero adottati dagli U.S. Army Air Corps per l'addestramento dei propri piloti e ridenominati rispettivamente TG-2 e TG-3.\nLo Schweizer SGS 1-23 era un aliante da competizione di classe World e detentore di diversi primati della categoria ottenuti tra il 1948, data in cui venne portato in volo per la prima volta, e la fine della sua produzione nel 1967.\nMa \u00e8 negli anni cinquanta e sessanta che la Schweizer Aircraft Corporation progetta e produce la linea dei suoi alianti pi\u00f9 conosciuti, l'SGS 1-26 e l'SGS 2-33, modelli pi\u00f9 facili da pilotare, di costruzione pi\u00f9 semplice e particolarmente robusti da sopportare senza danni errori di pilotaggio. Il 2-33 venne adottato dalla United States Air Force Academy, ridenominato TG-4, ed utilizzato come addostratori basici per i propri piloti di volo a vela, in pi\u00f9 di una dozzina di esemplari fino al 2002, quando vennero sostituiti da alianti pi\u00f9 moderni. La Royal Canadian Air Cadets continua ad operare con una flotta di oltre cinquanta 2-33A.\nAltri modelli conosciuti sono il monoposto SGS 1-26 ed il bi-triposto SGS 2-32, i quali possono essere facilmente trovati in molti soaring club degli Stati Uniti.\nAerei agricoli.\nLa Schweizer diversific\u00f2 la sua produzione affacciandosi nel settore degli aerei agricoli con il Grumman G-164 Ag Cat, un monomotore biplano originariamente sviluppato dalla Grumman negli anni cinquanta, e che la Schweizer produsse su licenza quasi ininterrottamente tra il 1957 ed il 1981 realizzandone 2\u00a0455 esemplari. Nel 1981 la Schweizer ne acquist\u00f2 i diritti di produzione e continu\u00f2 a realizzarlo con la nuova denominazione aziendale, Schweizer Ag Cat. Nel 1995 la Schweizer rivendette i diritti di produzione dell'Ag Cat alla Ag-Cat Corp. di Malden, nel Texas. Nel febbraio 2001 il progetto venne ceduto nuovamente alla Allied Ag-Cat Productions Inc. di Walnut Ridge, Arkansas. La Allied Ag-Cat non ha avviato una nuova linea di produzione ma gestisce la manutenzione e l'assistenza della grande flotta di Ag Cat presente sul territorio statunitense. La cellula originale incorpora molte innovazioni sul campo della sicurezza sul lavoro tra cui una cabina pressurizzata per tenere fuori i pesticidi, la presenza di un impianto di aria condizionata ed una fusoliera con struttura ad assorbimento d'urto e deformazione controllata in caso di collisione.\nTeal amphibian.\nNel 1972 Schweizer chiese la collaborazione di David Thurston, un progettista aeronautico noto per le sue realizzazioni di aerei anfibi leggeri, per iniziare la produzione di un modello anfibio. L'azienda costru\u00ec 3 esemplari del modello Schweizer TSC-1A1 Teals e 9 dei TSC-1A2 Teal II prima che la produzione fosse spostata alla Teal Aircraft nel 1976.\nAerei da ricognizione.\nLa progettazione del motoaliante biposto Schweizer SGM 2-37 fornito all'United States Air Force Academy nel 1982, permise all'azienda di sviluppare una nuova area di competenza. Alla met\u00e0 degli anni sessanta la Lockheed utilizz\u00f2 l'aliante Schweizer SGS 2-32 come base di sviluppo per realizzare lo YO-3, un velivolo leggero da ricognizione a bassa rumorosit\u00e0. La Schweizer decise allora di modificare un SGM 2-37 con lo scopo di realizzare un velivolo sullo stesso concetto dello YO-3. Il risultato fu lo SA 2-37A e B, ridenominato RG-8A per l'uso militare.\nL'RG-8A venne poi notevolmente modificato dall'azienda trasformandolo in un bimotore a doppia trave di coda, il SA 2-38 Condor e che ricevette la denominazione militare RU-38A Twin Condor. Successivamente venne ulteriormente sviluppato adottando una motorizzazione turboelica in luogo della precedente a pistoni, il RU-38B Twin Condor, quest'ultimo ancora in produzione nel 2008.\nAltri progetti.\nIn collaborazione con la Northrop Grumman (in precedenza Ryan Aeronautical), la Schweizer sta sviluppando l'elicottero UAV MQ-8 Fire Scout.\nInoltre partecipa allo sviluppo del progetto Sikorsky X2 Demonstrator, un elicoplano (o girodina o elicottero composito) sperimentale caratterizzato dall'adozione di due rotori controrotanti coassiali abbinati ad un'elica in configurazione propulsiva posta all'estremit\u00e0 posteriore della fusoliera."}
{"id": "2098806", "revid": "167080", "url": "https://it.wikipedia.org/wiki?curid=2098806", "title": "Krain", "text": ""}
{"id": "2098808", "revid": "2184398", "url": "https://it.wikipedia.org/wiki?curid=2098808", "title": "Odette Annable", "text": "Biografia.\nNata a Los Angeles, figlia di Victor Yustman e Lydia Nodarse. Il padre \u00e8 colombiano, mentre la madre \u00e8 cubana. La Annable parla correntemente lo spagnolo. Debutta sul grande schermo a soli cinque anni, ottenendo una parte nella commedia con Arnold Schwarzenegger \"Un poliziotto alle elementari\". Dopo aver accantonato la recitazione per diversi anni per concentrarsi sui suoi studi, torna a lavorare, dopo aver conseguito il diploma, partecipando alla serie televisiva \"South Beach\", dove per sei episodi interpreta Arielle Casta. Successivamente ottiene piccoli ruoli nei film \"L'amore non va in vacanza\" e \"Walk Hard - La storia di Dewey Cox\".\nTorna a lavorare per la televisione, facendosi notare nel ruolo di Audrey, studentessa universitaria e aspirante scrittrice, nella serie TV \"October Road\". Nel 2007 ottiene una parte in \"Transformers\". Nel 2008 \u00e8 una delle interpreti di \"Cloverfield\", guadagnandosi una nomination ai Teen Choice Award e doppia il personaggio di Amata Almodovar nella versione inglese del videogioco \"Fallout 3\" di Bethesda Softworks, mentre nel 2009 \u00e8 protagonista dell'horror \"Il mai nato\", diretto da David S. Goyer.\nDal 2011 interpreta la dottoressa Jessica Adams nell'ottava e ultima stagione della serie televisiva \"Dr. House - Medical Division\", facendo la sua prima apparizione nella prima puntata della stagione. Dal 2011 diventa una delle protagoniste della serie TV \"Breaking In\", interpretando la parte di Melanie Green, ruolo che riveste fino al 2012. Dal 2013 a 2015 prende parte ad alcuni episodi della serie televisiva \"Banshee - La citt\u00e0 del male\", nel ruolo ricorrente di Nola Langshadow.\nNel 2017, si \u00e8 unita al cast della serie The CW \"Supergirl\" nella parte di Samantha \"Sam\" Arias, una madre single che si scoprir\u00e0 venire dal pianeta Krypton (come Supergirl e Superman), diventando Reign, una spietata Worldkiller.\nVita privata.\nDal 10 ottobre 2010 \u00e8 sposata con l'attore Dave Annable. Il 7 settembre 2015 nasce la loro prima figlia, Charlie Mae Annable.\nDoppiatrici italiane.\nNelle versioni in italiano delle opere in cui ha recitato, Odette Annable \u00e8 stata doppiata da:"}
{"id": "2098809", "revid": "6923", "url": "https://it.wikipedia.org/wiki?curid=2098809", "title": "Patrizia Pepe", "text": "Patrizia Pepe \u00e8 un marchio fiorentino di propriet\u00e0 della societ\u00e0 Tessilform SpA creato nel 1993 da Patrizia Bambi e Claudio Orrea.\nStoria.\nNegli anni ottanta, Claudio Orrea, dopo una parentesi da meccanico, si dedica all'abbigliamento sportivo vendendo ai grossisti alcuni capi da lui prodotti insieme alla moglie Patrizia. Nel 1993, chiusi i rapporti con i clienti precedenti, viene lanciato il marchio Patrizia Pepe.\nLa prima sede dell'azienda \u00e8 a Galciana, frazione di Prato, occupa 7 dipendenti in un'area di 600\u00a0m\u00b2. Poco tempo dopo l'azienda si trasferisce a Capalle. Al 2007 contava 250 dipendenti su 15.000\u00a0m\u00b2.\nIl 1\u00ba giugno 2008, Patrizia Bambi \u00e8 stata nominata cavaliere del lavoro dal presidente della Repubblica Giorgio Napolitano.\nProduzione.\nAl 2008 le linee di prodotti includono le collezioni donna, uomo (dal 2005), bambino (dal 2007), underwear e beachwear. L'azienda \u00e8 presente con negozi monomarca in tutto il mondo dalla Russia al Giappone, dagli Emirati Arabi alla Germania. Circa il 40% del suo fatturato \u00e8 prodotto sul mercato estero. I punti vendita mono-marca, al 2008, sono 83, quelli multi-marca 1200.\nUn punto caratterizzante l'azienda \u00e8 la scelta della distribuzione. Le linee di abbigliamento vengono infatti distribuite anche attraverso \"show room\" (cosiddetta \"diffusione\" o \"pronto moda\") dove il dettagliante pu\u00f2 recarsi per acquistare i capi. Tale scelta distributiva \u00e8 in controtendenza rispetto ai tradizionali mezzi di distribuzione dei prodotti moda medio-alti ma \u00e8 risultata premiante per l'azienda che ha un \"sell-out\" (vendita al consumatore finale) di circa il 90%.\nPer scelta aziendale la produzione donna copre solo le taglie 40, 42 e 44. Solo per il nord ed est Europa viene prodotta anche la taglia 46.\nVendita online.\nDal gennaio 2009 l'azienda distribuisce attraverso internet il proprio prodotto al cliente finale. Apre infatti il portale THE-STORE dove \u00e8 possibile navigare attraverso i temi delle collezioni proposte, conoscere gli abbinamenti suggeriti dagli stilisti Patrizia Pepe e completare il proprio acquisto. La piattaforma \u00e8 completamente integrata alla filiera logistica."}
{"id": "2098812", "revid": "1543377", "url": "https://it.wikipedia.org/wiki?curid=2098812", "title": "Municipalit\u00e0 distrettuale di Ehlanzeni", "text": "La municipalit\u00e0 distrettuale di Ehlanzeni (in inglese \"Ehlanzeni District Municipality\") \u00e8 un distretto della provincia di Mpumalanga e il suo codice di distretto \u00e8 DC32.\nLa sede amministrativa e legislativa \u00e8 la citt\u00e0 di Nelspruit e il suo territorio si estende su una superficie di \nUna parte del territorio della municipalit\u00e0 distrettuale \u00e8 un DMAs, chiamato MPDMA32.\nGeografia fisica.\nConfini.\nLa municipalit\u00e0 distrettuale di Ehlanzeni confina a nord con quella di Mopani (Limpopo), a sudovest con quella di Gert Sibande, a ovest con quelle di Nkangala e Greater Sekhukhune (Limpopo), a est con il Mozambico e a sud con lo Swaziland.\nSuddivisione amministrativa.\nIl distretto \u00e8 suddiviso in 5 municipalit\u00e0 locali:"}
{"id": "2098823", "revid": "117211934", "url": "https://it.wikipedia.org/wiki?curid=2098823", "title": "Toboga", "text": "Toboga \u00e8 il nome irochese di una slitta da trasporto usata da varie trib\u00f9 di popoli nativi del Canada. Ha il fondo di forma piatta, costituito da assicelle di betulla sagomate come sci e prive di pattini.\nIn Canada il toboga viene utilizzato nei tempi pi\u00f9 recenti per diporto e competizioni su apposite piste di forma perfettamente rettilinea, con pendenze assai pronunciate smorzate da saliscendi; \u00e8 spesso costruito in metallo e dotato, per aumentarne la velocit\u00e0, di sottili pattini d'acciaio.\nPer la guida, peraltro limitata a piccole correzioni della direzione dato il tracciato, si usano i piedi. Il toboga fu introdotto in Europa verso la fine dell'Ottocento, ed ebbe una certa diffusione nelle localit\u00e0 delle Alpi Svizzere.\nIl termine \"toboga\" viene utilizzato anche come sinonimo di scivolo sia terrestre che acquatico."}
{"id": "2098826", "revid": "767487", "url": "https://it.wikipedia.org/wiki?curid=2098826", "title": "Il libro dei sogni (Kerouac)", "text": "Il libro dei sogni di Jack Kerouac \u00e8 un diario dei sogni avuti dallo scrittore statunitense tra il 1952 e il 1960, pubblicato originariamente negli Stati Uniti d'America nel 1960. In esso Kerouac tenta di sovrapporre le trame dei sogni con i personaggi dei suoi romanzi, come egli li vede nei propri sogni. Il libro \u00e8 stilisticamente selvatico, spontaneo, scorrevole, come d'altronde tipico dello stile letterario di Kerouac, e regala una visione inedita della mente dello scrittore della Beat Generation."}
{"id": "2098827", "revid": "767487", "url": "https://it.wikipedia.org/wiki?curid=2098827", "title": "Bran Van 3000", "text": "Bran Van 3000 (conosciuti anche come Bran Van e BV3) \u00e8 un collettivo musicale di Montr\u00e9al formato nel 1995 dal DJ James Di Salvio che riun\u00ec attorno a s\u00e9 un gruppo di circa venti musicisti canadesi fra cui le tre cantanti soul Stephane Moraille, Sarah Johnston e Jayne Hill e il rapper Steve \"Liquid\" Hawley.\nStoria.\nI Bran Van 3000 pubblicarono il loro primo singolo, \"Drinking in L.A.\", nel febbraio 1997 per la Audiogram Records. Nell'aprile dello stesso anno usc\u00ec il loro primo album, \"Glee\" contenente 17 tracce di cui una interamente in francese. L'album fu disco d'oro in Canada nel 1998 e vinse un Juno Awards come \"Best Alternative Album\". Il singolo \"Drinking in L.A.\" fu anche inserito nella colonna sonora del film Scherzi del cuore.\nNel marzo 1998, sull'onda del successo in patria \"Glee\" venne pubblicato in edizione internazionale con alcune modifiche, e parallelamente fu pubblicato il secondo singolo \"Afrodiziak\" in cui i Bran Van 3000 duettavano con il gruppo hip pop statunitense Gravediggaz. Il disco ottenne un buon riscontro di critica e pubblico anche all'estero, in particolare grazie al singolo \"Drinking in L.A.\" che nel luglio 1998 raggiunse la posizione 36 nella U.K. Top 40 chart, diventando la loro prima hit internazionale. Nell'agosto 1999 il singolo fu ripubblicato dopo che la canzone fu inserita in un popolare spot televisivo per Rolling Rock e arriv\u00f2 sino al 3\u00ba posto in classifica. L'ultimo singolo estratto dall'album \u00e8 \"Couch Surfer\".\nNell'estate 2001, i Bran Van 3000 pubblicarono l'album \"Discosis\" etichettato dalla Virgin Records, lanciato dal singolo \"Astounded\" che fu anche l'ultima canzone registrata da Curtis Mayfield prima di morire. La produzione fu affidata a Mike D, rapper, produttore discografico statunitense e componente fisso del gruppo hip hop statunitense dei Beastie Boys. Collaborarono all'album anche il cantante senegalese Youssou N'Dour e l'artista reggae Eek-a-Mouse.\nDopo una pausa di sei anni, nel 2007 il gruppo ha pubblicato il suo terzo album di studio, \"Ros\u00e9\", etichettato dalla Remstar Records. Il disco, autoprodotto da James Di Salvio e Sara Johnston, ha visto la collaborazione di Fat Lip, Max-A-Million, Swanza, Chris Opperman, Noel Osborne e altri. L'album fu registrato a Los Angeles nello studio dei Depeche Mode ed a Hollywood allo studio di Steve Vai. L'album debutt\u00f2 nelle classifiche canadesi alla numero 9 l'8 novembre 2007. Il primo singolo estratto dall'album \u00e8 \"Call Me (I'll Be Around)\", che fu lanciato nelle radio canadesi il 4 ottobre 2007. Il 1\u00ba luglio 2008 il gruppo si riun\u00ec per il Festival International de Jazz de Montr\u00e9al, suonando tracce da Ros\u00e9 alcune hits precedenti, di fronte ad una folla di 125,000 persone.\nStile musicale.\nQuella dei Bran Van 3000 \u00e8 una \"coraggiosa\" e \"vertiginosa\" fusione di hip hop, electronica e rock alternativo, che cita pressoch\u00e9 ogni sottogenere della musica popolare quali il rock, la musica da ballo elettronica, il folk e il French pop. Oltre alla forte componente hip hop, altri comuni denominatori del collettivo sono il consistente uso del campionatore, il formato della ballata e la presenza di numerose voci in ogni loro brano come quella rude di Di Salvio, quella rap e aggressiva di Steve Hawley e quelle di impostazione soul di varie cantanti femminili. Il profilo a loro dedicato su \"Ondarock\" dichiara che \"I Bran Van 3000 hanno insegnato a mangiare un hamburger con Pepsi, come fosse caviale con champagne.\" Vengono anche citati anche come artisti del pop, del rock e della dance alternativi."}
{"id": "2098837", "revid": "181699", "url": "https://it.wikipedia.org/wiki?curid=2098837", "title": "Monique Haas", "text": "Biografia.\nStudi\u00f2 al Conservatorio di Parigi con Joseph Morpain e Lazare L\u00e9vy, ottenendo un \"premier prix\" nel 1927. Prosegu\u00ec i suoi studi con Rudolf Serkin e Robert Casadesus. Fu sposata al compositore franco-rumeno Marcel Mihalovici. Fu un'esecutrice di fama internazionale e ottenne numerosi riconoscimenti in tutto il mondo.\nIl repertorio della Haas era caratterizzato da una preferenza per i compositori classici, soprattutto francesi (Couperin e Rameau, con un rifiuto quasi totale dei compositori romantici (con l'eccezione di Fryderyk Chopin e Schumann). \u00c8 comunque ricordata come interprete d'eccezione della musica francese del XX secolo, Debussy e Ravel \"in primis\" (di quest'ultimo registr\u00f2 l'intera opera per pianoforte solo, il Concerto per pianoforte per la mano sinistra e il Concerto in sol). Tra i non francesi apprezzava molto Bart\u00f3k e Hindemith.\nLo stile della Haas combinava chiarezza e precisione con il calore espressivo derivato dall'influenza di Alfred Cortot. Le sue letture di Debussy e di Ravel, scevre da qualsiasi forma di sentimentalismo, evidenziano il carattere moderno di questi musicisti, e al tempo stesso il loro legame con la tradizione classica di Couperin e dei clavicembalisti del XVIII secolo."}
{"id": "2098840", "revid": "2014155", "url": "https://it.wikipedia.org/wiki?curid=2098840", "title": "Federico IV di Svevia", "text": "Era il figlio secondogenito del re di Germania e imperatore del Sacro Romano Impero, Corrado III e della di lui seconda moglie, Gertrude di Sulzbach (verso il 1114 \u2013 1146). Era cugino dell'imperatore Federico Barbarossa.\nBiografia.\nNel 1150, all'et\u00e0 di circa sei anni, alla morte del fratello, il primogenito, il re dei Romani, Enrico Berengario, il padre non lo nomin\u00f2 al suo posto, anzi, all'inizio del 1152, prima di morire, nomin\u00f2 suo successore non lui ma il nipote, il duca di Svevia, Federico III, passato alla storia col nome di Federico Barbarossa, con la promessa che al momento della sua nomina a re dei Romani o re di Germania, concedesse a suo figlio Federico il titolo di duca di Svevia, per cui, nel 1152, ottenne il titolo come Federico IV.\nFederico molto probabilmente partecip\u00f2 alle campagne d'Italia (la seconda del 1158 e la terza del 1163) condotte dal cugino, Federico Barbarossa.Rientrato in Svevia prese parte ad alcune contese appoggiando Ugo di Tubinga contro suo zio Guelfo VI.\nNel 1166, spos\u00f2 Gertrude di Baviera, la figlia di Enrico il Leone e di Clemenza di Z\u00e4hringen.Sempre nello stesso anno partecip\u00f2, come comandante di parte delle truppe, alla quarta campagna d'Italia dello zio, Federico Barbarossa. Federico perse la vita a Roma, nel 1167, in seguito ad una epidemia, scoppiato dopo la conquista di Roma da parte dell'esercito tedesco.\nAlla morte di Federico, Federico Barbarossa diede il titolo di duca di Svevia al suo figlio primogenito, anche lui di nome Federico, che divenne Federico V.\nDiscendenza.\nFederico da Gertrude non ebbe figli.\nNon si hanno notizie di altri discendenti di Federico."}
{"id": "2098843", "revid": "1305772", "url": "https://it.wikipedia.org/wiki?curid=2098843", "title": "Impressione", "text": ""}
{"id": "2098844", "revid": "729019", "url": "https://it.wikipedia.org/wiki?curid=2098844", "title": "Guardia Real", "text": "La Guardia Real (it. \"guardia reale\") \u00e8 un corpo armato indipendente dalle Forze armate spagnole dedicato alla protezione del re di Spagna e dei membri della famiglia reale spagnola.\nStoria.\nCon una storia che dura dal medioevo, la \"Guardia Real\" fu istituita ufficialmente nel 1504, da Ferdinando d'Aragona, e ha attraversato le medesime vicissitudini della monarchia in Spagna, cambiando in larga misura quanto a composizione, numero di effettivi e compiti.\nNel 1937 fu istituita la Guardia Mora, per la proteziine del capo dello stato, il \"generalisimo\" Francisco Franco, composta da militari marocchini a cavallo. Dal 1956, con la fine del Marocco spagnolo, perse la componente africana. Con l'ascesa di re Juan Carlos, dal 1976 fu sostituita con il \"Regimiento de la Guardia Real\".\nAttualmente \u00e8 composta da uomini e donne delle tre forze armate e dei corpi comuni, formando un'unit\u00e0 congiunta che combina la tradizione e la modernit\u00e0 al desiderio di servire la Spagna quando lo ordini il re.\nDistaccamenti e guarnigioni.\nLe guarnigioni permanenti della Guardia Reale sono tre reparti situati a Madrid e un distaccamento, Porto Pi, a Palma di Maiorca.\nCompiti e funzioni.\nSecondo il Regio Decreto 434/1998 le funzioni principali della Guardia Reale sono:\nIn funzione di assistenza al comandante in questi compiti, la Guardia Reale realizza le seguenti attivit\u00e0:"}
{"id": "2098845", "revid": "1543377", "url": "https://it.wikipedia.org/wiki?curid=2098845", "title": "Coral Harbour", "text": "Coral Harbour (Inuktitut: Salliit; \u14f4\u14ea\u14d6\u1466) \u00e8 un piccolo insediamento Inuit situato nell'Isola di Southampton, nella Regione di Kivalliq, nel territorio canadese del Nunavut. Il nome deriva dal corallo presente nelle acque presso il centro abitato, mentre il termine tradizionale Inuktitut \u00e8 \"Salliq\", che significa \"piatto\".\nSecondo il censimento del 2006 la popoloazione era di 820 abitanti, con un aumento dell'8% rispetto al 2001.\nCoral Harbour \u00e8 l'unico centro del Nunavut dove non viene utilizzata l'ora legale, restando sempre in linea con la North American Eastern Time Zone.\nGeografia fisica.\nTerritorio.\nIl paese \u00e8 raggiungibile solo con l'aereo, mentre gli spostamenti all'interno dell'isola sono possibili solo grazie a mezzi battipista (slitta) e all'aereo. L'isola ha una ricca fauna che conta tra gli altri: carib\u00f9, orsi polari, foche, trichechi, girifalchi e raramente falchi pellegrini."}
{"id": "2098853", "revid": "33689", "url": "https://it.wikipedia.org/wiki?curid=2098853", "title": "Jiaozi (raviolo al vapore)", "text": ""}
{"id": "2098860", "revid": "101175", "url": "https://it.wikipedia.org/wiki?curid=2098860", "title": "Gran Premio motociclistico della Malesia 2003", "text": "Il Gran Premio motociclistico della Malesia 2003 corso il 12 ottobre, \u00e8 stato il quattordicesimo Gran Premio della stagione 2003 e ha visto vincere la Honda di Valentino Rossi nella classe MotoGP, Toni El\u00edas nella 250 e Daniel Pedrosa nella 125.\nRossi e Pedrosa con queste vittorie si aggiudicano matematicamente i rispettivi titoli mondiali con due gare di anticipo sul termine della stagione."}
{"id": "2098861", "revid": "1543377", "url": "https://it.wikipedia.org/wiki?curid=2098861", "title": "Municipalit\u00e0 distrettuale di Gert Sibande", "text": "La municipalit\u00e0 distrettuale di Gert Sibande (in inglese \"Gert Sibande District Municipality\") \u00e8 un distretto della provincia di Mpumalanga e il suo codice di distretto \u00e8 DC30.\nLa sede amministrativa e legislativa \u00e8 la citt\u00e0 di Secunda e il suo territorio si estende su una superficie di \nGeografia fisica.\nConfini.\nLa municipalit\u00e0 distrettuale di Gert Sibande confina a nord con quelle di Nkangala e Ehlanzeni, a sudest con quella di Zululand (KwaZulu-Natal), a sud con quella di Amajuba (KwaZulu-Natal), a sudovest con quella di Thabo Mofutsanyane (Free State), a ovest con quelle di Fezile Dabi (Free State) e Sedibeng (Gauteng) e a est con lo Swaziland.\nSuddivisione amministrativa.\nIl distretto \u00e8 suddiviso in 7 municipalit\u00e0 locali:"}
{"id": "2098863", "revid": "2225", "url": "https://it.wikipedia.org/wiki?curid=2098863", "title": "Naismith Basketball Hall of Fame", "text": ""}
{"id": "2098866", "revid": "115040899", "url": "https://it.wikipedia.org/wiki?curid=2098866", "title": "Semnopithecus", "text": "Semnopithecus \u00e8 un genere di scimmie del Vecchio Mondo della famiglia Cercopithecidae, comprendente sette specie note comunemente come entelli.\nSpecie.\nAl genere vengono attualmente ascritte sette specie, in passato considerate come sottospecie di \"S. entellus\":\nDistribuzione e habitat.\nIl genere ha un ampio areale che copre buona parte del subcontinente indiano comprendendo Pakistan, Bangladesh, Nepal, Bhutan, India e Sri Lanka.\n\u00c8 presente in differenti habitat che vanno dalle alti valli himalayane alle foreste tropicali lungo le coste, dalle regioni aride alle savane. Comune la sua presenza anche nelle aree urbane.\nDescrizione.\nSono primati di taglia medio-grande; le specie presenti nella parte settentrionale dell'areale, come per esempio le valli del Kashmir o il Pakistan, hanno mediamente dimensioni maggiori di quelle che popolano l'India meridionale o Sri Lanka. Alcune specie presentano un marcato dimorfismo sessuale, con maschi decisamente pi\u00f9 grandi delle femmine, in altre le differenze tra i due sessi sono meno appariscenti.\nLe diverse specie di entello sono accomunate da una pelliccia di colore grigiastro con faccia, orecchie e palme di mani e piedi glabre e di colore nero. Nelle specie con areale pi\u00f9 settentrionale la pelliccia cresce molto durante i mesi invernali per garantire un buon isolamento termico. Posseggono una coda lunga pi\u00f9 del corpo. Gli arti sono lunghi, e le mani e i piedi presentano un notevole sviluppo delle falangi. Sulle natiche presentano, come molti altri primati, delle tipiche callosit\u00e0 ischiatiche nere.\nBiologia.\nStruttura sociale.\nI gruppi sociali possono contare da 10 fino a 100 individui. I gruppi pi\u00f9 piccoli, di una decina di individui, sono composti generalmente da alcune femmine imparentate tra loro, un maschio adulto e la loro prole. I maschi possono formare bande che attaccano i gruppi con l'obiettivo di scacciare il maschio alfa, quando uno riesce ad affermarsi come nuovo maschio dominante, scaccia gli altri.\nPredatori.\nTra i principali predatori degli entelli vi sono il leopardo (\"Panthera pardus\"), la tigre (\"Panthera tigris\") il cuon (\"Cuon alpinus\"), il lupo (\"Canis lupus\") e lo sciacallo dorato (\"Canis aureus\").\nRapporti con l'uomo.\nNella mitologia indiana gli entelli sono considerati discendenti del dio-scimmia Hanuman. Nel poema epico indiano del \"R\u0101m\u0101ya\u1e47a\", che narra la vita del principe R\u0101ma (incarnazione del dio Visn\u00f9), quando S\u012bt\u0101, moglie di Rama, viene rapita dal perfido R\u0101va\u1e47a, re dei demoni, e portata prigioniera nello Sri Lanka, il popolo degli uomini-scimmia, guidato da Hanuman, costruisce un ponte che collega l'estremit\u00e0 meridionale dell'India con l'isola, aiutando Rama ad affrontare vittoriosamente Ravana. Sempre nello stesso poema esiste una leggenda che spiega l'origine della colorazione degli entelli. Si narra infatti che Hanuman rub\u00f2 dal Giardino dei Demoni il prelibato frutto del mango, prima di essere catturato e condannato a morire sul rogo. Egli riusc\u00ec a spegnere il fuoco, bruciandosi per\u00f2 le mani, i piedi e il viso: per questo motivo i suoi discendenti, gli entelli, hanno ancor oggi mani, piedi e viso neri.\nIn India, le popolazioni locali hanno un tale rispetto per gli entelli, che essi possono vivere indisturbati anche all'interno dei templi, dove vengono protetti e nutriti. Il combattimento di Rama e delle scimmie contro i demoni \u00e8 raffigurato sui bassorilievi di numerosi templi anche fuori dall'India: per esempio quelli di Angkor in Cambogia e di Prambanan a Giava; a Bali, esso costituisce invece il tema delle danze che si svolgono durante le cerimonie religiose locali."}
{"id": "2098867", "revid": "104485", "url": "https://it.wikipedia.org/wiki?curid=2098867", "title": "Centro di assistenza fiscale", "text": "In Italia, i centri di assistenza fiscale (CAF), o centri autorizzati di assistenza fiscale (CAAF), sono organizzazioni ai quali i datori di lavoro e i lavoratori si rivolgono per ottenere assistenza fiscale (generalmente per la dichiarazione dei redditi).\nTipologia e servizi offerti.\nI CAF devono aver ottenuto l'autorizzazione all'iscrizione all'albo nazionale dei CAF tenuto presso il Ministero delle finanze.\nEssi si possono suddividere in due grandi classi:\nI servizi pi\u00f9 significativi svolti attualmente dai CAF sono la compilazione del modello 730, delle dichiarazioni fiscali di ogni genere, del modello RED, del modello ISEE, del modello ISEU, per concludersi con la trasmissione telematica dei modelli compilati, o precompilati dai contribuenti, attraverso il canale ENTRATEL.\nCon tali adempimenti, il CAF attraverso il suo RAF (Responsabile Assistenza Fiscale) si sostituisce al contribuente nella responsabilit\u00e0 di compilazione e trasmissione telematica.\nAttivit\u00e0.\nI CAF verificano la conformit\u00e0 dei dati esposti nelle dichiarazioni Mod. 730 alla documentazione esibita dai contribuenti.\nNei Mod. 730 elaborati dai CAF (o dai professionisti), quindi, sono correttamente indicati, sulla base della documentazione esibita e delle disposizioni di legge, gli oneri deducibili e le detrazioni d'imposta spettanti, le ritenute operate, nonch\u00e9 gli importi dovuti a titolo di saldo o di acconto oppure gli acconti spettanti."}
{"id": "2098869", "revid": "1543377", "url": "https://it.wikipedia.org/wiki?curid=2098869", "title": "45P/Honda-Mrkos-Pajdu\u0161\u00e1kov\u00e1", "text": "La Cometa Honda-Mrkos-Pajdu\u0161\u00e1kov\u00e1, formalmente indicata 45P/Honda-Mrkos-Pajdu\u0161\u00e1kov\u00e1, \u00e8 una cometa periodica del sistema solare, appartenente alla famiglia delle comete gioviane, la sua orbita \u00e8 quindi controllata dalla forza di gravit\u00e0 del gigante gassoso.\nLa cometa \u00e8 la principale sorgente dello sciame meteorico delle Alfa Capricornidi. La cometa d\u00e0 origine anche ad uno sciame meteorico su Venere.\nStoria delle osservazioni.\nScoperta.\nLa cometa fu scoperta il 3 dicembre 1948 da Minoru Honda, come un oggetto della nona magnitudine, dall'osservatorio di Kurashiki, in Giappone.\nTransiti.\nNel passaggio al perielio del 2011 la cometa ha avuto un incontro ravvicinato con la Terra, il 15 agosto, quando \u00e8 transitata a circa 9,5 milioni di km dal nostro pianeta, durante il passaggio fu visibile solo dall'emisfero meridionale, raggiungendo a settembre una magnitudine massima di 7,3. \nL'11 febbraio 2017 \u00e8 passata a circa 13 milioni di km di distanza dal nostro pianeta, ad una velocit\u00e0 di circa 23 km/s, visibile dall'emisfero settentrionale. \u00c8 stata la settima cometa di cui \u00e8 stato possibile osservare il nucleo con un radiotelescopio.\nParticolare \u00e8 la colorazione verde che assume la cometa ,dovuta alla vaporizzazione del carbonio diatomico, un gas che si illumina di verde nel vicino vuoto dello spazio."}
{"id": "2098871", "revid": "1543377", "url": "https://it.wikipedia.org/wiki?curid=2098871", "title": "Attacco triangolo", "text": "L'attacco triangolo \u00e8 una strategia di attacco della pallacanestro.\nI suoi principi di base vennero stilati da Sam Barry, membro della Basketball Hall of Fame, allenatore della University of Southern California. Il suo sistema venne successivamente sviluppato e perfezionato da Tex Winter, che aveva giocato per Barry verso la fine degli anni quaranta, nei suoi anni da capo allenatore della Kansas State University.\nLa caratteristica principale del sistema \u00e8 il triangolo formato dal centro in posizione di post basso, dall'ala e dalla guardia posizionata nell'angolo; l'altra guardia della squadra si posiziona in punta alla lunetta e l'altra ala sul lato debole in posizione di post alto.\nL'obiettivo dell'attacco \u00e8 quello di posizionarsi correttamente secondo questo schema per creare una buona spaziatura tra tutti i giocatori in campo e metterli in grado di creare linee di passaggio pulite tra ogni giocatore ed i suoi quattro compagni. Ogni passaggio e successivo taglio devono avere uno scopo e si adattano alle scelte effettuate dalla difesa.\nIl Triangle offense nella NBA.\nNel 1985 Tex Winter divenne assistant coach dei Chicago Bulls, insegnando il Triangle offense a Michael Jordan. Venne assunto dal General Manager Jerry Krause, un vecchio amico incontrato ai tempi di Kansas State. Come assistente di Phil Jackson, che divenne capo allenatore dei Bulls nel 1989, Winter gioc\u00f2 un ruolo fondamentale nelle vittorie di sei titoli NBA nel 1991, 1992, 1993, 1996, 1997 e 1998.\nSuccessivamente Winter segu\u00ec Phil Jackson ai Los Angeles Lakers, dove ottenne tre ulteriori titoli consecutivi, nel 2000, 2001, 2002 e altri due nel 2009 e nel 2010."}
{"id": "2098874", "revid": "56620", "url": "https://it.wikipedia.org/wiki?curid=2098874", "title": "Le Moniteur", "text": ""}
{"id": "2098882", "revid": "290948", "url": "https://it.wikipedia.org/wiki?curid=2098882", "title": "Costante crioscopica", "text": ""}
{"id": "2098883", "revid": "647919", "url": "https://it.wikipedia.org/wiki?curid=2098883", "title": "Triangle Offense", "text": ""}
{"id": "2098885", "revid": "647919", "url": "https://it.wikipedia.org/wiki?curid=2098885", "title": "Triple-Post offense", "text": ""}
{"id": "2098886", "revid": "446353", "url": "https://it.wikipedia.org/wiki?curid=2098886", "title": "Cassiopea (P 401)", "text": ""}
{"id": "2098887", "revid": "647919", "url": "https://it.wikipedia.org/wiki?curid=2098887", "title": "Triple-Post Offense", "text": ""}
{"id": "2098890", "revid": "109072889", "url": "https://it.wikipedia.org/wiki?curid=2098890", "title": "Commissione internazionale per la protezione delle Alpi", "text": "La Commissione internazionale per la protezione delle Alpi, in acronimo CIPRA, \u00e8 una organizzazione non governativa che ha come scopo lo sviluppo sostenibile nelle Alpi.\n\u00c8 composta da una sede centrale a Schaan nel Principato del Liechtenstein e dalle rappresentanze dislocate in tutti gli Stati alpini.\nCIPRA e Convenzione delle Alpi: \"Commissione per la protezione delle Alpi\" e \"Convenzione delle Alpi\" vengono spesso confusi ed effettivamente sono collegate in modo molto stretto tra loro. Fin dalla sua fondazione nel 1952 la CIPRA ha richiesto una convenzione per le Alpi e ha accompagnato la sua nascita e la sua applicazione con costanza e spirito critico. La CIPRA \u00e8 infatti uno degli osservatori ufficiali della Convenzione delle Alpi.\nObiettivi e priorit\u00e0.\nLa CIPRA persegue una doppia strategia: da una parte uno sviluppo dall'alto grazie alla Convenzione delle Alpi e dall'altra uno sviluppo dal basso tramite progetti, iniziative e reti. La rete di Comuni \u201cAlleanza nelle Alpi\u201d, l'associazione \"Citt\u00e0 alpina dell\u2018anno\" e l'associazione Via Alpina sono dei partner importanti per seguire questa strategia. La diffusione di informazioni sullo spazio alpino \u00e8 uno dei compiti principali della CIPRA. A questo scopo vengono utilizzati diversi mezzi di comunicazione come il sito internet, la rivista \"Alpinscena\" (che viene pubblicata 1 o 3 volte all'anno), il servizio d'informazione della CIPRA alpMedia, singole pubblicazioni ed eventi. La CIPRA \u00e8 radicata nella tutela dell'ambiente. Inoltre pone l'accento su temi sociali, economici e socio-politici, tali la gestione sostenibile delle risorse, l'energia, la mobilit\u00e0, la partecipazione, le questioni di genere o la sobriet\u00e0. La CIPRA organizza e gestisce progetti sui seguenti temi prioritari, sempre legati allo spazio alpino: natura e uomo, innovazione sociale, economia in cambiamento, politica alpina.\nOrganizzazione.\nRappresentanze nazionali.\nLa CIPRA ha sette rappresentanze nazionali e una rappresentanza regionale, ossia in Germania, Francia, Italia, Liechtenstein, Austria, Svizzera, Slovenia e Alto Adige. Essi sono associazioni indipendenti e agiscono all'interfaccia tra i membri e la politica nazionale. Il Gruppo ambientale olandese per le Alpi (Nederlands Milieugroep Alpen) \u00e8 un socio sostenitore. La sede di CIPRA Internazionale \u00e8 in Liechtenstein.\nOrganizzazioni membri.\n100 istituzioni e organizzazioni sono riuniti sotto il tetto della CIPRA, ivi compresi altre associazioni ambientali ed enti, nel caso dell'Austria tutti i nove l\u00e4nder, i parchi naturali in Francia e membri individuali in Slovenia.\nAssemblea dei delegati.\nOrgano supremo della CIPRA \u00e8 l'assemblea dei delegati, nella quale ogni rappresentanza nazionale ha diritto a sei voti, la rappresentanza regionale Alto Adige a due, mentre il socio sostenitore Nederlandse Milieugroep Alpen partecipa alle riunioni con voto consultivo. L'assemblea dei delegati si riunisce generalmente una volta all'anno.\nPresidenza.\nLa presidenza \u00e8 un organo un po' pi\u00f9 snello, in cui ciascuna rappresentanza nazionale ha diritto a due voti e la rappresentanza regionale CIPRA Alto Adige a uno. Anche la presidenza si riunisce una volta all'anno ed \u00e8 ormai tradizione che, prima della riunione, gli amministratori delle rappresentanze nazionali e regionali della CIPRA. La presidente della CIPRA \u00e8 dal novembre 2014 Katharina Conradin (Svizzera), vicepresidenti sono Miro Kristan (Slovenia), Christian Baumgartner (Austria), Serena Arduino (Italia) e il tesoriere \u00e8 Hugo Quaderer (Liechtenstein). Kaspar Schuler \u00e8 il direttore, Barbara W\u00fclser \u00e8 la vicedirettrice.\nConsulta dei giovani.\nLa consulta dei giovani \u00e8 un organo consultivo degli organi, della dirigenza e dell'ufficio centrale della CIPRA Internazionale. \u00c8 stata nominata dall'Assemblea dei delegati di CIPRA a Bolzano il 10 ottobre 2013.\nStoria.\nLa Commissione Internazionale per la Protezione delle Alpi viene fondata il 5 maggio 1952 a Rottach-Egern/D. L'idea della sua istituzione era nata a Bruxelles nel 1950 all'interno dell'Unione Internazionale per la Conservazione della Natura (IUCN). Il movente decisivo di tale processo furono i grandi progetti idroelettrici previsti all'interno del Parco Nazionale del Gran Paradiso/I. Il primo presidente della IUCN \u00e8 Charles Jean Bernard, che nel 1952 viene eletto anche primo presidente della CIPRA. Come segretario lo affianc\u00f2 Wolfgang Burhenne, anch'egli attivo nella IUCN. Nel 1952 la CIPRA aderisce alla IUCN e ne diviene membro, rimanendo tuttavia un'associazione indipendente e dotandosi di un proprio regolamento.\nL'attivit\u00e0 della CIPRA si concentra per molto tempo sull'organizzazione dei convegni annuali. Su ciascuno dei temi affrontati vengono redatte risoluzioni e vengono raggiunti i primi risultati (ad esempio si evita la costruzione di una centrale idroelettrica in Val di Genova, si conservano le cascate di Krimml). La dirigenza della CIPRA \u00e8 costituita, in questo periodo, da un omogeneo gruppo di studiosi di scienze naturali. Alcuni lavorano insieme non \nsolo nella CIPRA, ma anche nella IUCN. I contatti vengono praticati a diversi livelli, in particolare tramite una vivace corrispondenza epistolare. Fino al 1970 non avviene quasi nessun avvicendamento di persone, fatto che ha contribuito alla continuit\u00e0 dell'operato e ha favorito la creazione di rapporti amichevoli. Alla fine degli anni Sessanta si delinea una crisi. Dopo che neppure nel 1973 si riesce a organizzare il Convegno annuale, nell'autunno 1974, a margine di una conferenza della IUCN a Trento sul tema \"Il futuro delle Alpi\", si decide di porre la CIPRA a capo di una pi\u00f9 ampia base di associazioni sostenitrici con una presidenza composta da pi\u00f9 persone. In ogni paese dovrebbe essere fondata una rappresentanza.\nL'Austria \u00e8 stato il primo paese in cui viene costituito un \"Comitato nazionale\", esattamente il 4 aprile 1975. Nello stesso anno si tengono intense consultazioni sui problemi dei trasporti nel territorio alpino, \nviene riconosciuta la pericolosit\u00e0 del progetto dell'autostrada \"Alemagna\", dall'Italia in direzione della frontiera austriaca, e da allora la battaglia contro questa autostrada sarebbe diventata una costante \u2013 coronata da successo \u2013 di CIPRA Austria. Anche negli altri paesi alpini tra il 1975 e il 1992 si formano gradualmente i relativi Comitati nazionali.\nNegli anni Ottanta la CIPRA trova una nuova collocazione, puntando sempre pi\u00f9 sullo scambio di esperienze e informazioni. Nel 1990 viene istituita una sede gestita a tempo pieno. La CIPRA si attiva per conferire un maggiore peso alla politica alpina a livello internazionale. La firma della Convenzione delle Alpi nel 1991 \u00e8 stata una pietra miliare. La CIPRA ha lo status di osservatore ufficiale presso gli organi della Convenzione, fornisce idee e basi per la discussione su tematiche attuali ed esprime valutazioni critiche su posizioni, strategie e piani d\u2018azione. Con il riorientamento successivo al 1974, la CIPRA assume invece un \npunto di vista pi\u00f9 marcatamente ecologico, che d\u00e0 maggiore importanza \nalla pianificazione territoriale e paesaggistica. In questa fase \nsubentrano cambiamenti organizzativi che influenzano anche \nl'orientamento tematico della CIPRA. I convegni annuali, invece di \nessere dedicati a diversi progetti regionali, sono focalizzati su un \ntema pi\u00f9 generale, che viene affrontato a livello sovranazionale.\nTemi e tendenze.\nNegli anni Cinquanta e Sessanta le discussioni vertevano principalmente \nsulla protezione della natura e del paesaggio, sul turismo e sul tema \ndell'energia. In tutti i settori si trattava in primo luogo di impedire \ndeterminati progetti edilizi o di porre sotto tutela determinate aree. \nOltre a ci\u00f2, si lavorava anche nel campo della protezione della flora e \ndella fauna, alla definizione di linee guida unitarie a livello \nsovranazionale. Prevaleva l'opinione secondo cui le Alpi dovevano essere\nconservate nella loro forma originaria. Una particolare attenzione \nveniva rivolta alla protezione di aree di interesse scientifico. Negli anni Ottanta questo aspetto viene ulteriormente perfezionato. Il \ntema deve ora essere di scottante attualit\u00e0, essere collegato alla \nlocalit\u00e0 di svolgimento del convegno e di interesse sovraregionale. \nSempre in questo periodo si completa il passaggio ad una concezione \nglobale della tutela della natura e dell'ambiente nel territorio alpino.\nCi\u00f2 trova applicazione nell'impegno a favore di una convenzione delle \nAlpi. Non \u00e8 importante solo il paesaggio da tutelare, ma anche le \npersone che vivono in quel territorio. Si verifica perci\u00f2 un'apertura \nverso temi socioeconomici, in modo che \u2013 come afferma Mario Broggi \u2013 si \nrealizza una specie di convergenza di scienze naturali e umanistiche. Per lungo tempo i delegati hanno dibattuto questioni specialistiche \nesclusivamente nelle riunioni che si svolgevano annualmente, e che alla \nfine degli anni Sessanta sono stati definiti \"Convegni\" o \"Convegni \nspecialistici annuali\". Queste manifestazioni si svolgevano \nalternativamente in uno dei paesi aderenti, normalmente duravano due o \ntre giorni e comprendevano anche escursioni nei dintorni della localit\u00e0 \ndi turno. Oggi invece vengono invitati relatori esterni e il convegno \u00e8 aperto al \npubblico. Nei primi decenni il Convegno annuale rappresentava l'evento \ndell'anno, poich\u00e9 l'attivit\u00e0 della CIPRA si concentrava principalmente \nsu questa manifestazione. A partire dagli anni Novanta il campo d'azione\ndella CIPRA \u00e8 diventato molto pi\u00f9 ampio. Il convegno annuale rimane \ncomunque un'importante occasione di incontro per un confronto su temi \ntecnici e specialistici.\nLingue.\nAlla sua fondazione, nel 1952, il tedesco e il \nfrancese sono state definite lingue ufficiali. Gi\u00e0 al momento della \nfondazione, tale limitazione al bilinguismo \u2013 nonostante fossero \npresenti nella CIPRA anche rappresentati italiani e sloveni \u2013 \u00e8 stata \nconsiderata da alcuni membri una carenza. Verso la fine degli anni Ottanta, con il presidente Mario F. Broggi si \ngiunge a un'apertura. I contatti con l'area italiana e slovena vengono \nintensificati. Con l'istituzione di una sede gestita a tempo pieno si \nottiene anche la garanzia di una maggiore cura nel mantenere i contatti.\nIn conseguenza di tali sviluppi, l'italiano nel 1990 e lo sloveno nel \n1992 vengono riconosciute come lingue ufficiali della CIPRA. Oggi la CIPRA comunica coerentemente in italiano, tedesco, francese e sloveno, in parte anche in inglese.\nPartner.\nLa CIPRA collabora con una rete internazionale di organizzazioni, \nistituzioni e privati cittadini, i cui obiettivi consistono nel \nconciliare equilibrio ecologico, stabilit\u00e0 economica e progresso sociale\nnelle regioni montane di tutto il mondo.R\nReti.\nLa rete di Comuni \u201cAlleanza nelle Alpi\u201d \u00e8 un\u2019associazione di pi\u00f9 di 316 comuni da tutto l'arco alpino, dalla Francia alla Slovenia. I comuni membri si sono uniti per cercare di realizzare concretamente gli obiettivi della Convenzione delle Alpi per uno sviluppo sostenibile nel territorio alpino. \nCitt\u00e0 alpina dell\u2019anno \u00e8 un'associazione dei Comuni cui \u00e8 stato attribuito il titolo di \"Citt\u00e0 alpina dell\u2018anno\". Questo titolo, assegnato da una giuria internazionale fin dal 1997, premia in particolare l'impegno a livello di attuazione della Convenzione delle Alpi. Ogni citt\u00e0 situata nel territorio della Convenzione delle Alpi che sia disponibile a implementare la Convenzione delle Alpi pu\u00f2 concorrere al titolo \u00abCitt\u00e0 alpina dell'anno\u00bb. La CIPRA \u00e8 rappresentata nella giuria fin dalla sua costituzione e dal 2003 ha in carico il segretariato dell'associazione.\nL'Alleanza delle comunit\u00e0 montane dell'Asia centrale \u00e8 una rete di Comuni dell'Asia centrale, costituita nel 2003 secondo il modello della Rete di Comuni \"Alleanza nelle Alpi\". Analogamente all'organizzazione gemella nelle Alpi, la rete di Comuni dell'Asia centrale si occupa di sviluppo sostenibile nei Comuni montani e di scambio di esperienze soprattutto nel settore dell'energia, e in particolare della costruzione di forni e dell'isolamento di edifici.\nLa Via Alpina \u00e8 un percorso escursionistico che conduce da Trieste/I \nal Principato di Monaco. Gli itinerari di lunga percorrenza, in totale \ncinque, sono luoghi di incontro, percorsi esperienza alla scoperta di \nspazi di vita e naturali delle Alpi e, allo stesso tempo, collegamenti \nfisici tra tutti gli otto Stati alpini. La Via Alpina \u00e8 stata istituita nel 2000 da un insieme di \nassociazioni alpini ed enti locali coordinati dall'associazione francese\nGrande Travers\u00e9e des Alpes. Dal 2014 la CIPRA Internazionale ha assunto\nil coordinamento per continuare a curare l'offerta arricchendola con i \ntemi dello sviluppo sostenibile."}
{"id": "2098891", "revid": "647919", "url": "https://it.wikipedia.org/wiki?curid=2098891", "title": "Triple-post offense", "text": ""}
{"id": "2098894", "revid": "647919", "url": "https://it.wikipedia.org/wiki?curid=2098894", "title": "Triple-post Offense", "text": ""}
{"id": "2098897", "revid": "256896", "url": "https://it.wikipedia.org/wiki?curid=2098897", "title": "CIPRA", "text": ""}
{"id": "2098900", "revid": "1245083", "url": "https://it.wikipedia.org/wiki?curid=2098900", "title": "Libra (P 402)", "text": ""}
{"id": "2098901", "revid": "765341", "url": "https://it.wikipedia.org/wiki?curid=2098901", "title": "Renato Nicolini", "text": "Biografia.\n\u00c8 figlio di Roberto Nicolini (1907 - 1977), architetto attivo prima presso l'Istituto Fascista Autonomo Case popolari di Roma (si deve a lui la progettazione di alcune borgate romane tra le quali il Quarticciolo) e poi con Mario De Renzi.\nSi laurea in architettura e diviene architetto molto attivo sia nella progettazione che nella critica architettonica.\nDivenuto famoso per il suo ruolo di assessore alla cultura nel comune di Roma, per lunghi decenni Nicolini alterna il ruolo di architetto, politico e docente universitario. Dopo essere stato per lunghi anni assistente a Roma di Mario Fiorentino nella cattedra di Composizione, diviene Professore Ordinario presso la Facolt\u00e0 di Architettura dell'Universit\u00e0 Mediterranea di Reggio Calabria.\nMuore il 4 agosto 2012, all'et\u00e0 di 70 anni, dopo aver manifestato problemi respiratori; era malato da tempo, e la sua scomparsa \u00e8 stata segnata da unanime rimpianto.\nArchitettura.\nLaureato in architettura, relatore Ludovico Quaroni, nel luglio 1969, con la tesi \u201cRealizzazione di una struttura espositiva nel luogo del Monumento a Vittorio Emanuele II\u201d.\nNegli anni 1967 e 1968, prima di conseguire la laurea, scrive sul Dizionario di Architettura ed Urbanistica, diretto da Paolo Portoghesi, numerosi articoli.\nHa costruito nel 1979 (con Gianni Accasto, Pierluigi Eroli e Franco Pierluisi) una casa popolare ad Aprilia.\nSuoi progetti sono stati pubblicati su \u201cControspazio\u201d e \u201cCasabella\u201d.\nTra i progetti di concorso, il Teatro di Forl\u00ec (1970, ammesso al secondo grado), la sistemazione delle Halles di Parigi (capogruppo Franco Purini, vincitore ex aequo).\n\u00c8 stato redattore e poi direttore, dal 2006 al 2012, della rivista \"Controspazio\".\nPolitica.\nHa acquisito enorme notoriet\u00e0 in qualit\u00e0 di assessore alla Cultura del Comune di Roma nel periodo 1976\u20131985, nelle amministrazioni di sinistra di Giulio Carlo Argan, Luigi Petroselli ed Ugo Vetere.\nSi impegn\u00f2 infatti in una politica culturale detta dell'\"effimero\", il cui prodotto pi\u00f9 noto fu l'\"Estate romana\", macchina politico-culturale che produsse polemiche, ma che defin\u00ec anche nuovi orizzonti relativamente alle potenzialit\u00e0 delle citt\u00e0.\nA partire dal 1983, per tre legislature fu Deputato al Parlamento italiano, eletto nel 1983 e nel 1987 nelle file del Partito Comunista Italiano e nel 1992 come esponente del Partito Democratico della Sinistra. Alle Elezioni comunali del 1993 si candida come sindaco di Roma per la coalizione formata dal Prc e dalla lista \"Liberare Roma\" ottenendo oltre l'8% dei consensi. Nel 1994 conclude la sua esperienza parlamentare.\nDal 1994 al 1997 \u00e8 stato assessore alla Cultura del Comune di Napoli nella giunta di Antonio Bassolino.\nNel luglio 2009 annuncia la sua candidatura a segretario del Partito Democratico, senza presentare, per\u00f2, le firme necessarie per la partecipazione alle primarie. Nel 2011 pubblica la nuova edizione di \"Estate Romana\", con prefazione di Jack Lang, e \"Per amare Napoli\", una riflessione sulla citt\u00e0 di cui \u00e8 stato assessore.\nNei primi giorni di gennaio 2010 ha pubblicamente sostenuto la necessit\u00e0 delle primarie per la scelta del candidato presidente del centro sinistra per la regione Lazio, dichiarando di volervi partecipare.\nInsegnamento accademico e Ricerca.\nPresso l'Universit\u00e0 \"Mediterranea\" di Reggio Calabria:\n- \u00e8 stato professore ordinario di Composizione architettonica, svolgendo attivit\u00e0 di ricerca nell'ambito del Dipartimento di \"Architettura e Analisi della Citt\u00e0 Mediterranea\" (le due maggiori ricerche di cui era responsabile scientifico sono: \"Rottamare il Degrado: Calabria da ri-generare\" e \"Paesaggi e Identit\u00e0\");\n- componente del Collegio dei Docenti del Dottorato di Ricerca in \"Pianificazione e Progettazione della Citt\u00e0 Mediterranea\";\n- componente del Consiglio dei Docenti della Scuola di Alta Formazione in \"Architettura ed Archeologia della Citt\u00e0 Classica\u201d;\n- direttore del Laboratorio Teatrale Universitario \"le Nozze\" (progetto gestito dall'Associazione Culturale \"MediterraneaTeatro\").\n\u00c8 stato anche docente del Master Internazionale di II livello Architettura Storia Progetto presso l'Universit\u00e0 degli Studi Roma Tre e docente del Master Internazionale di II livello in Progettazione del Recupero dell'Edilizia Storica e degli Spazi Pubblici, della Prima Facolt\u00e0 di Architettura \u201cLudovico Quaroni\u201d dell'Universit\u00e0 \u201cLa Sapienza\u201d.\nAltre attivit\u00e0 culturali.\nNel 1985 venne nominato dal ministro francese Jack Lang, \"Officier de l'Ordre des Arts et des Lettres de la R\u00e9publique fran\u00e7aise\".\nDal 1988 fino al 1996 \u00e8 stato Vicepresidente della Fondazione \"Festival dei Due Mondi\" di Spoleto.\nDal 1996 al 2000 \u00e8 stato Commissario del Teatro Stabile dell'Aquila.\nDal 1998 al 2000 \u00e8 stato Presidente dell\u2019Azienda Autonoma Palaexp\u00f2 di Roma.\nNel 2007 ricevette, per la carriera, il \"Premio Flavia Paulon 2007\" di AsoloArtFilmFestival.\nNel 2008 ricevette, per la carriera, il \"Premio Universo Teatro 2008\" del Comune di Benevento.\nPer la Regione Calabria, fece parte del Comitato Scientifico dell'Osservatorio Regionale per la Cultura.\n\u00c8 stato anche membro del Comitato Scientifico di UBU Libri.\nFece parte del comitato di redazione della rivista \u201cL\u2019architetto italiano\u201d.\nScriveva abitualmente di teatro e di architettura su: \"Gomorra\", \"Abitare la Terra\", \"Topos e Progetto\", \"L'Unit\u00e0\", \"Il Manifesto\", \"Il Romanista\" e \"Paese Sera\".\nDi lui sono note apparizioni e camei in alcuni film e video musicali.\nHa scritto alcune opere teatrali.\nPartecip\u00f2 come protagonista al film-documentario (1987) di Egidio Eronico e al docufilm \"Tanti futuri possibili.\" di Gianfranco Rosi (2012).\nDiverse furono le sue regie teatrali nell'ambito delle attivit\u00e0 del Laboratorio Teatrale Universitario \"Le Nozze\" di Reggio Calabria.\nArchivio Storico.\nL'archivio di Renato Nicolini, gi\u00e0 conservato presso gli eredi, \u00e8 stato dichiarato di particolare importanza, su proposta del Soprintendente archivistico per il Lazio, con decreto del Direttore Regionale per i Beni culturali del Lazio del 19.6.2013. Successivamente \u00e8 stato trasferito presso l'Archivio Storico Capitolino. Comprende corrispondenza, appunti di studio, bozze di pubblicazioni, carte personali, materiale a stampa (49 bb. e 545 fascicoli 2 contenitori), appunti e relazioni a convegni (166 fascicoli), rassegna stampa relativa all'attivit\u00e0 di assessore alla cultura a Roma (1976-85) e a Napoli (anni '90) conservata in 2 cassettiere (80x180) e (60x150); sono presenti anche videocassette varie con riprese di trasmissioni televisive, doc/ne fotografica e disegni.\nOnorificenze.\nIl 17 Ottobre 2018 gli viene intitolata un'aula nel padiglione 2b, all'interno del complesso dell'Ex-Mattatoio di Roma, del Dipartimento di Architettura - Universit\u00e0 degli Studi Roma Tre."}
{"id": "2098903", "revid": "446353", "url": "https://it.wikipedia.org/wiki?curid=2098903", "title": "Spica (P 403)", "text": ""}
{"id": "2098905", "revid": "228587", "url": "https://it.wikipedia.org/wiki?curid=2098905", "title": "Canali Wii", "text": "I Canali Wii sono una delle principali caratteristiche della console Nintendo Wii. Sono speciali canali accessibili dal menu principale, che compare non appena si accende la console.\nLa filosofia che sta dietro all'ideazione dei Canali Wii \u00e8 quella di aumentare il numero di canali disponibili sul televisore e far utilizzare la console ogni giorno a tutti i membri della famiglia. Infatti il Wii distribuiva, con l'utilizzo della WiiConnect24, nuove informazioni e dati che aggiornavano i canali quotidianamente.\nAggiornamenti.\nNintendo ha pi\u00f9 volte dichiarato che i Canali Wii sarebbero aumentati e soprattutto sarebbero stati disponibili nuovi aggiornamenti per migliorare quelli gi\u00e0 esistenti, ma tali dichiarazioni non hanno quasi mai avuto seguito. Nintendo scelse di chiudere e disattivare quasi tutti i Canali Wii: dal 27 giugno 2013 i canali Nintendo, Notizie, Meteo, Vota Anche Tu e Concorsi Mii non sono stati pi\u00f9 disponibili, riducendo i servizi offerti ai possessori del Nintendo Wii.\nDisposizione.\nI Canali Wii sono disposti su una griglia di 4 per 3, ma la loro posizione pu\u00f2 essere modificata a proprio piacimento tenendo premuto i pulsanti A e B insieme puntando sul canale che si vuole spostare; la posizione del \"Canale Disco\" invece non pu\u00f2 essere modificata. Ogni gioco scaricato dalla Virtual Console e da WiiWare trover\u00e0 posto nel menu con un nuovo canale. Per giocarci baster\u00e0 selezionare tale canale.\nCanale Disco.\nPermette di avviare il gioco, sia con un disco Wii sia con un disco appartenente al Nintendo GameCube. Il \"Canale Disco\" si trova in alto a sinistra del menu principale della console e la sua posizione non pu\u00f2 essere modificata.\nCanale Mii.\nPermette di creare una fedele caricatura digitale di se stessi o chiunque altro, per poi salvarla sul Wii in modo da utilizzarla in altri \"Canali Wii\" o nei giochi che supportano tale funzione (ad esempio Wii Sports o Guitar Hero World Tour). Prima della chiusura di WiiConnect24, attraverso la connessione ad Internet era possibile inviare o ricevere i Mii degli amici, i quali andavano a radunarsi nel \"Corso Incontri\".\nCanale Foto.\nPermette di importare le proprie fotografie digitali sulla console, attraverso una scheda SD oppure una chiavetta USB, organizzarle e modificarle con vari simpatici effetti o fare presentazioni da mostrare agli amici. Tramite questo canale \u00e8 anche possibile visualizzare e modificare video. Attraverso il servizio WiiConnect24, prima della sua chiusura, questi file potevano essere spediti ad altre Wii precedentemente registrati sulla console tramite \"codice amico\" o inviarli tramite email. \u00c8 stato aggiornato alla versione 1.1, che permette, fra le altre cose, di cambiare l'illustrazione del canale e di ascoltare i file musicali in formato AAC contenuti nella SD eventualmente inserita nello slot apposito; non \u00e8 per\u00f2 pi\u00f9 possibile ascoltare i file MP3. Un ulteriore innovamento del Canale Foto 1.1 \u00e8 la possibilit\u00e0 di vedere filmati con il formato AVI, con codifica video MJPEG e codifica audio PMC, la dimensione massima \u00e8 720 x 480 pixel.\nCanale Wii Shop.\nPermetteva di scaricare i giochi della Virtual Console, nuovi \"Canali Wii\" e giochi WiiWare. Con il \"Canale Virtual Console\" e WiiWare era possibile scaricare software, gratis (Canali Wii) o a pagamento (giochi), prodotto da Nintendo o da terze parti grazie a carte prepagate denominate Wii Points Card. Il canale \u00e8 stato chiuso definitivamente il 30 gennaio 2019.\nCanale Meteo.\nPermetteva di consultare le previsioni del tempo aggiornate quotidianamente. Le previsioni erano relative a tutto il mondo ed erano consultabili tramite un'interfaccia in cui era possibile \"manipolare\" la Terra e zoomare sulle zone che interessavano. La funzione WiiConnect24 di Wii aggiornava automaticamente il canale con nuove previsioni. Il canale \u00e8 stato chiuso il 27 giugno 2013 come conseguenza della chiusura di WiiConnect24.\nCanale Internet.\nSi tratta di un browser web sviluppato da Opera Software per la console Nintendo. Scaricabile dal \"Canale Wii Shop\", permette di navigare su Internet dal televisore. In aprile \u00e8 stata distribuita la versione definitiva, scaricabile gratis fino a giugno 2007. Chi ha scaricato il browser gratuitamente pu\u00f2 continuare a utilizzarlo per tutta la vita utile della console senza pagare nulla. Il 1\u00ba settembre 2009 il Canale Internet \u00e8 stato migliorato ulteriormente ed \u00e8 tornato gratuito. Chiunque lo avesse acquistato in precedenza, al costo di 500 Wii Points, ha ricevuto a partire da ottobre 2009 un titolo NES dalla Virtual Console per lo stesso valore.\nCanale Notizie.\nPermetteva di visualizzare notizie aggiornate in tempo reale. L'interfaccia era simile a quella del \"Canale Meteo\" e permetteva quindi di selezionare le notizie in base al luogo di provenienza. Era anche possibile selezionare un genere di notizie particolare. La funzione \"WiiConnect24\" di Wii aggiornava automaticamente il canale con nuove notizie e novit\u00e0. Le lingue disponibili erano italiano (agenzia ANSA), inglese, francese, spagnolo, tedesco e olandese (agenzia Associated Press). Il canale \u00e8 stato chiuso il 27 giugno 2013 a causa della chiusura di WiiConnect24.\nCanale Vota Anche Tu.\nEra un canale in cui periodicamente venivano proposti dei semplici sondaggi che prevedevano la scelta tra due opzioni. Per ogni sondaggio era possibile votare una risposta e/o fare delle previsioni su quale sarebbe stata la risposta pi\u00f9 votata dagli utenti. Una volta concluso il sondaggio, venivano rese disponibili le statistiche nazionali (o mondiali in caso di sondaggio internazionale) per ogni sondaggio. Un'altra funzione presente era \"Proponi un sondaggio\", che permetteva agli utenti di proporre nuovi sondaggi. Il \"Canale Vota Anche Tu\" poteva essere scaricato dal \"Canale Wii Shop\" gratuitamente e necessitava di una connessione Internet. Il canale \u00e8 stato chiuso il 27 giugno 2013 a causa della chiusura di WiiConnect24. Tuttavia, a differenza degli altri canali, il \"Canale Vota Anche Tu\" rimane accessibile agli utenti ed \u00e8 possibile vedere le statistiche degli ultimi sondaggi, anche se non \u00e8 pi\u00f9 aggiornato.\nCanale Concorsi Mii.\nPermetteva di iscrivere i propri Mii a vari concorsi a tema organizzati da Nintendo, come ad esempio creare un Mii somigliante a un personaggio famoso, oppure di inviare i propri Mii nella \"Piazza Sfilate\", dove si potevano ammirare tutti i Mii inviati dai vari utenti ed era anche possibile salvarli nella propria console. Era anche possibile creare il proprio \"profilo di artigiano Mii\" con il quale si potevano caricare i propri Mii sulla Piazza Sfilate. Il \"Canale Concorsi Mii\" poteva essere scaricato gratuitamente dal \"Canale Wii Shop\" e necessitava di una connessione Internet. \u00c8 stato chiuso il 27 giugno 2013 a causa della chiusura di WiiConnect24.\nCanale Nintendo.\nPermetteva di visualizzare spot televisivi e interviste agli sviluppatori di titoli Nintendo. Dava anche la possibilit\u00e0 di scaricare gratuitamente demo di giochi appartenenti alla console portatile Nintendo DS. Il software scaricato non veniva salvato, ma si cancellava automaticamente una volta spenta la console. Il \"Canale Nintendo\" poteva essere scaricato dal \"Canale Wii Shop\" gratuitamente. Il canale \u00e8 stato chiuso il 27 giugno 2013 a causa della chiusura di WiiConnect24.\nCanale Mario Kart.\nEra un canale disponibile solo con il titolo Mario Kart Wii per tenere sotto controllo la propria posizione nella classifica del gioco, vedere se i propri amici erano disponibili a giocare online e partecipare a gare internazionali. Il canale \u00e8 stato chiuso il 20 maggio 2014 a causa della chiusura di Nintendo Wi-Fi Connection.\nCanale Wii Fit.\nPermette di monitorare i progressi e vedere i risultati degli allenamenti compiuti con Wii Fit fino a 8 persone. I propri dati saranno visualizzati sotto forma di grafici e i \"Mii\" cambieranno aspetto in base ai chili persi.\nCanale Wii Fit Plus.\nQuesto canale mantiene intatte le caratteristiche della versione precedente permettendo di pesare anche i propri animali domestici grazie alle possibilit\u00e0 offerte da Wii Fit Plus.\nCanale Metroid Prime 3.\nEra un canale che offriva l'opportunit\u00e0 di conoscere in anteprima (con video, immagini ecc.) informazioni sul gioco . Ora non \u00e8 pi\u00f9 disponibile.\nCanale Wii Speak.\nPermetteva di avviare una chat vocale con altri possessori di Wii Speak. Era scaricabile tramite Wii Download Ticket. Il canale \u00e8 stato chiuso il 20 maggio 2014.\nCanale La Fortuna ti Sorride.\nIl canale permette di registrare fino a sei Mii e relativa data di nascita per ricevere un oroscopo giornaliero dettagliato (amore, lavoro, studio, comunicazione e denaro), suggerimenti sullo stile di vita, consigli su cosa mangiare e l'affinit\u00e0 del giorno tra due Mii. Le previsioni sono disponibili gi\u00e0 dalla sera precedente. \u00c8 stato lanciato il 9 settembre 2009 in tutta Europa ed era scaricabile gratuitamente dal Wii Shop prima della chiusura di quest\u2019ultimo.\nCanale Rabbids Go Home.\nGrazie a questo canale si pu\u00f2 accedere ai vari concorsi del gioco Rabbids Go Home senza inserire il disco del videogame. \u00c8 possibile installarlo solo se si possiede il titolo. Il canale \u00e8 stato chiuso il 20 maggio 2014 a causa della chiusura di Nintendo Wi-Fi Connection.\nBacheca Wii.\nCon questa funzione gli utenti della console potevano lasciare messaggi ai propri familiari su una bacheca avente anche un calendario integrato. Con \"WiiConnect24\", oltre alla possibilit\u00e0 di inviare messaggi anche ad altri possessori della console, si potevano ricevere aggiornamenti da parte di Nintendo destinati al software come mappe, livelli aggiuntivi, nuovi accessori ecc. \u00c8 stata chiusa il 27 giugno 2013 a causa della chiusura di WiiConnect24.\nCanale Aggiornamento dati di The Legend of Zelda: Skyward Sword.\nQuesto canale permette di risolvere un bug del gioco modificandone il salvataggio nel caso si presenti.\nCanale TV Kirby.\nReso disponibile il 23 giugno 2011, permetteva di vedere per un periodo limitato di tempo la serie animata \"Kirby\". L'iniziativa venne rinnovata a partire dal 5 aprile 2012. Ora non \u00e8 pi\u00f9 disponibile."}
{"id": "2098911", "revid": "446353", "url": "https://it.wikipedia.org/wiki?curid=2098911", "title": "Vega (P 404)", "text": ""}
{"id": "2098913", "revid": "339392", "url": "https://it.wikipedia.org/wiki?curid=2098913", "title": "Domingos da Costa e Oliveira", "text": ""}
{"id": "2098916", "revid": "1305772", "url": "https://it.wikipedia.org/wiki?curid=2098916", "title": "Giulia minore", "text": "Con il nome di Giulia minore, sono conosciute:"}
{"id": "2098921", "revid": "228587", "url": "https://it.wikipedia.org/wiki?curid=2098921", "title": "Dandolo (famiglia)", "text": "I Dandolo sono una famiglia patrizia di Venezia che gioc\u00f2 un ruolo importante nella storia della Repubblica di Venezia e al quale diede quattro dogi.\nStoria.\nOrigini.\nLe cronache fanno risalire la famiglia ad antichissime origini altinati, ad un ramo della romana \"gens Ursia\", a cui erano collegati Orso e Teodato Ipato, rispettivamente il terzo e il quarto doge della Venezia Marittima, cos\u00ec come l'altra grande famiglia ducale degli Orseoli, regnanti tra la seconda met\u00e0 del X secolo e la prima met\u00e0 dell'XI secolo.\nAttestati nel novero delle famiglie patrizie originarie, si insediarono dapprima a Torcello e quindi a Rialto, nella zona dell'insula di San Luca.\nAscesa.\nDopo il 1000, i Dandolo risultano, particolarmente impegnati nelle attivit\u00e0 mercantili con l'Oriente bizantino, con numerosi interessi commerciali e beni a Costantinopoli.\n\u00c8 a Domenico Dandolo, considerato il capostipite storico, che si attribuisce, tra il 1018 e il 1025, il trasferimento a Venezia del corpo di San Tarasio, donato al monastero di San Zaccaria, con un atto destinato a sancire l'ascesa sociale della famiglia in seno al ceto mercantile veneziano. \u00c8 ancora attorno agli anni'20 o '30 del secolo che i Dandolo procedono a erigere la chiesa di San Luca, assieme ai Pizzamano, altra famiglia con interessi in quella stessa parte di citt\u00e0.\nIl costante interesse dei Dandolo, oltre che per il commercio, per l'attivit\u00e0 politica, li port\u00f2 a sedere frequentemente nei consigli ducali, acquisendo sempre maggiore influenza sino a giungere, nel 1130, all'elezione di uno dei rampolli della famiglia, Enrico, a Patriarca di Grado.\nIl successo dell'elezione patriarcale, oltre ad accrescere il prestigio della famiglia e dare accesso ai vasti benefici ecclesiastici connessi, segn\u00f2 per\u00f2 un'involontaria battuta d'arresto nell'ascesa dei Dandolo, allorch\u00e9 sorsero gravi contrasti politici tra il patriarca Enrico e il doge Pietro Polani. Tali contrasti finirono per portare, nel 1147, alla fuga in esilio del Dandolo e alla devastazione delle propriet\u00e0 di famiglia a Venezia. La pace con i Polani venne siglata solo nel 1151 con il matrimonio tra un nipote del Patriarca, Andrea, e Primera Polani, fatto che permise di ridare slancio alla scalata sociale dei Dandolo, anche grazie al vasto patrimonio frattanto accumulato dal Patriarca a Costantinopoli.\nDa Enrico a Giovanni, Francesco e Andrea Dandolo: famiglia ducale.\nRimasti al vertice della societ\u00e0 veneziana negli anni delle guerre con Bisanzio e dei primi rivolgimenti costituzionali che portarono al progressivo indebolirsi del controllo dell'assemblea popolare sul potere ducale, a tutto vantaggio della nascente oligarchia mercantile, i Dandolo giunsero nel 1192 ad assurgere alla dignit\u00e0 ducale con l'elezione di un altro Enrico Dandolo a doge di Venezia e Dalmazia.\nQuesti, nonostante l'elezione fosse giunta quando era ormai ultraottantenne e affetto da una grave menomazione visiva che portava i contemporanei a descriverlo quasi o del tutto cieco, con la sua tempra d'acciaio diede una svolta sia al destino della famiglia che a quello dello Stato.\nQuando nel 1201, il papa band\u00ec la Quarta Crociata, ancora nessuno poteva immaginare che due anni dopo la forza di volont\u00e0 dell'anziano doge veneziano sarebbe stata in grado di indirizzarla prima su Zara, soggiogandola, dopo lunghi anni di rivolte, nuovamente al potere veneziano, e poi sulla stessa Costantinopoli, conquistata nel 1204.\nAlla morte di Enrico Dandolo nel 1205, non solo Venezia controllava l'intero mare Adriatico, ma possedeva un nuovo vasto impero coloniale in Oriente, controllando di fatto il neonato Impero Latino.\nAl contrario di altre casate veneziane, i Dandolo non tentarono di istituire una dinastia ereditaria, ma negli anni immediatamente successivi al dogado di Enrico Dandolo, Fantino Dandolo assurgeva alla carica di Patriarca latino di Costantinopoli, mentre Marco e Martino Dandolo conquistavano rispettivamente il feudo anatolico di Gallipoli (nel 1205, poi perduta per la nascita dell'Impero di Nicea) e quello egeo di Andro (dal 1207 al 1233).\nMentre a Venezia la famiglia celebrava la propria potenza edificando una nuova grande dimora in stile veneto-bizantino, Ca' Dandolo, e adornandola di marmi che si dice inviati dallo stesso Enrico Dandolo all'indomani della conquista di Costantinopoli, la potenza dei Dandolo passava anche attraverso le donne. Cos\u00ec, mentre Marco Sanudo, nipote di Enrico Dandolo per parte di madre, conquistava il Ducato di Nasso (tenuto dal 1207 al 1566 dai Sanudo e dai Crispo), un'altra nipote del grande Doge, Anna Dandola sposava nel 1216 il gran zupano di Rascia Stefano Nemagna, divenendo con lui prima regina dei Serbi e madre di due sovrani Stefano I Vladislav (re dal 1234 al 1243) e Stefano I Uro\u0161 (re dal 1243 al 1276).\nPur rimanendo politicamente influente ed attiva, per circa un ottant'anni (quelli in cui si trovava intimamente legata alla dinastia serba) la famiglia rimase esclusa dal dogado, fino all'elezione nel 1280 Giovanni Dandolo, figlio dell'eroico ammiraglio Gilberto Dandolo, sotto il cui governo venne coniato il primo Ducato d'argento.\nLa vocazione al comando marittimo rappresentava una delle principali caratteristiche della famiglia. Ancora nel 1298, Andrea Dandolo comandava la flotta veneziana nella guerra contro Genova. Sconfitto tuttavia l'8 settembre nella Battaglia di Curzola, si toglieva la vita fracassandosi la testa contro il remo cui era stato incatenato perch\u00e9 Venezia non subisse l'onta di veder condotto a Genova da schiavo il discendente di colui che aveva dato un impero alla Repubblica.\nNel Trecento la famiglia raggiunger\u00e0 il dogado altre due volte: nel 1329 con Francesco Dandolo e nel 1343 con Andrea Dandolo, amico personale del Petrarca.\nDeclino.\nA partire da questo momento, per\u00f2, il ruolo dei Dandolo, cominci\u00f2 progressivamente a declinare, tanto che nel 1440 i Contarini ne rilevavano il palazzo avito di Rialto, mentre un ramo della famiglia erigeva una nuova dimora a San Zaccaria, Palazzo Dandolo, il quale passava comunque nel 1536 ai Gritti. Altre dimore dei Dandolo erano in Canal Grande sulla Riva del Vin e nei pressi di San Tom\u00e0.\nNel 1570 Nicol\u00f2 Dandolo, governatore civile di Nicosia, sostenne l'urto iniziale dell'invasione dei Turchi Ottomani che con una forza di 100.000 uomini investirono la capitale del veneziano Regno di Cipro. Il Dandolo guid\u00f2 la strenua difesa, ma, non avendo la citt\u00e0 abbastanza viveri e mezzi necessari per resistere a un lungo assedio, cadde il 9 settembre. La testa del Dandolo e degli altri dignitari veneziani venne inviata, infilzata su una picca a Famagosta e consegnata a Marcantonio Bragadin come monito alla citt\u00e0 dove risiedeva la pi\u00f9 grande guarnigione della Serenissima sull'isola.\nNel 1729, con la morte di Livio Sanudo i Dandolo ereditarono i beni di uno dei due rami superstiti dei Sanudo, tramite Laura Sanudo in Dandolo. Nel 1865 il N.H. conte Girolamo Dandolo, direttore dell'Archivio di Stato di Venezia, lasciava in fondo all'Archivio Storico 150 pergamene contenenti notizie riguardanti le famiglia Dandolo, Michiel e Dolfin nei secoli tra il 1213 e il 1734.\nAttuale rappresentante della famiglia \u00e8 il N.H. Conte Andrea Dandolo, dopo la morte del padre Luciano avvenuta nel 2009. La famiglia \u00e8 celebrata in citt\u00e0 con le fondamenta e il palazzetto Dandolo, entrambi situati nel sestiere di Castello.\nIl titolo nobiliare \u00e8 trasmesso per primogenitura maschile\nAlbero genealogico dei Dandolo.\n\u2502\n\u251cAntonio (? \u2013 840 ca.)\n?\n\u2502\n\u251cOrso (? \u2013 980 c.a.)\n?\n ?\n Domenico (? \u2013 ?) \n \u2514\u2500Bono (? \u2013 ?) \n \u2502\n \u2514\u2500Domenico (? - ?) \n \u251c\u2500Enrico (? \u2013 1182)\n \u251c\u2500Vitale (? - ?)\n \u2502 \u251c\u2500Enrico (1107 - 1205) ---- Felicita Bembo (? - ?) ---- Contessa Minotto (? - ?)\n \u2502 \u2502 \u251c\u2500Renier (? - ?) \n \u2502 \u2502 \u2502 \u251c\u2500Anna (? - 1220 c.a.) --1216-- Stefano Prvoven\u010dani \n \u2502 \u2502 \u2502 \u2502 \u251c\u2500Stefano Vladislav I di Serbia \n \u2502 \u2502 \u2502 \u2502 \u251c\u2500?\n \u2502 \u2502 \u2502 \u2502 \u2514\u2500Stefan Uro\u0161 I \n \u2502 \u2502 \u2502 \u2514\u2500Gilberto Dandolo (? - ?)\n \u2502 \u2502 \u2502 \u2514\u2500Giovanni (? \u2013 1289) \n \u2502 \u2502 \u2502 \u251c\u2500Andrea (? - ?) \n \u2502 \u2502 \u2502 \u251c\u2500Marco Dandolo (? - ?) \n \u2502 \u2502 \u2502 \u251c\u2500Giovanni (? - ?)\n \u2502 \u2502 \u2502 \u251c\u2500Enrico (? - ?)\n \u2502 \u2502 \u2502 \u2514\u2500Maria (? - ?) ---- Marino Gradenigo\n \u2502 \u2502 \u251c\u2500Vitale (? - ?)\n \u2502 \u2502 \u251c\u2500Fantino (? - ?) \n \u2502 \u2502 \u2514\u2500Marino (? - ?) \n \u2502 \u2514\u2500Andrea (? - ?) --1151-- Primera Polani\n \u2502 \u251c\u2500Maria (? - ?)\n \u2502 \u251c\u2500Marino (? - ?)\n \u2502 \u2514\u2500Giovanni (? - ?)\n \u2502 \u2514\u2500Francesco (? \u2013 1339) ---- Elisabetta Contarini\n \u2502 \u251c\u2500Marchesina (? - ?)\n \u2502 \u251c\u2500Sofia (? - ?)\n \u2502 \u251c\u2500Agnese (? - ?)\n \u2502 \u251c\u2500Gratone (? - ?)\n \u2502 \u251c\u2500Maria (? - ?)\n \u2502 \u2514\u2500Zarino (? - ?)\n \u2514\u2500Pietro (? - ?)\n \u2514\u2500Fantino (? - ?)\n \u251c\u2500Agnese (? - ?)\n \u251c\u2500Simone (? - ?)\n \u2514\u2500Andrea (1306 \u2013 1354) ---- Francesca Morosini\n \u251c\u2500Fantino (? - ?) ---- Beriola Falier\n \u251c\u2500Leonardo (? - ?) ---- Morosina Morosini ---- ?\n \u251c\u2500Zanetta (? - ?)\n \u2514\u2500Pietro (? - ?)"}
{"id": "2098929", "revid": "149485", "url": "https://it.wikipedia.org/wiki?curid=2098929", "title": "Ordine del Toson d'Oro", "text": ""}
{"id": "2098931", "revid": "110157", "url": "https://it.wikipedia.org/wiki?curid=2098931", "title": "The End of the Game (album)", "text": "The End of the Game \u00e8 un album del musicista blues rock Peter Green, che fu tra i fondatori dei Fleetwood Mac e membro nel periodo 1967-70. Questo fu il suo primo disco da solista, registrato nel giugno 1970, appena un mese dopo aver lasciato i Fleetwood Mac."}
{"id": "2098932", "revid": "1543377", "url": "https://it.wikipedia.org/wiki?curid=2098932", "title": "ASD Dama Mori", "text": "L'ASD Dama Mori (Associazione Sportiva Dilettantistica Dama Mori), \u00e8 un circolo damistico, affiliato alla Federazione Italiana Dama, della citt\u00e0 di Mori in provincia di Trento.\nStoria.\nLa fondazione del Circolo avvenne il 1\u00ba novembre 1969 e l'anno successivo si disput\u00f2 la prima edizione del \u201cTrofeo Modena Tullia\u201d, gara regionale che nel 1975 divenne la \u201cCoppa Citt\u00e0 di Mori\u201d, destinata ad un futuro sempre pi\u00f9 rilevante, soprattutto da quando (1985) si gioca a sistema internazionale, e che nel 1987 viene vinta dall'olandese Piet Roozemburg, grande giocatore ed ex-campione del mondo.\nNel 1975 si disputa a Mori il campionato italiano di terza categoria \u201cNazionali\u201d, evento che sar\u00e0 ripetuto anche nel 1980. Nel 1987 si tengono a Mori i campionati mondiali juniores vinti dal quattordicenne sovietico Igor Koyfman.\nNel 1992 Mori diventa, per una decina di giorni, capitale mondiale della dama: vi si disputano le Olimpiadi della Dama, una sorta di campionato mondiale a squadre. Alla gente moriana\u00a0\u2013 coinvolta anche grazie a svariati eventi collaterali - non sembra vero di stare in mezzo ai campioni russi, olandesi, mongoli, senegalesi e israeliani. La formazione italiana terminer\u00e0 5\u00aa a pari punti con altre nazioni; i tre componenti della squadra italiana sono il torinese Walter Raimondi, il triestino Raoul Bubbi ed il giocatore moriano Moreno Manzana. \u00c8 in quell'anno che, sull'onda dell'entusiasmo per le olimpiadi, prende il via il \u201cTorneo dei bar\u201d, riuscendo a coinvolgere una cinquantina di giocatori tra agonisti e dilettanti. La gara si ripeter\u00e0 per diversi anni, attribuendo alla squadra vincitrice il Trofeo intitolato a \u201cMariano Regolini\u201d.\nNel corso degli anni il Circolo Damistico Moriano diviene un punto di riferimento ed uno dei principali propulsori per lo sviluppo della dama internazionale in Italia. L'associazione organizza numerose edizioni del campionato italiano giovanile di dama internazionale, nonch\u00e9 la consueta Coppa Citt\u00e0 di Mori, appuntamento caro a tutti gli appassionati della specialit\u00e0 a 100 caselle e di richiamo anche per giocatori di spessore internazionale quali Alexander Balijakin (uno dei primi 10 giocatori al mondo), 2 volte vincitore della gara, oppure di ex-campioni mondiali quali Guntis Valneris e Viacheslav Chegolev, primi ex aequo nel 2007.\nNel 2005, per l'adeguamento a normative del CONI, il nome dell'associazione cambia da \u201cCircolo Damistico Moriano\u201d ad \u201cAssociazione Sportiva Dilettantistica Dama Mori\u201d.\nA livello agonistico massimo esponente del circolo, come giocatore, \u00e8 stato Moreno Manzana, campione italiano assoluto di dama internazionale nel 1989, e di importanti piazzamenti anche in ambito internazionale. Titoli italiani di categoria sono stati vinti anche da Marco Veronesi, Giorgio Defranceschi, Riccardo Agosti, Giuseppe Manzana e Diegone Tranquillini. A livello giovanile sono stati campioni italiani Lorenzo Modena, David Mici, Stefano e Mirko Tita."}
{"id": "2098933", "revid": "767487", "url": "https://it.wikipedia.org/wiki?curid=2098933", "title": "Indice di volume del fango", "text": "L'indice di volume del fango (in inglese sludge volume index, abbreviato in SVI) \u00e8 una misura usata nel campo dell'ingegneria sanitaria per valutare le propriet\u00e0 di sedimentabilit\u00e0 di un fango. \u00c8 quindi utile per il dimensionamento dei comparti di sedimentazione degli impianti di depurazione.\nL'indice viene misurato in laboratorio in base al volume occupato da un'unit\u00e0 di fango sospeso dopo 30 minuti di sedimentazione.\nGeneralmente un indice SVI pi\u00f9 alto \u00e8 sinonimo di peggiori caratteristiche di sedimentabilit\u00e0."}
{"id": "2098936", "revid": "767487", "url": "https://it.wikipedia.org/wiki?curid=2098936", "title": "Al Attles", "text": ""}
{"id": "2098938", "revid": "104458", "url": "https://it.wikipedia.org/wiki?curid=2098938", "title": "Palazzo Reale di Monza", "text": ""}
{"id": "2098943", "revid": "125271639", "url": "https://it.wikipedia.org/wiki?curid=2098943", "title": "Iago Falque", "text": "Biografia.\nNasce a Vigo in Galizia; sua madre, Carmela Silva, \u00e8 senatrice al parlamento spagnolo per il PSOE.\nCaratteristiche tecniche.\nMancino naturale \u00e8 dotato di buone attitudini offensive e velocit\u00e0. Nasce centrocampista laterale di destra, ma pu\u00f2 giocare anche come trequartista, ala o seconda punta, che \u00e8 il ruolo pi\u00f9 consono alle sue caratteristiche. Dispone inoltre di grande intelligenza tattica il che gli permette di poter impostare la manovra offensiva effettuando dei cross precisi verso l'area di rigore, oltre a essere bravo nei movimenti senza palla. Falque \u00e8 dotato di un'ottima tecnica che gli permette di saltare il diretto avversario grazie al caratteristico doppio passo.\nCarriera.\nClub.\nGli inizi.\nCresce nella \"cantera\" del Barcellona, ma non viene mai aggregato n\u00e9 alla prima squadra di Frank Rijkaard, n\u00e9 alla formazione B di Luis Enrique. Sfrutta questo per ottenere la \"carta di libert\u00e0\", che gli permette di passare a parametro zero alla Juventus il 30 agosto 2008. L'accordo tra le due squadre prevede il versamento di un indennizzo al club blaugrana, 2,5 milioni di euro, nel caso in cui raggiunga determinati obiettivi individuali o di squadra nel corso della durata contrattuale. Il 2 settembre firma un contratto quadriennale. Il 6 dicembre arriva la prima convocazione in prima squadra, in occasione della partita contro il Lecce, valevole per la quindicesima giornata di Serie A.\nIl 25 agosto 2009 viene ceduto con la formula del prestito secco con premio per la valorizzazione al , neopromosso in Serie A. Dopo aver giocato il girone d'andata nella Primavera dei pugliesi, senza scendere in campo con la prima squadra, il 15 gennaio 2010 ritorna alla Juventus.\nIl 29 luglio 2010 si trasferisce nel Villarreal B con la formula del prestito con diritto di riscatto che, al termine della stagione, non viene esercitato.\nTottenham e vari prestiti.\nIl 25 agosto 2011 si trasferisce in prestito per una stagione al Tottenham. Il 16 gennaio 2012 la Juventus comunica la cessione a titolo definitivo del giocatore per \u20ac 1 milione (di cui 250.000 \u20ac ai \"Blaugrana\"). Il 17 gennaio viene girato subito in prestito al Southampton. Ha fatto il suo debutto con la maglia del Southampton sette giorni pi\u00f9 tardi, nella sconfitta per 0-2 in casa contro il Leicester City. Quella \u00e8 stata l'unica partita da lui giocata coi \"Saints\".\nTerminato il prestito torna agli \"Spurs\", con cui il 9 dicembre ha giocato la sua unica partita di Premier League (finita 1-2 per gli avversari) nei cinque minuti finali contro l'Everton al posto di Jermain Defoe, visto che il 23 gennaio 2013 viene ceduto in prestito all'Almer\u00eda fino al termine della stagione, debuttando per gli andalusi il 4 febbraio contro il Real Madrid Castilla. Al club lui ha dato il suo contributo per fare s\u00ec che tornasse in Liga.\nRientrato nuovamente a Londra, per la stagione successiva viene ceduto ancora in prestito. Il 24 agosto 2013 si trasferisce infatti a Madrid tra le file del Rayo Vallecano, dove colleziona 28 presenze e 3 gol nella Liga. Ha debuttato sei giorni pi\u00f9 tardi nella sconfitta per 2-1 in casa contro il Levante. Nel febbraio 2014, Falque ha segnato il suo primo gol per il Rayo, in una vittoria per 4-1 contro il M\u00e1laga.\nGenoa.\nIl 1\u00ba agosto 2014 viene acquistato a titolo definitivo dal Genoa. Gioca la sua prima partita ufficiale con la maglia rossobl\u00f9 il 24 agosto nella gara in trasferta, valevole per il terzo turno preliminare della Coppa Italia, vinta 1-0 contro il Lanciano. Dopo essere riuscito ad entrare negli schemi di mister Gasperini, il 2 novembre, alla sua prima partita da titolare in maglia rossobl\u00f9, segna la sua prima rete in Serie A siglando il momentaneo 2-1 per il Genoa nella vittoria per 4-2 della squadra ligure allo Stadio Friuli sull'Udinese. Il 24 febbraio 2015 firma il momentaneo vantaggio del Genoa nel Derby della Lanterna, finito poi 1-1. Il 29 aprile 2015 segna il suo decimo gol stagionale siglando su rigore il definitivo 3-1 per il Genoa contro il Milan, contribuendo cos\u00ec a riportare la squadra rossobl\u00f9 ad una vittoria che contro i \"rossoneri\" al Meazza non arrivava dal 1958. L'11 maggio 2015 sigla la sua 11\u00aa rete stagionale, nella partita contro il Torino vinta 5-1 dai liguri. Nel successivo incontro di campionato, fuori casa contro l'Atalanta (1-4 per il Genoa il risultato finale), segna la sua prima doppietta in serie A e sale a quota 13 in campionato.\nRoma.\nIl 1\u00ba luglio 2015 si trasferisce a titolo temporaneo alla Roma per 1 milione di euro con obbligo di riscatto alla prima presenza ufficiale per 7 milioni pi\u00f9 1 milione di bonus legato al raggiungimento di determinati obiettivi sportivi. Il 22 agosto fa il suo debutto ufficiale, subentrando al 66\u00ba minuto a Mohamed Salah nel match pareggiato 1-1 contro l'Hellas Verona. Il 12 settembre 2015 trova il primo gol in giallorosso contro il Frosinone, sbloccando il risultato nella vittoria per 2-0 sui ciociari. Il 20 ottobre trova il suo primo gol in Champions League contro il Bayer Leverkusen, match terminato 4-4. Termina la sua esperienza nella Roma disputando in totale 27 gare e marcando 3 reti. Nella sua esperienza romana ha trovato meno spazio a partire da gennaio, mese in cui si \u00e8 insediato sulla panchina dei giallorossi Luciano Spalletti.\nTorino.\nIl 18 luglio 2016 viene ufficializzato il suo passaggio al Torino insieme al compagno Adem Ljaji\u0107. Il trasferimento a Torino avviene a titolo temporaneo con diritto di riscatto. Sceglie la maglia numero 14. Segna il suo primo gol nel \"Toro\" nella sconfitta per 2-1 contro l'Atalanta l'11 settembre 2016. Il 25 settembre 2016 segna una doppietta nella vittoria per 3-1 contro la Roma, sua ex-squadra, allo Stadio Olimpico Grande Torino. Il 4 gennaio 2017 viene ufficializzato l'acquisto a titolo definitivo da parte del Torino per la cifra di 6 milioni nell'operazione che porta Iturbe a vestire la maglia granata. il 12 febbraio 2017 segna la sua decima rete in campionato nella vittoria interna col Pescara per 5-3; termina la sua prima stagione in granata con 12 gol e 8 assist in Serie A.\nNella stagione 2017-2018 conferma il buon rendimento in maglia granata e - al termine del girone d'andata - \u00e8 il capocannoniere e trascinatore del Torino con 7 reti in 19 partite, tra cui il gol a San Siro contro l'Inter del 5 novembre 2017 nel pareggio esterno per 1-1. Il 6 gennaio 2018, in occasione della prima giornata del girone di ritorno del campionato e del contestuale debutto del nuovo allenatore Walter Mazzarri sulla panchina del \"Toro\", sigla la rete del 3-0 nella vittoria interna contro il Bologna. In occasione della 30\u00aa giornata segna la sua decima rete in campionato nella trasferta di Cagliari, vinta per 4 reti a 0 dai granata. Al termine della stagione \u00e8 il capocannoniere della squadra con 12 reti e 8 assist in Serie A.\nIl 21 ottobre 2018 segna il suo primo gol della sua terza stagione in granata nel pareggio esterno (2-2) contro il Bologna. Il campionato di Iago \u00e8 tuttavia condizionato dagli infortuni e da un modulo - il solido 3-5-2 dei piemontesi - che non ne esalta le caratteristiche; termina il torneo con 6 reti all'attivo, raggiungendo la quota di 100 presenze con la maglia del Torino in occasione della trasferta del Franchi.\nNell'estate del 2019 smette il numero 14 per vestire la casacca numero 10 e fa il suo debutto con la maglia granata in Europa in occasione del turno preliminare di Europa League contro il Debrecen (3-0). Tuttavia trova poco spazio in stagione disputando solo 4 gare in Serie A.\nPrestiti a Genoa e Benevento.\nIl 30 gennaio 2020 fa ritorno (in prestito) al Genoa. Sceglie di indossare la maglia numero 10. Fa il suo secondo esordio in maglia rossoblu il 23 febbraio, in occasione della sconfitta casalinga contro la .\nIl primo gol lo realizza il 23 giugno nella sconfitta per 1-4 contro il Parma, segnando su rigore l'unico gol dei genoani. Si ripeter\u00e0 nella sfida successiva contro il , siglando il gol del 2-1 che dar\u00e0 il via alla rimonta dei rossoblu. A fine stagione, per\u00f2, il Genoa decide di non riscattarlo e il centrocampista fa quindi ritorno a Torino.\nIl 29 settembre 2020 viene ceduto in prestito al neopromosso . L'esordio con i campani avviene il 4 ottobre seguente, in occasione della partita interna col Bologna, vinta per 1-0. Il primo gol arriva il 17 gennaio 2021, siglando il gol della bandiera nella sconfitta in casa del Crotone per 4-1.\nRientrato al Torino a fine stagione, il 31 agosto 2021 rescinde il proprio contratto con il club piemontese.\nNazionale.\nHa partecipato con la Spagna Under-17 al Campionato europeo di categoria nel 2007. Gioca le 5 gare del torneo fino alla finale, diventando il capocannoniere della squadra, a pari merito con Bojan Krki\u0107, grazie alle due reti messe a segno contro Francia ed Ucraina nella fase a gruppi, e vincendo la competizione battendo l'Inghilterra in finale. Grazie a questa vittoria la rappresentativa spagnola si qualifica al Campionato mondiale di calcio Under-17 del 2007. Nella competizione mondiale gioca le 7 gare che portano la Spagna fino alla finale contro la Nigeria, persa 3-0 solo ai rigori, realizzando una rete contro la Corea agli ottavi.\nIl 28 dicembre 2008 scende in campo con la rappresentativa galiziana maggiore (non riconosciuta da UEFA e FIFA) in un'amichevole contro l'Iran. Nell'autunno 2009 partecipa con la selezione spagnola Under-20 al Mondiale di categoria, disputando il secondo tempo della gara contro il Venezuela.\nStatistiche.\nPresenze e reti nei club.\n\"Statistiche aggiornate al 24 gennaio 2022.\""}
{"id": "2098950", "revid": "767487", "url": "https://it.wikipedia.org/wiki?curid=2098950", "title": "Galmihorn", "text": "Il Galmihorn (3.517\u00a0 \u00e8 una montagna delle Alpi Bernesi che si trova nel Canton Vallese.\nDescrizione.\n\u00c8 possibile salire sulla vetta partendo da M\u00fcnster-Geschinen e passando dalla \"Galmihornh\u00fctte\" (2.113\u00a0m)."}
{"id": "2098951", "revid": "1451528", "url": "https://it.wikipedia.org/wiki?curid=2098951", "title": "Mandorlato", "text": "Il mandorlato \u00e8 un dolce prodotto nella zona di Cologna Veneta, tipico delle feste natalizie, prodotto con quattro ingredienti: miele, zucchero, albume d'uovo e mandorle.\nStoria.\nNon \u00e8 nota la data certa dell'invenzione di questo dolce. \u00c8 credibile che il mandorlato fosse conosciuto ed apprezzato gi\u00e0 al tempo della Serenissima Repubblica: Cologna (dal 1406 al 1797) era considerata parte integrante del 'Dogado' veneziano. Un primo riferimento al mandorlato \u00e8 contenuto nel testo di Lodovico Dolce nel 1540. Cos\u00ec come nel 1564 un nobile vicentino della famiglia Monza lasciava scritto, nel suo \u2018libro-giornale\u2019, di aver speso \u00abA d\u00ec 21 decembrio, L. 4 e s. 16 in quattro scatole de mandol\u00e0to\u00bb. Alvise Zorzi, scrittore e nobile veneziano, scriveva nel suo libro: \"La vita quotidiana a Venezia nel secolo di Tiziano\": \u00abNel Cinquecento c'erano altri doni consuetudinari: la focaccia del giorno di Pasqua, il \"Mandorlato\" e la mostarda di Natale, i marroni e la cotognata del giorno di S. Martino\u00bb.\nL'autore riferisce che tale notizia proviene da quanto riportava Pompeo G. Molmenti nella sua \"Storia di Venezia nella vita privata...\" che a sua volta riprendeva quanto aveva esposto Samuele Romanin, in una nota, nella sua \"Storia documentata di Venezia\": \u00abAvea certi cibi in giorni segnalati, come le anguille, il salmone, i cavoli crespi, la mostarda, il mandorlato alla sera della vigilia di Natale; le paste dette \"raffioli\", la gallina d'India, il fior di latte (panna) negli ultimi giorni di Carnovale; la cece il primo giorno di quaresima; l'agnello e la focaccia a Pasqua, l'anitra al primo d'agosto, la pasta detta le \"fave\" il d\u00ec de' morti ecc.\u00bb Caratteristica che distingue il mandorlato dagli altri tipi di torrone \u00e8 l'estrema durezza e friabilit\u00e0. Queste caratteristiche sono descritte gi\u00e0 in una lettera, del 1778, che racconta di un episodio occorso ad un ex-Gesuita.. Giulio Cardo, altro noto storico colognese, cos\u00ec annotava: \u00absec. XIX - Finco dr. Antonio di Giovanni Battista, fu uomo molto versato nella scienza, specialmente nella chimica e nella botanica. Invent\u00f2 una ricetta con cui si confeziona, ancor oggi, una qualit\u00e0 di \"Mandorlato\" ricercatissimo\u00bb.\nLa produzione \"moderna\" del mandorlato ha avuto inizio nel 1852 con Italo Marani. Nel 1905 il Mandorlato arriv\u00f2 anche dentro le mura leonine di Roma, nelle mani del Santo Padre Pio X; il fatto \u00e8 testimoniato da una lettera di ringraziamento che mons. Giovanni Bressan - segretario particolare di Sua Santit\u00e0 - inviava al colognese Garzotto Rocco. La notizia la si trova nella pubblicazione \"Cologna Veneta: storia, arte, testimonianze\" - in Appendice - di Leone Simonato. Oggi sono diverse le ditte che lo producono, sia industrialmente che artigianalmente. La presenza sia in Spagna che in Sicilia di dolci con i medesimi ingredienti (zucchero, miele, albume d'uovo e mandorle), ma con modalit\u00e0 di cotture molto differenziate lascia trasparire che potrebbe trattarsi di rielaborazione di antiche ricette arabe; nei luoghi conquistati o frequentati hanno sicuramente lasciato tracce delle loro tradizioni gastronomiche.\nIngredienti e ricetta.\nQuattro sono gli ingredienti tipici per la sua fabbricazione: mandorle, miele, zucchero e albume d'uovo. Il dosaggio e la precisa osservanza degli intervalli stabiliti per immettere i vari ingredienti, sono indispensabili; nel \"calderone\" vanno inseriti con il seguente ordine: miele, zucchero, albume e le mandorle, senza dimenticare, infine, la temperatura che deve essere costante per tutte le otto ore circa occorrenti per una perfetta cottura. Di seguito la ricetta artigianale completa di una delle pi\u00f9 antiche famiglie produttrici di mandorlato di Cologna Veneta: \"riscaldare il miele a fuoco moderatissimo, sempre rimescolando per circa trenta minuti, lasciare intiepidire per altri trenta minuti, aggiungere una parte degli albumi montati a neve. Far riposare e riscaldare. Ripetere l'operazione con l'altra parte degli albumi montati a neve. Aggiungere le mandorle. Mescolare molto bene e poi versare in un recipiente basso e largo, foderato di cialde (ostie) bianche. A freddo, si spacca a pezzetti.\"\nLa festa del mandorlato.\nCologna Veneta, ogni anno - a dicembre - in concomitanza con la festa dell'Immacolata Concezione festeggia con una propria fiera la produzione pluricentenaria di questo dolce tipico. L'anno 2014 ha visto la \"30\u00aa Festa del Mandorlato\"."}
{"id": "2098952", "revid": "2184720", "url": "https://it.wikipedia.org/wiki?curid=2098952", "title": "Are You Gonna Be My Girl", "text": "Are You Gonna Be My Girl \u00e8 una canzone del gruppo musicale australiano Jet. Primo singolo estratto dal primo album \"Get Born\" del 2003, \u00e8 il brano di maggiore successo della band. La canzone \u00e8 spesso menzionata per le similarit\u00e0 con \"Lust for Life\" di Iggy Pop e \"Touch Me\" dei The Doors."}
{"id": "2098953", "revid": "599013", "url": "https://it.wikipedia.org/wiki?curid=2098953", "title": "Nicolas Frey", "text": "Biografia.\nSuo nonno Andr\u00e9, suo padre Raymond e suo fratello S\u00e9bastien sono stati calciatori.\nCarriera.\nClub.\nInizi e Modena.\nInizia a giocare a calcio a 6 anni nell'AS Vence ed a 10 anni passa nel . Terminata la formazione nel settore giovanile della squadra francese, lascia il club e si trasferisce in Italia. Firma il suo primo contratto da professionista con il , squadra di Serie C2, nel 2004. Rimane in Lombardia solo una stagione, in quanto nell'estate del 2005 passa al , con un doppio salto dalla C2 alla Serie B.\nChievo.\nDopo tre stagioni nella squadra emiliana passa al Chievo Verona in compropriet\u00e0, con un contratto fino al 30 giugno 2011. Nella prima stagione con i gialloblu raccoglie 21 presenze.\nIl 18 luglio 2009 viene riscattato completamente dal Chievo Verona. Nella stagione 2009-2010 raccoglie 24 gettoni in campionato e 2 in Coppa Italia. L'anno seguente colleziona 21 presenze. Nella stagione successiva gioca con pi\u00f9 continuit\u00e0 e raccoglie 27 presenze in Serie A e 2 in Coppa Italia. Nell'anno 2012-2013 fa pi\u00f9 fatica a trovare spazio, anche a causa di un piccolo infortunio. A fine stagione non viene riscattato dal Chievo e quindi rimane svincolato. Verso fine luglio firma nuovamente con gli scaligeri e ritorna al Chievo dopo poco tempo. Nella stagione 2014-2015 diventa il capitano della squadra, visto il poco utilizzo di Pellissier. Il 25 gennaio 2015 durante la partita contro la Juventus, in un contrasto con Evra si procura un trauma cranico. Nella partite successive porta un caschetto protettivo, per evitare ulteriori botte alla testa.\nIl 5 giugno 2015 rinnova fino al giugno 2017 con il club veronese. Nelle due stagioni successive perde il posto da titolare in favore di Fabrizio Cacciatore, venendo impiegato meno rispetto alle prime stagioni. Nonostante il minor impiego, a settembre 2016 firma un nuovo rinnovo del contratto sino al 2020.\nVenezia e ritorno al Chievo.\nIl 31 gennaio 2018, dopo una prima parte di stagione passata ai margini della rosa (non era stato inserito nella lista dei calciatori utilizzabili nelle gare di campionato), viene ceduto in prestito al Venezia.\nPer la stagione 2018-2019 torna al Chievo e dopo avere passato la prima parte di stagione ai margini della rosa senza collezionare alcuna presenza, viene reintegrato e il 2 febbraio 2019 torna a giocare uno spezzone di gara nel pareggio per 2-2 contro l'Empoli, tornando in campo con la maglia gialloblu dopo pi\u00f9 di un anno e mezzo.\nNazionale.\nNel 2001 riceve la prima convocazione nella rappresentativa francese Under-17 ma, a causa di una lesione a livello della cintura addominale, non pu\u00f2 onorare la chiamata e deve rinunciare alla Coppa del Mondo di categoria del 2001 disputata a Trinidad e Tobago.\nStatistiche.\nPresenze e reti nei club.\n\"Statistiche aggiornate al 2 marzo 2020.\""}
{"id": "2098954", "revid": "599013", "url": "https://it.wikipedia.org/wiki?curid=2098954", "title": "Kelvin Ransey", "text": ""}
{"id": "2098957", "revid": "6923", "url": "https://it.wikipedia.org/wiki?curid=2098957", "title": "Abercrombie &amp; Fitch", "text": "Abercrombie &amp; Fitch (A&amp;F) \u00e8 una famosa casa di moda statunitense, fondata a Manhattan il 4 giugno 1892 da David T. Abercrombie. Conta quattro marchi: Abercrombie &amp; Fitch, Abercrombie Kids, Hollister Co. e Gilly Hicks. La societ\u00e0 \u00e8 focalizzata principalmente sulla moda casual giovanile. I punti vendita totali sono oltre un migliaio, di cui i nove decimi sono localizzati negli Stati Uniti. La casa ha il suo quartiere generale a New Albany, sobborgo di Columbus, in Ohio, e possiede anche un ufficio internazionale a Milano.\nLa societ\u00e0 \u00e8 stata oggetto di controversie e cause legali, venendo accusata di discriminazione e di promuovere campagne basate sulla sessualit\u00e0 adolescenziale e sull'elitismo sociale.\nTra le personalit\u00e0 che hanno indossato almeno occasionalmente capi di abbigliamento di Abercrombie &amp; Fitch vi sono Teddy Roosevelt,\nAmelia Earhart,\nGreta Garbo, Clark Gable,\nJohn Steinbeck, John F. Kennedy\nStoria.\nL'azienda Abercrombie &amp; Fitch venne fondata il 4 giugno 1892 dall'imprenditore David T. Abercrombie in un sobborgo di Manhattan, a New York, insieme all'avvocato Ezra Fitch, che divenne uno dei suoi clienti abituali. L'azienda mosse i suoi primi passi come fornitore di materiale ed abbigliamento sportivo ed escursionistico, fino a che, nel 1976, Abercrombie &amp; Fitch apr\u00ec il suo primo negozio a Madison Avenue. Nel 1978 l'imprenditore Jake Oshman acquist\u00f2 l'azienda per un valore di 1.5 milioni di dollari e la lanci\u00f2 sul mercato nazionale come marchio di abbigliamento di livello, facendogli acquistare molta popolarit\u00e0 e aprendo vari punti vendita a Beverly Hills, Houston, Dallas e New York. Nel 1988 venne comprata dalla The Limited e affidata a Michael F. Jeffries, che ne rimarr\u00e0 presidente e amministratore delegato fino al suo licenziamento, avvenuto il 9 dicembre 2014. Dal 1990 l'azienda ha mirato soprattutto alla realizzazione di vestiti per giovani, prima sotto la The Limited e poi come una societ\u00e0 separata e quotata in borsa; e alla fine creebbe come una delle pi\u00f9 grandi aziende di abbigliamento degli Stati Uniti d'America.\nNel primo decennio del XXI secolo i giovani, provati dalla crisi economica, iniziarono a prendere come punto di riferimento marchi di moda veloci e a basso prezzo, come H&amp;M e Forever 21: a causa di ci\u00f2, Abercrombie &amp; Fitch risent\u00ec fortemente degli effetti della Grande recessione, tanto che il 9 dicembre 2014 l'amministratore delegato della societ\u00e0 Mike Jeffries si licenzi\u00f2.\nNegli ultimi anni, per combattere la forte concorrenza dei nuovi marchi di moda pi\u00f9 economici e disponibili, Abercrombie &amp; Fitch ha annunciato l'avvio di grandi novit\u00e0 per cambiare la sua immagine, tra cui l'eliminazione di immagini promozionali a sfondo sessuale su buste, carte regalo e nelle vetrate dei negozi. Ancora oggi, l'azienda sta cercando di cambiare il suo codice di abbigliamento, rendendolo pi\u00f9 individualista. A partire dal maggio 2015, l'azienda \u00e8 riuscita a creare un proprio logo, ormai conosciuto e apprezzato in tutto il mondo. Inoltre, i modelli hanno ottenuto la possibilit\u00e0 di indossare prodotti senza alcun logo che seguano per\u00f2 lo stile stagionale della casa.\nIl principale negozio dell'azienda si trova a Manhattan, New York;\nulteriori punti vendita si trovano negli Stati Uniti, in Canada e, dal 2007 in molte citt\u00e0 d'Europa.\nImmagine e popolarit\u00e0.\nAbercrombie &amp; Fitch \u00e8 famosa in tutto il mondo per l'utilizzo di modelli, principalmente uomini, selezionati in base al loro aspetto fisico, in modo da ricalcare lo stereotipo del perfetto giovane americano bello e atletico. Per questo, l'azienda organizza ogni anno veri e propri casting all'esterno dei suoi pi\u00f9 grandi magazzini negli Stati Uniti e a Londra per i modelli che aspirano a diventare il nuovo volto di Abercrombie &amp; Fitch. Seguono poi due sessioni di servizi fotografici, che vengono poi sponsorizzati online sul sito ufficiale Abercrombie.com, da cui vengono scelte le foto dei modelli ritenuti pi\u00f9 \"belli\" dal pubblico.\nHollister Co. \u00e8 caratterizzato dalla classica facciata, che ricorda le capanne e le abitazioni tipiche della California del sud, contornata da schermi ritraenti le onde del mare che si infrangono sulla spiaggia di Malib\u00f9. Appena entrati, si viene subito investiti da un'atmosfera richiamante le spiagge americane: all'interno del negozio si nota subito la caratteristica musica, riprodotta a volume piuttosto alto e ricavata da playlist scelte da brani musicali stile Anni Sessanta; nell'aria si avverte la presenza di profumo appena spruzzato, e il negozio \u00e8 relativamente buio, salvo le lampade puntate solo sui capi. Solitamente, la struttura \u00e8 formata da due piani: uno in cui si trova un mini-soggiorno con alcune poltrone e ganci dove appendere i vestiti, e da cui parte una larga scala a chiocciola che porta al piano superiore, dove si trova la maggior parte dei capi esposti.\nAbercrombie &amp; Fitch si distingue soprattutto per lo stile fresco e giovanile dei suoi capi di abbigliamento, che risaltano l'idea dell'estate e del divertimento tipico dei classici film cult americani.\nPolemiche e critiche.\nPubblicit\u00e0.\nLa societ\u00e0 ha ricevuto molte critiche negative per le sue pubblicit\u00e0, ritenute fin troppo provocatorie. Abercrombie &amp; Fitch \u00e8 stata accusata di promuovere campagne basate sulla sessualizzazione pre-adolescenziale, ad esempio vendendo cinghie per bambini di 10 anni e bikini imbottiti per bambine di 7 anni.\nCreazione di falsi accessori.\nNel 2005, il marchio Hollister Co. ha creato 360 esemplari non autorizzati di false tavole da surf firmate da Robb Havassy da utilizzare per abbellire alcuni suoi negozi. In risposta di ci\u00f2, Havassy chiese alla societ\u00e0 un risarcimento danni di 1 miliardo di dollari, e poco dopo scrisse nella sua autobiografia: \"Sono piuttosto lusingato che una societ\u00e0 cos\u00ec grande sia stata cos\u00ec interessata ai miei pezzi di collezione. Questo significher\u00e0 pure qualcosa\".\nDiscriminazioni religiose.\nAbercrombie &amp; Fitch \u00e8 stata accusata di discriminazioni religiose nei confronti di una dipendente in un negozio californiano Hollister Co., la quale \u00e8 stata duramente criticata per aver indossato un hijab. La dipendente, studentessa universitaria musulmana, era stata assunta durante un colloquio di lavoro, durante la quale il datore le aveva riferito che non avrebbe potuto indossare gli abiti tradizionali della sua fede, compreso l'hijab. Il Council Islamic Relations fece subito causa ad Abercrombie &amp; Fitch il 23 febbraio 2010; lo stesso episodio si era verificato nel settembre 2009 in Oklahoma.\nRazzismo.\nNell'agosto 2012, l'azienda ha aperto un negozio a Seul, in Corea del Sud, e ha assunto alcuni modelli maschili per promuoverlo; uno di essi, durante i servizi fotografici, ha strizzato gli occhi fino ad assumere un aspetto simile a quello tipico della gente sudcoreana, mentre un altro fece il gesto del dito medio alle telecamere.Questo atteggiamento \u00e8 stato definito profondamente razzista e offensivo dalla stampa asiatica nei confronti delle comunit\u00e0 orientali."}
{"id": "2098958", "revid": "230990", "url": "https://it.wikipedia.org/wiki?curid=2098958", "title": "Abercrombie &amp; fitch", "text": ""}
{"id": "2098961", "revid": "110157", "url": "https://it.wikipedia.org/wiki?curid=2098961", "title": "Parrocchia di Hanover", "text": "La parrocchia di Hanover (in lingua inglese \"Hanover Parish\") \u00e8 una delle quattordici parrocchie civili della Giamaica, \u00e8 situata nella parte pi\u00f9 nord-occidentale dell'isola e fa parte della Contea di Cornwall con 70.094 abitanti (dato 2009).\nNella parrocchia sono nati l'ex primo ministro giamaicano Alexander Bustamante e il musicista e produttore reggae Lee Perry.\nStoria.\nLa parrocchia nasce il 12 novembre 1723 e prende il nome dal monarca britannico Giorgio I, membro della casata tedesca degli Hanover. Nel diciottesimo secolo \u00e8 un importante regione per la produzione di zucchero, e Lucea, il capoluogo, diventa un importante porto e mercato per questo prodotto. Molti ebrei europei si sono trasferiti nella parrocchia come mercanti, orafi o calzolai.\nNel 1834 la Giamaica ottiene la separazione dall'Inghilterra e la parrocchia di Hanover diventa un fiorente porto, utilizzato soprattutto per l'esportazione delle banane. Il porto \u00e8 stato chiuso nel 1983.\nGeografia fisica.\nIl capoluogo \u00e8 la citt\u00e0 di Lucea situata a 18\u00b025' di latitudine nord e a 78\u00b08' a latitudine ovest. Il territorio, in prevalenza montagnoso, confina con la parrocchia di Saint James ad est e con quella di Westmoreland a sud. La parrocchia ha alcune cascate, grotte e, lungo la costa, diverse insenature. Altro centro importante \u00e8 Negril."}
{"id": "2098968", "revid": "729019", "url": "https://it.wikipedia.org/wiki?curid=2098968", "title": "Jacques Alexandre Law de Lauriston", "text": "Biografia.\nLauriston nacque in India, terzo di sei figli, da Jean Law de Lauriston, comandante delle truppe coloniali francesi, e Jeanne de Carvalho (n. 1735). Era pronipote del celebre economista John Law.\nTrasferito in Francia, comp\u00ec gli studi al \"coll\u00e8ge des Grassins\" dell'Universit\u00e0 di Parigi. Entr\u00f2 all\"'\u00c9cole militaire\" di Parigi nel 1784. Quando Napoleone Bonaparte entr\u00f2 nella medesima scuola, il 19 ottobre dello stesso anno, strinse amicizia fra i primi proprio con Lauriston, che vi era entrato il 1\u00ba settembre e ne usc\u00ec esattamente un anno dopo col grado di sottotenente del 7\u00ba Reggimento artiglieria.\nSpos\u00f2 nel 1789 Claude-Antoinette Julie Le Duc 1772-1873; dalla coppia nacquero Auguste 1790-1860, Coralie 1800-1891 e Napol\u00e9on Adolphe 1805-1867\nCapitano in seconda nell'agosto 1791, divenne aiutante di campo del generale Beaurevoir nel 1792, combatt\u00e9 per i successivi tre anni nell'\"Armata del Nord\", quindi nell'\"Armata della Mosella\", e in quella della \"Sambre-et-Meuse\". Fu citato all'ordine del giorno dell'armata nel corso dell'assedio di Maastricht nel 1794, si distinse all'assedio di Valenciennes, e fu nominato nello stesso anno \"chef de brigade\" del 4\u00ba Reggimento artiglieria a cavallo.\nIl 5 aprile 1796 Lauriston diede le dimissioni e lasci\u00f2 l'esercito, ma Bonaparte, una volta divenuto Primo Console (9 novembre 1799), lo richiam\u00f2 in servizio e ne fece uno dei propri aiutanti di campo: a Marengo Lauriston ricevette l'ordine di sciogliere il 1\u00ba Reggimento artiglieria che si era ammutinato e di riformarlo.\nDopo aver compiuto una missione diplomatica a Copenaghen ed aver sostenuto la resistenza danese contro i britannici, fu incaricato di portare a Londra la ratifica del trattato di pace stipulato ad Amiens tra la Francia e il Regno Unito. L'aiutante di campo del Primo Console fu ricevuto con entusiasmo dai londinesi, che staccarono i cavalli dalla vettura e la trascinarono a braccia a destinazione.\nDi ritorno i Francia fu nominato generale di brigata, commendatore della Legion d'onore e ricevette, nell'autunno 1804, il comando del corpo di spedizione per le Antille, in partenza agli ordini dell'ammiraglio Villeneuve. Fu elevato al grado di generale di divisione nel gennaio successivo. La squadra part\u00ec il 30 marzo 1805 e giunse in Martinica a fine maggio. Lauriston guid\u00f2 i suoi uomini alla conquista di fort Diamant, reputato imprendibile. Dieci giorni dopo la flotta fece rotta verso l'Europa, ebbe uno scontro con la flotta inglese presso cabo Fisterra e si ancor\u00f2 di fronte a Cadice; Lauriston sbarc\u00f2 a terra per tornare a Parigi.\nPartecip\u00f2 alla campagna d'Austria del 1805-1806, ed ebbe la nomina a governatore di Braunau e di Ragusa di Dalmazia, citt\u00e0 da lui conquistate, e delle Bocche di Cattaro, nel 1806. Il 19 dicembre 1807 fu nominato governatore generale di Venezia, carica che ricopr\u00ec sino al 1808; al suo arrivo nella citt\u00e0 fece traslare il corpo di John Law, suo prozio, nella chiesa di San Mois\u00e8.\nNel 1808 accompagn\u00f2 Napoleone al Congresso di Erfurt, fu creato conte dell'Impero e segu\u00ec l'Imperatore a Madrid, dove contribu\u00ec alla presa della citt\u00e0. Di ritorno in Germania nel 1809, pass\u00f2 all\"'Armata d'Italia\". Ebbe parte attiva nelle battaglie di Raab e di Wagram, dove comand\u00f2 l'artiglieria della Guardia. A Wagram, quando l'ala destra francese irruppe nello schieramento nemico, Lauriston, alla testa di una batteria di cento pezzi d'artiglieria, marci\u00f2 al trotto verso il nemico seminando la morte nei suoi ranghi; l'Imperatore gli fece dono del gran cordone dell'Ordine della Corona ferrea.\nDopo la Pace di Presburgo Lauriston si rec\u00f2 a Vienna, per un breve periodo fu in missione in Olanda, e fu di ritorno in Austria quando Berthier vi giunse col titolo di ambasciatore per chiedere la mano, a nome dell'Imperatore, dell'arciduchessa Maria Luisa. In qualit\u00e0 di colonnello generale della Guardia imperiale accompagn\u00f2 la principessa nel suo primo viaggio verso la Francia. Fu quindi incaricato di prendere in consegna ad Haarlem e riportare in Francia i figli di Napoleone Luigi Bonaparte, che aveva abdicato alla Corona d'Olanda.\nIl 5 febbraio 1811 Napoleone lo nomin\u00f2 ambasciatore in Russia, presso la corte dello Zar a San Pietroburgo. In questa veste Lauriston pose ad Alessandro I la richiesta di occupazione dei porti di Riga e Tallinn, e di esclusione dei vascelli britannici dal mar Baltico.\nUn anno pi\u00f9 tardi, durante la campagna di Russia, fu nuovamente aiutante di campo di Napoleone. Fu lui, dopo la presa di Mosca a concludere l'armistizio con Kutuzov. Comand\u00f2 l'avanguardia durante la successiva ritirata e mostr\u00f2 in tale circostanza il talento di un generale consumato. Arrivato a Magdeburgo, organizz\u00f2 il V Corpo d'armata della \"Grande Arm\u00e9e\", alla testa del quale prese parte alle battaglie di L\u00fctzen e di Bautzen. Conquist\u00f2 d'impeto il villaggio di Weissig, ferm\u00f2 le truppe di Yorck, e le respinse sull'altra riva della Sprea.\nAlla testa dei corpi d'armata V e XI Lauriston sconfisse i prussiani in pi\u00f9 occasioni. A Lipsia, quando fu fatto saltare il ponte grande, si trovava sull'altra riva dell'Elster Bianco, e \"Le Moniteur universel\" ne annunci\u00f2 la morte. Condotto prigioniero a Berlino, rientr\u00f2 in Francia dopo gli avvenimenti del 1814 e fu nominato aiutante di campo del conte d'Artois.\nLuigi XVIII lo fece cavaliere di San Luigi, gran cordone della Legion d'onore e capitano della 1\u00aa Compagnia dei moschettieri grigi, guardia personale del sovrano. Accompagn\u00f2 Luigi XVIII, in partenza per l'esilio durante i Cento giorni, sino a B\u00e9thune, torn\u00f2 a Parigi e si ritir\u00f2 nelle proprie terre di Richecourt, vicino a La F\u00e8re.\nAl ritorno in Francia del Re, Lauriston lo and\u00f2 ad accogliere a Cambrai; fu poi inviato a Laon per presiedere il collegio elettorale dell'Aisne, e creato pari di Francia il 17 agosto; ebbe poi il comando della 1\u00aa Divisione di fanteria della Guardia reale. Vot\u00f2 per la condanna a morte di Michel Ney.\nNel 1816 presiedette il consiglio di guerra formato per giudicare l'ammiraglio Linois, il barone Boyer de Peyreleau e il generale Delaborde. Linois fu assolto, Boyer fu condannato a morte e Delaborde non fu giudicato. Lo stesso anno il sovrano gli concesse la croce di commendatore dell'Ordine di San Luigi e il titolo di marchese. Nel 1820 ebbe il comando della 12\u00aa e 13\u00aa divisione militare, presiedette al collegio elettorale della Loira inferiore, entr\u00f2 nel governo come ministro della Real Casa e ricevette la gran croce di San Luigi.\nIl 6 giugno 1823 fu elevato alla dignit\u00e0 di maresciallo di Francia, ricevette quindi il comando in capo del II Corpo d'armata della riserva dell\"'Armata dei Pirenei\". Entr\u00f2 in Spagna nel quadro della spedizione del 1823, prese d'assedio e conquist\u00f2 Pamplona il 17 settembre, fu nominato cavaliere dello Spirito Santo e dell'Ordine spagnolo del Toson d'oro.\nAl ritorno in Francia fu nominato \"Grand veneur de France\". Lasci\u00f2 il governo il 4 agosto 1824 e fu nominato ministro di Stato.\nMor\u00ec a Parigi di un ictus l'11 giugno 1828, fra le braccia della ballerina Am\u00e9lie Legallois, sua amante.\nIl nome del maresciallo Lauriston \u00e8 inciso sul pilastro Est, colonna 13 dell'Arco di Trionfo di Parigi."}
{"id": "2098969", "revid": "62004", "url": "https://it.wikipedia.org/wiki?curid=2098969", "title": "Nicholas Frey", "text": ""}
{"id": "2098978", "revid": "1987129", "url": "https://it.wikipedia.org/wiki?curid=2098978", "title": "Coltello da tavola", "text": "Il coltello da tavola \u00e8 una posata usata per tagliare i cibi a tavola.\nPu\u00f2 essere interamente in metallo o costituito da due parti assemblate: la lama in acciaio, oggi in acciaio inox, e il manico, che pu\u00f2 essere in legno o plastica, nei \"servizi di posate\" preziosi in porcellana e argento.\nPer la ristorazione veloce o per occasioni in cui non vi \u00e8 la possibilit\u00e0 di lavare le posate, come picnic o feste, ci sono coltelli in plastica \"usa e getta\" anche imbustati, in genere con forchetta, cucchiaio e tovagliolo di carta, per motivi igienici; non sono molto robusti n\u00e9 affilati.\nTipi.\nDi servizio.\nNon fanno parte del coperto ma si trovano sulla tavola come pezzi di servizio di uso comune."}
{"id": "2098980", "revid": "1924342", "url": "https://it.wikipedia.org/wiki?curid=2098980", "title": "Look What You've Done (Jet)", "text": "Look What You've Done \u00e8 una canzone del gruppo musicale australiano Jet, terzo singolo estratto dall'album del 2003 \"Get Born\".\nA differenza di altri brani della band pi\u00f9 marcatamente rock come \"Are You Gonna Be My Girl\", \u00e8 una ballata che dimostra l'influenza dei Beatles sulla musica del gruppo."}
{"id": "2098985", "revid": "767487", "url": "https://it.wikipedia.org/wiki?curid=2098985", "title": "Cinerama Adventure", "text": "Cinerama Adventure \u00e8 un film documentario del 2002 di 96 minuti, scritto e diretto da David Strohmaier. Distribuito in DVD dalla Warner Home Video.\nTrama.\nIl film racconta la nascita del Cinerama, avvenuta nel 1952 con il film \"Questo \u00e8 il Cinerama\" (\"This is Cinerama\"), e la realizzazione di uno dei primi film live action \"La conquista del West\" (\"How the West Was Won\") a dieci anni di distanza, nel 1962 e la sua progressiva scomparsa a causa dei notevoli costi di produzione e, soprattutto, di distribuzione.\nCon anticipo di 3 mesi rispetto alla uscita in sala de \"La conquista del West\" (avvenuta il 1/11/1962), il film \"Avventura nella fantasia\" (la cui prima fu il 7/8/1962) si aggiudica il primato di essere il primo film live action in Cinerama."}
{"id": "2098987", "revid": "767487", "url": "https://it.wikipedia.org/wiki?curid=2098987", "title": "Sustenhorn", "text": "Il Sustenhorn (3.503\u00a0) \u00e8 una montagna delle Alpi Bernesi (sottosezione Alpi Urane).\nDescrizione.\nSi trova a cavallo tra il Canton Berna ed il Canton Uri e sopra il passo del Susten."}
{"id": "2098989", "revid": "1529788", "url": "https://it.wikipedia.org/wiki?curid=2098989", "title": "Raytheon Company", "text": "La Raytheon Company \u00e8 stata un'azienda statunitense del settore della difesa. Nel 2020 si \u00e8 fusa con la United Technologies Corporation, dando vita alla Raytheon Technologies.\nStoria.\nFondata nel 1922 come \"American Appliance Company \", assunse il nome Raytheon nel 1959. L'ultima sede dell'azienda \u00e8 stata a Waltham, Massachusetts. In precedenza fu basata a Lexington, sempre in Massachusetts.\nLa societ\u00e0 otteneva, secondo dati 2007, il 90% delle entrate da contratti nel settore della difesa ed era il quarto appaltatore in questo settore per entit\u00e0 dei guadagni. Nel 2007 contava circa 72.000 impiegati.\nLa Raytheon era al 2008 il pi\u00f9 importante produttore di missili guidati al mondo. In passato ha avuto una divisione impegnata nella produzione di velivoli civili, dopo aver acquisito nel 1980 la Beech, tra i cui prodotti si annoverano il bimotore King Air e il Bonanza, oltre all'addestratore T-6 Texan II. Nel 1993 al ramo \u00e8 stata aggiunta la divisione jet commerciali della British Aerospace, ora BAe Systems, denominata Hawker.\nNel 2020 la Raytheon si \u00e8 fusa con la United Technologies Corporation. La nuova azienda ha preso il nome di Raytheon Technologies.\nStruttura aziendale.\nBusinesses.\nRaytheon era composta da cinque principali divisioni di business:\nLeadership.\nIl 31 marzo 2014 Thomas Kennedy fj nominato CEO &amp; Global Head of Quality Assurance. Kennedy ha preso il posto di William H. Swansom, che ha occupato il ruolo di CEO dal 2003. Swanson rimase come Presidente del consiglio di amministrazione. Gli altri membri del board erano: Vernon Clark, James E. Cartwright, John Deutch, Stephen J. Hadley, George R. Oliver, Frederic Poses, Michael Ruettgers, Ronald Skates, William Spivey e Linda Stuntz.\nInternazionale.\nOltre alle sue strutture interne degli Stati Uniti, Raytheon aveva uffici in paesi in tutto il mondo, tra cui Australia, Belgio, Brasile, Canada, Cile, Cina, Repubblica Ceca, Egitto, Francia, Germania, Grecia, India, Italia, Giappone, Kuwait, Malesia, Isole Marshall, Nuova Zelanda, Norvegia, Repubblica di Corea, Singapore, Arabia Saudita, Spagna, Svezia, Taiwan, Thailandia, Turchia, Emirati Arabi Uniti e Regno Unito.\nAzionisti.\nAl dicembre 2014, secondo i rapporti depositati, i primi dieci azionisti istituzionali di Raytheon erano: Wellington Management Company, Vanguard Group, State Street Corporation, Barrow, Hanley, Mewhinney &amp; Strauss, BlackRock Institutional Trust Company, BlackRock Advisors, Bank of America, Bank of New York Mellon, Deutsche Bank e Macquarie Group.\nProdotti e servizi.\nMissili.\nLa Raytheon annoverava tra i suoi missili:\nRadar e sensori.\nRaytheon sviluppava e costruiva anche radar (compresi AESAs), sensori elettro-ottici ed altri sistemi elettronici avanzati per applicazioni militari aeree, navali e terrestri.\nTra questi:\ndella Missile Defense Agency"}
{"id": "2098995", "revid": "1543377", "url": "https://it.wikipedia.org/wiki?curid=2098995", "title": "Peucesta", "text": "Biografia.\nNobile Macedone, figlio di un generale di nome Alessandro, partecip\u00f2 alla spedizione asiatica di Alessandro Magno come alto ufficiale. Il suo nome compare tra i comandanti della flotta fluviale che oper\u00f2 sull'Idaspe (326 a.C.). Poco dopo, nell'assalto alla citt\u00e0 dei Malli in India, protesse Alessandro, che era stato ferito, con il sacro scudo di Atena, proveniente dal tempio di Ilio. Secondo quanto attestano gli antichi storici, Alessandro premi\u00f2 con grandi onori Peucesta e gli concesse la satrapia della Persia; ancor prima aveva gi\u00e0 accolto Peucesta nelle file dei \"somatofilachi\", la guardia del corpo del re. A Susa Peucesta fu il primo soldato ad essere stato onorato con una corona d'oro per il suo coraggio. Peucesta mostr\u00f2 grande comprensione per gli antichi dominatori, come peraltro aveva fatto lo stesso Alessandro, e nel suo governo si sforz\u00f2 di conciliare l'elemento greco-macedone con quello persiano, adottando i costumi persiani.\nNella primavera del 323 a.C. un esercito di 20\u00a0000 soldati persiani guidato da Peucesta si un\u00ec a quello di Alessandro a Babilonia. Peucesta \u00e8 ricordato fra coloro che sono stati accanto ad Alessandro durante la malattia finale. Non sembra che abbia preso parte alle discussioni dopo la morte di Alessandro, ma nella divisione delle province che ne segu\u00ec (spartizione di Babilonia, 323 a.C.), Peuceste ottenne nuovamente il governo della Persia, confermato anche nella seconda spartizione di Triparadiso (321 a.C.). La sua successiva politica sembra essere stata diretta a rafforzare la sua posizione, e nella guerra tra i diadochi Eumene di Cardia (satrapo di Cappadocia e Paflagonia) e Antigono (satrapo della Frigia) fu dapprima dalla parte di Eumene. Dopo la battaglia della Gabiene (316 a.C.), nella quale Eumene fu sconfitto, Peucesta pass\u00f2 dalla parte di Antigono, trasferendosi in Frigia presso la corte di quest'ultimo. Sembra fosse ancora vivo ai tempi del figlio di Antigono, Demetrio Poliorcete."}
{"id": "2098996", "revid": "300067", "url": "https://it.wikipedia.org/wiki?curid=2098996", "title": "Dudley Bradley", "text": ""}
{"id": "2099000", "revid": "55935", "url": "https://it.wikipedia.org/wiki?curid=2099000", "title": "Peuceste", "text": ""}
{"id": "2099008", "revid": "1305772", "url": "https://it.wikipedia.org/wiki?curid=2099008", "title": "Giulia Livilla", "text": "Il nome di Giulia Livilla nella famiglia imperiale giulio claudia pu\u00f2 riferirsi a:"}
{"id": "2099015", "revid": "439868", "url": "https://it.wikipedia.org/wiki?curid=2099015", "title": "Lodrone (Storo)", "text": "Lodrone (\"Lodron\" in dialetto trentino e in dialetto locale) \u00e8 una frazione del comune di Storo situata a sud della Valle del Chiese.\nStoria.\nFu comune autonomo fino al 1928. Lodrone \u00e8 il luogo dove si combatt\u00e9 nel 1439 una battaglia tra truppe al soldo del Ducato di Milano al comando del capitano di ventura Niccol\u00f2 Piccinino e quelle dei conti di Lodron, che nonostante la netta inferiorit\u00e0 numerica riuscirono ad uccidere in battaglia oltre mille dei soldati del Piccinino, facendone prigionieri oltre cinquecento.\nTra il 7 e il 10 luglio 1866 si combatt\u00e9 l'omonima battaglia, tra le forze garibaldine e austriache.\nSorta a ridosso del fiume Caffaro, dal 1861 al 1918 qui vi passava il confine tra Regno d'Italia e Austria Ungheria, dopo che per secoli era stato il punto di confine tra Repubblica di Venezia e Contea principesca del Tirolo, dopo la parentesi napoleonica fu confine tra il Lombardo Veneto e l'Impero d'Austria.\nLodrone fu dal 1100 ca. al 1826 sede della Contea di Lodrone, territorio soggetto alla podest\u00e0 della nobile famiglia dei conti Lodron, feudatari dei principi-vescovi di Trento, ma il cui feudo si estendeva fino alla Val Vestino.\nLodrone \u00e8 stato un comune fino al 1\u00ba marzo 1928, quando il regio decreto n. 540 (G.U. 2 aprile 1928 n. 78) stabiliva che i comuni di Darzo, Lodrone e Bondone fossero aggregati a quello di Storo. \u00c8 rimasto un comune catastale. Il codice catastale (Belfiore) \u00e8 E653. Nella frazione si trova il castello di Santa Barbara, il palazzo Bavaria, ex residenza dei Conti trasformato nel 1915 in quartier generale dalla 6\u00aa divisione del III corpo d'armata dell'esercito italiano, e infine il palazzo del Caffaro.\nNel 1836 Lodrone contava 170 abitanti. Al censimento del 1961 gli abitanti erano 556, passati a 614 nel 1971, 746 nel 1981, 918 nel 1991 e 1036 nel 2007. L'incremento maggiore \u00e8 dovuto all'immigrazione di abitanti del vicino comune di Bagolino posto a mezza montagna nella confinante Lombardia.\nI territori montani degli altri paesi del trentino erano terre di natura di uso civico, ma ci\u00f2 storicamente non avvenne per Lodrone forse per la presenza in quel territorio dei conti Lodron. L'intera montagna di Tonolo nel territorio catastale di Lodrone era propriet\u00e0 dei conti Lodron che poi la vendettero ai lodronesi che si costituirono in un'apposita \u201csociet\u00e0 acquirenti\u201d. Negli anni '80 il Comune di Storo acquist\u00f2 quasi tutte le quote con l'intenzione di divenirne proprietario esclusivo e consegnare la montagna ai lodronesi con vincolo di uso civico, come la storia ha voluto per Storo e Darzo."}
{"id": "2099018", "revid": "729019", "url": "https://it.wikipedia.org/wiki?curid=2099018", "title": "Kerem Shalom", "text": "Kerem Shalom (ebraico \u05db\u05e8\u05dd \u05e9\u05dc\u05d5\u05dd, lett. \"Vigneti della Pace\") \u00e8 un kibbutz nel Consiglio regionale di Eshkol e un valico di passaggio sui confini tra la Striscia di Gaza, Israele e Egitto.\nValico.\nDal 20 marzo 2006, il valico di Kerem Shalom \u00e8 stato utilizzato per portare le merci da Gaza in Egitto. I tempi per il trasferimento sono di circa 45 minuti, che consentono tra i 15 e 50 carichi al giorno.\nL'attraversamento Kerem Shalom \u00e8 gestito dall'Autorit\u00e0 Aeroportuale Israeliana.\nIl rapimento di Gilad Shalit.\nIl 25 giugno 2006 in localit\u00e0 Kerem Shalom il caporale Gilad Shalit \u00e8 stato rapito da un commando palestinese formato da 9 uomini che avevano attraversato il confine entrando in Israele attraverso un tunnel. Oltre al rapimento di Shalit, in quell'azione, un altro soldato fu ferito gravemente (Ro'i Amitai) e due furono uccisi (Hanan Barak, 21 anni e Pavel Slutzker, 20 anni).\nL'attacco dei palestinesi \u00e8 avvenuto in forze e dopo meticolosa preparazione. Dalla Striscia di Gaza era stato infatti scavato un tunnel lungo circa 700 metri sotto al confine con Israele.\nIn missione di salvataggio del soldato Shalit, l'IDF \u00e8 entrato nella Striscia di Gaza con l'Operazione piogge estive il 28 giugno.\nAttacco dell'aprile 2008.\nAll'alba del 19 aprile 2008 le Brigate Ezzedine Al Qassam compiono un'operazione militare contro il valico di Kerem Shalom. Tre veicoli sono giunti al valico, sotto la copertura di colpi di mortaio sparati dall'interno della striscia di Gaza. Una delle vetture \u00e8 esplosa, aprendo una breccia e consentendo agli altri due veicoli di passare sul lato israeliano del confine. Qui c'\u00e8 stata una violenta sparatoria e l'esplosione di una seconda auto palestinese. Da tre a quattro palestinesi sarebbero deceduti, tredici soldati israeliani risultano feriti."}
{"id": "2099019", "revid": "123567", "url": "https://it.wikipedia.org/wiki?curid=2099019", "title": "Valico di Kerem Shalom", "text": ""}
{"id": "2099024", "revid": "1543377", "url": "https://it.wikipedia.org/wiki?curid=2099024", "title": "Microstock", "text": "Il microstock \u00e8 un modello di business relativo alla fotografia d'archivio (\"stock photography\"), cio\u00e8 una banca d'immagini online che permette ai fotografi di vendere le loro opere a prezzi modici (micro). La maggior parte delle agenzie di microstock offre, oltre alle immagini fotografiche, anche illustrazioni vettoriali, e alcune di queste filmati flash, piccoli video e file audio. Il termine deriva dalla contrazione di \"micropayment\" e \"stock photography\": immagini di qualit\u00e0 paragonabile alla tradizionale fotografia di stock ma commercializzate, tipicamente, con licenze Royalty-free, a prezzi \u201cmicro\u201d, da 1$ a 20$ in funzione di vari parametri tra i quali spicca la dimensione in pixel dell'immagine stessa.\nOrigine e Storia.\nIl fenomeno dei microstock vede la luce nel 2000 con la nascita di iStockphoto, il primo sito del settore che offre fotografie di qualit\u00e0 paragonabile a quella professionale a prezzi decine di volte inferiori.\nLa vasta diffusione della fotografia digitale e di internet hanno permesso a questo fenomeno una diffusione che fino a pochi anni fa non sarebbe stata possibile, essendo prerogativa solo di fotografi professionisti, gli unici con a disposizione le conoscenze tecniche e le risorse finanziarie per questo tipo di attivit\u00e0. \u00c8 infatti sufficiente una macchina fotografica digitale ed una connessione ad internet, lavorando comodamente da casa, per fare della fotografia microstock una vera e propria professione o una fonte ausiliaria di guadagno.\nBreve Storia di un decennio di Microstock, tratta dal sito microstock.it, a sua volta tradotta dall'Inglese, adattata ed integrata a partire da microstockdiaries.com:\n2000 \u2013 iStockphoto.\nBruce Livingstone mette a disposizione gratuitamente online alcune migliaia di foto, registrando un dominio con un nome dalla vezzosa, ora assai diffusa, iniziale \u201ci\u201d: iStockphoto. Rapidamente diventa popolare ed altri contribuiscono all'archivio generando una consolidata community fotografica.\n2001 - La nascita del microstock.\niStockphoto decide di introdurre un piccolo contributo per poter scaricare ed utilizzare le foto del sito, allo scopo di sostenere i costi crescenti di hosting e gestione. Il modello di fotografia stock a prezzi micro - microstock - ha cos\u00ec inizio e per un altro paio di anni l'agenzia cresce senza avere rivali di rilievo. Ancora oggi e dopo innumerevoli vicissitudini \u00e8 ancora al top tra le agenzie microstock.\n2004 \u2013 Dreamstime e Shutterstock.\nIl designer rumeno Serban Enache decide di convertire il proprio sito di sharing fotografico nato nel 2001 in una agenzia di microstock. \u00c8 cos\u00ec il turno di Dreamstime, tuttora tra i primi siti microstock nell'arena. Nello stesso anno si vede la nascita di un altro importante sito, Shutterstock, grazie a Jon Oringer che \u201cinventa\u201d il modello in abbonamento, inizialmente offrendo alcune decine di migliaia di proprie foto. Ad oggi Shutterstock \u00e8 leader mondiale nel modello di business basato sugli abbonamenti (subscriptions). Uno dei pi\u00f9 affermati microstockers attuali, il colombiano Andres Rodriguez comincia la sua attivit\u00e0; nascono anche le agenzie CanStockPhoto e BigStockPhoto tuttora presenti sul mercato.\n2005 \u2013 Fotolia.\nOleg Tscheltzoff lancia una nuova agenzia micro francese, Fotolia, che con un'aggressiva campagna di reclutamento fotografi e prima ad avere una piattaforma multi-linguaggio, cresce rapidamente sino ad essere ancora oggi tra i siti pi\u00f9 importanti del settore, soprattutto in Europa sui mercati tedesco, francese, italiano. Il 2005 vede l'apparizione di un'altra stella, il danese Yuri Arcurs che ora \u00e8 tra i pi\u00f9 grandi produttori al mondo di foto microstock con un'azienda di oltre 20 persone che vende milioni di licenze l'anno delle proprie foto. Tra le agenzie ancora al top, il 2005 \u00e8 anche l'anno di nascita di 123RF.\n2006 \u2013 Jupiterimages e Getty.\nL'agenzia stock Jupiterimages si lancia nel microstock acquisendo l'apprezzata StockXpert. Shutterstock batte di misura iStockphoto nell'offrire video sul mercato microstock. Fotolia seguir\u00e0 nel 2008. Alla conquista del mercato in abbonamento, Dreamstime \u00e8 la prima agenzia ad aggiungere le \"subscriptions\" alla vendita mediante crediti. Seguiranno StockXpert nel 2007, Fotolia nel 2008 e iStock nel 2009. Le prime agenzie superano il milione di foto in archivio\u2026 ora fa quasi ridere ma allora era un ambito traguardo. Nel Febbraio del 2006 iStockphoto viene acquistata da Getty Images per 50 milioni di USD $ cominciando cos\u00ec la corsa alla convergenza dei mercati di fotografia stock.\n2007 \u2013 Corbis ed il Microstock Editoriale.\nCorbis lancia la sfida nel micro con SnapVillage, tentando un approccio meno tradizionale e pi\u00f9 \u201cfresco\u201d ma destinato a fallire nell'arco di due anni. Shutterstock \u00e8 la prima agenzia ad aggiungere licenze di tipo editoriale. Arriveranno poi Dreamstime nel 2008, BigStockPhoto nel 2009, 123RF nel 2010.\n2008 \u2013 Garanzie e Servizi.\nVivozoom si propone sul mercato come la prima a garantire i propri client microstock sulla legalit\u00e0 delle immagini vendute. Tra le nascite registriamo inoltre quella delle agenzie Pixmac in Repubblica Ceca e Yaymicro in Norvegia. StockXpert viene venduta per 96 miliodi di $ ad iStockphoto aumentando ancora la concentrazione di Getty nel settore. LookStat, con i suoi servizi di analisi vendite ed in seguito di backoffice per gli artisti, si propone come primo serio fornitore dedicato al mercato microstock. Nota attuale, da met\u00e0 2011 non si hanno pi\u00f9 notizie di Lookstat.\n2009 \u2013 Consolidamento.\nCorbis dirotta i contenuti del poco riuscito SnapVillage verso la nuova acquisizione per creare Veer Marketplace. iStockphoto, Shutterstock e Veer Marketplace seguono Vivozoom nell'introdurre una garanzia sull'uso delle proprie immagini. iSyndica lancia un sistema di distribuzione automatizzato delle immagini per gli autori, aggiungendo pi\u00f9 tardi una sezione basilare di analisi. Il business non sembra per\u00f2 essere proficuo e dopo pochi anni l'avventura si chiude. Shutterstock, nell'intento di coprire la fascia di clienti microstock che utilizza i crediti, acquista BigStockPhoto. Il ritmo di crescita dei database delle principali agenzie diventa importante e raggiunge 300.000 immagini/mese.\n2010 \u2013 Integrazione.\nLa galassia Getty aggiunge un altro tassello, ThinkStockPhotos, per fare concorrenza in ambito abbonamenti a Shutterstock e sacrificando contestualmente StockXpert. Contenuti micro e RF tradizionali disponibili sulla stessa piattaforma aumentano l'integrazione fra i due mondi dello stock. Politiche di prezzo differenziate con collezioni di qualit\u00e0 a maggior prezzo sono un altro indice di tale percorso. Shutterstock giunge a quota 10 milioni di foto in archivio. Comincia l'ascesa di DepositPhotos che fra la miriade delle agenzie nate in questi ultimi anni \u2013 ricordiamo Polylooks (chiusa) e Stockfresh dai fondatori di SXP \u2013 sar\u00e0 l'unica a ritagliarsi un considerevole spazio. Anche Masterfile dallo stock tradizionale scende nel girone micro con l'acquisizione di Crestock e nel 2014-2015 anche Fotolia viene acquisita da Adobe che, pur lasciando intatto il sito originale, usa il canale di vendita della propria suite CC per integrare e rendere disponibile all'utente finale i materiali all'interno dello strumento creativo stesso.\nModello economico.\nOgni agenzia microstock ha tipi diversi di contratti sia con gli autori delle immagini sia con i clienti \u2013 generalmente agenzie pubblicitarie, editori, web agency\u00a0\u2013 che le acquistano. In comune hanno una politica che le porta ad offrire al cliente una vastissima gamma di immagini a un bassissimo costo (da 0,25 dollari), che aumenta con la dimensione in pixel dell'immagine o che varia secondo la licenza d'utilizzo. Anche le licenze variano da agenzia ad agenzia, ma tutte offrono la licenza royalty free, che consente di utilizzare l'immagine (con le condizioni d'uso stabilite dal contratto) a tempo indeterminato. Alcune agenzie offrono ai clienti delle forme di abbonamento che consentono di scaricare, a costo minimo, immagini di alta risoluzione o sorgenti in formato vettoriale.\nGli autori dei file pubblicati nei cataloghi dei microstock possono scegliere se lavorare con pi\u00f9 agenzie, o se diventare contributors esclusivi di una sola a fronte di una retribuzione maggiore.\nI file inseriti dagli autori nel catalogo dell'agenzia vengono verificati da un team di revisori che controllano la qualit\u00e0 tecnica e fanno una valutazione artistica e commerciale del file prima di approvarlo. L'approvazione dei file \u00e8 inoltre condizionata alla verifica delle possibili violazioni legali o dei potenziali problemi di copyright dei file proposti dagli autori. Ad ogni file vengono associate (dall'autore in fase di upload del file) una descrizione e alcune parole chiave.\nIl cliente che cerca un'immagine specifica pu\u00f2 quindi trovarla sia sfogliando il catalogo per categorie, sia filtrando la ricerca per parole chiave. Tipicamente il cliente acquista un pacchetto in abbonamento: un determinato numero massimo di foto con determinate caratteristiche, per un mese o un anno, per un prezzo stabilito e pagato in anticipo.\nIl mercato delle grandi agenzie di microstock \u00e8 mondiale, e la valuta utilizzata \u00e8 generalmente il dollaro. Questo comporta che un'immagine prodotta da un autore di un qualsiasi paese \u00e8 offerta a clienti di tutto il pianeta, ma comporta anche che la stessa retribuzione pu\u00f2 avere un potere d'acquisto decisamente diverso per ogni contributor.\nCollegamenti esterni.\nAssociazione Nazionale Fotografi Professionisti Microstock - Royalty Free Photo - analisi del fenomeno dal punto di vista del fotografo"}
{"id": "2099026", "revid": "110713381", "url": "https://it.wikipedia.org/wiki?curid=2099026", "title": "Put Your Money Where Your Mouth Is", "text": "Put Your Money Where Your Mouth Is \u00e8 un brano del gruppo musicale australiano Jet, primo singolo estratto dal secondo disco in studio \"Shine On\".\nIl singolo \u00e8 stato presentato per la prima volta al Festivalbar 2006. La critica ha messo in risalto l'uso da parte dei Jet dello stesso titolo di una canzone degli Oasis, tratta dall'album \"Standing on the Shoulder of Giants\", del 2000.\nIl brano \u00e8 caratterizzato dalla voce in falsetto del cantante Nic Cester."}
{"id": "2099027", "revid": "83549", "url": "https://it.wikipedia.org/wiki?curid=2099027", "title": "Catecolasi", "text": ""}
{"id": "2099031", "revid": "2056951", "url": "https://it.wikipedia.org/wiki?curid=2099031", "title": "Sale cinematografiche", "text": ""}
{"id": "2099034", "revid": "889336", "url": "https://it.wikipedia.org/wiki?curid=2099034", "title": "Starza (Sant'Anastasia)", "text": "Starza (anche La Starza e Starza Vecchia) \u00e8 una frazione del comune di Sant'Anastasia, nella citt\u00e0 metropolitana di Napoli. Ubicato a nord del capoluogo comunale \u00e8 poco distante dai comuni di Somma Vesuviana e Pomigliano d'Arco.\nEtimologia.\nIl nome deriva probabilmente dalla parola spagnola \u201cstarcia\u201d, ossia pezzo di terreno seminativo.\nGeografia antropica.\nUrbanistica.\nLe prime residenze erano masserie dedite all'attivit\u00e0 agricola. La vocazione agricola \u00e8 rimasta ancora oggi poich\u00e9 la localit\u00e0 ospita diversi centri di produzione e diffusione di generi alimentari e agroalimentari.\nDal punto di vista urbanistico la Starza \u00e8 formata da palazzine moderne e ampi edifici commerciali che poggiano su un'arteria principale chiamata \"via Rosanea\", la quale conduce dalla SP9 Sant'Anastasia-Pomigliano d'Arco presso Cutinelli, alla frazione Fornari di Somma Vesuviana. Da via Rosanea si snodano strade e stradine che ospitano orti e masserie. Non vi sono edifici di alcun interesse storico o architettonico poich\u00e9 molta parte della frazione si \u00e8 sviluppata intorno agli anni ottanta-novanta in maniera piuttosto disordinata; la chiesa pi\u00f9 vicina \u00e8 la Parrocchia dell'Immacolata posta tra il Ponte di Ferro, Cutinelli e la localit\u00e0 Cavallaro-Li Dottori.\nInfrastrutture e trasporti.\nLa Starza \u00e8 ben collegata a Sant'Anastasia e a Pomigliano d'Arco mediante corse di autobus continue; la stazione di Sant'Anastasia della circumvesuviana \u00e8 la pi\u00f9 vicina a circa 3\u00a0km.\nA poca distanza vi sono la Strada statale 268 del Vesuvio (uscita Sant'Anastasia) e la Strada Statale 162 bis (uscita Sant'Anastasia-Paesi vesuviani).\nL'autostrada pi\u00f9 vicina \u00e8 l'A16 (casello di Pomigliano d'Arco).\nSagre.\nLa prima domenica di ottobre si svolge l'annuale sagra della salsiccia."}
{"id": "2099035", "revid": "767487", "url": "https://it.wikipedia.org/wiki?curid=2099035", "title": "Mont Blanc de Cheilon", "text": "Il Mont Blanc de Cheilon (3.870\u00a0) \u00e8 una montagna delle Alpi Pennine (sottosezione Alpi del Grand Combin).\nDescrizione.\nSi trova nel Canton Vallese e al fondo della valle di Bagnes.\nLa prima scalata.\nLa prima ascesa alla vetta avvenne l'11 settembre 1865 ad opera di Johann Jakob Weilenmann e J. Felley.\nDalla montagna scende il Ghiacciaio del Gietro.\nRifugi alpini.\nI rifugi alpini che facilitano l'ascesa alla vetta sono:"}
{"id": "2099037", "revid": "986213", "url": "https://it.wikipedia.org/wiki?curid=2099037", "title": "Giorgio Doria", "text": "Biografia.\nGiorgio Doria nacque a Genova il 4 dicembre 1708 figlio di Andrea Doria e di Livia Centurione Becchignone.\nFu nominato cardinale nel concistoro del 9 settembre 1743 da papa Benedetto XIV col titolo di San Lorenzo in Panisperna.\nFu Prefetto della Congregazione del Buon Governo tra il 1754 e il 1759, ovvero fino alla sua morte.\nMor\u00ec a Roma il 31 gennaio 1759 e fu sepolto nella basilica di Santa Cecilia in Trastevere.\nNella Galleria Doria Pamphilj si conserva un suo ritratto opera di Lucia Torelli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2099041", "revid": "466539", "url": "https://it.wikipedia.org/wiki?curid=2099041", "title": "Cyprian Kamil Norwid", "text": "Le sue opere pi\u00f9 conosciute sono i poemi \"Fortepian Szopena\" e \"Bema pami\u0119ci \u017ca\u0142obny-rapsod\", scritte con stile originale e non conformista, tra Classicismo e Parnassianesimo. Oggi \u00e8 considerato uno dei pi\u00f9 importanti poeti romantici europei.\nBiografia.\nNato in un piccolo villaggio nei pressi di Varsavia, l\u00ec studi\u00f2 sino al 1830, quando interruppe gli studi presso la scuola pubblica per entrare in una privata, dove tuttavia studi\u00f2 in modo piuttosto irregolare. Approfondendo gli studi sulla poesia, sua unica e vera grande passione, arriv\u00f2 nel 1840 a scrivere poesie, che poi furono pubblicate dal giornale \"Pi\u015bmiennictwo Krajowe\" (\"Scrittori della Nazione\"). Queste poesie furono successivamente raccolte in \"M\u00f3j ostatni sonet\" (\"I miei ultimi sonetti\"), il suo primo poema.\nNel 1842 soggiorn\u00f2 a Dresda, dove inizi\u00f2 ad interessarsi di scultura, poi a Venezia e Firenze, secondo la moda di quei tempi. Nel 1844 visit\u00f2 anche Roma e, nello stesso anno, Berlino. Tornato in Polonia, inizi\u00f2 a tenere una serie di conferenze soprattutto a Varsavia e Cracovia sulla Pittura e l'Arte pi\u00f9 in generale. Partito per la Prussia, fu arrestato e costretto a lasciare il Paese nel 1846. Si trasfer\u00ec quindi a Bruxelles e poi torn\u00f2 nuovamente a Roma, dove soggiorn\u00f2 in occasione della Primavera dei popoli nel 1848. Nella citt\u00e0 laziale conobbe gli intellettuali polacchi Adam Mickiewicz - forse il pi\u00f9 grande poeta polacco in assoluto - e Zygmunt Krasi\u0144ski.\nTra il 1849 e il 1852 risiedette a Parigi, dove conobbe Fryderyk Chopin, il poeta Juliusz S\u0142owacki, gli scrittori russi Ivan Sergeevi\u010d Turgenev e Aleksandr Ivanovi\u010d Herzen - tra l'altro teorico del Socialismo. Nella capitale francese visse in modo sregolato tra amori e politica, finendo cos\u00ec in povert\u00e0. In quegli anni pubblic\u00f2 \"Goniec polski\". Il 29 settembre 1852 part\u00ec per gli Stati Uniti d'America; giunse a New York il 12 febbraio 1853. Fu uno dei primi intellettuali europei a visitare gli States. Da quasi l'altra parte del mondo sostenne l'iniziativa della Guerra di Crimea contro la Russia.\nRitornato in Europa, chiese a Mickiewciz e Herzen il loro sostegno finanziario. Soggiorn\u00f2 quindi a Londra e poi di nuovo a Parigi, da dove lanci\u00f2 un messaggio in favore della Rivolta del gennaio 1863. Nel 1866 termin\u00f2 la stesura del \"\", che per\u00f2 non fu pubblicato n\u00e9 in Polonia n\u00e9 a Parigi. Negli anni seguenti, un attacco di tubercolosi ne caus\u00f2 il lento deterioramente e, infine, la morte."}
{"id": "2099048", "revid": "767487", "url": "https://it.wikipedia.org/wiki?curid=2099048", "title": "Roberto d'Oderisio", "text": "Vita e opere.\nPoche notizie biografiche si hanno su questo pittore napoletano. Recenti studi (P. Vitolo) hanno convincentemente ricollocato l'attivit\u00e0 artistica di Roberto alla seconda met\u00e0 del XIV secolo, escludendo cos\u00ec un suo diretto rapporto con la presenza di Giotto a Napoli. La formazione culturale del pittore, che sub\u00ec comunque l'influsso dei dipinti eseguiti a Napoli da Giotto e soprattutto da Maso di Banco, non risulta scevra da un'accurata conoscenza della pittura senese (Simone Martini e i Lorenzetti).\nLa prima parte della sua attivit\u00e0 intorno alla met\u00e0 del secolo potrebbe essersi svolta nel salernitano, come \u00e8 attestato dalle opere che la critica ha riunito intorno alla \"Crocifissione\" conservata al Museo diocesano di Salerno (proveniente dalla chiesa di San Francesco di Eboli) che \u00e8 la sua sola opera firmata: \nA questi affreschi si collegano strettamente la \"Crocifissione\" nel Museo di Capodimonte e la \"Madonna dell'Umilt\u00e0\" (\"Mater Omnium\") nella chiesa di San Domenico Maggiore a Napoli. La sua mano \u00e8 stata riconosciuta anche negli affreschi del \"Sepolcro di Roberto d'Angi\u00f2\" nella chiesa di Santa Chiara, noti soprattutto attraverso le foto precedenti ai danni che i bombardamenti della seconda guerra mondiale hanno arrecato al patrimonio artistico della chiesa.\nDopo il 1364 egli esegu\u00ec \"Storie bibliche\" e la famosa serie dei \"Sacramenti\" e il \"Trionfo della Chiesa\" affrescati nella chiesa di Santa Maria Incoronata di Napoli ove prevalgono altri accenti culturali, derivati in parte da alcuni caratteri dell'arte di Simone Martini: nel quadro dei rapporti tra l'ambiente artistico napoletano e le forme del gotico internazionale, questi affreschi si pongono come uno dei risultati pi\u00f9 validi e meglio caratterizzati per genuina forza narrativa.\nAltre opere assegnate a lui dalla critica d'arte potrebbero appartenere a suoi allievi o altri pittori coevi: in particolare il bellissimo dittico con \"Madonna e Cristo dolente\" e \"San Giovanni e la Maddalena\" (rispettivamente a Londra e a New York) \u00e8 ancora di controversa attribuzione.\nDa un documento recentemente riesaminato e interpretato - un rogito contenuto nel \"Codex Diplomaticus Cajetanus\", la Pergamena di propriet\u00e0 Tatta, Carta DXV Bis, 1368 (sic ma 1365) - emerge che al Magistro Roberto da Napoli venne commissionato il decoro in affresco della tribuna e controtribuna della chiesa di Sant'Angelo in Itri, voluta dai primiceri e dalla regina di Napoli Giovanna I. Il Magistro Roberto da Napoli sarebbe stato un capo bottega e avrebbe operato nelle chiese dei feudi della Contea di Fondi, al servizio dei Caetani di Anagni. Attraverso lo studio del contesto storico-artistico e nei confronti iconografici stilistici, si rileva che gli stilemi dell'Oderisio della tavola della Crocifissione di Eboli si ripropongono nell'affresco trecentesco con la \"Crocifissione\" del registro superiore collocato sulla controfacciata della Collegiata di San Michele Arcangelo di Itri e nelle chiese del feudo di Traetto, ovvero negli affreschi trecenteschi della Cattedrale di San Pietro Apostolo, della chiesa di San Francesco e nella chiesa dell'Annunziata.\nRoberto di Odorisio risulta infine documentato il 1\u00ba febbraio 1382, quando re Carlo III di Durazzo lo nomina (o lo conferma) suo familiare ospite nella reggia e proto pittore di corte (\"et de regio hospitio et in magistrum pictorem regium\") con lo stipendio di trenta once annue. Probabilmente mor\u00ec negli anni ottanta del secolo."}
{"id": "2099053", "revid": "124153944", "url": "https://it.wikipedia.org/wiki?curid=2099053", "title": "Congresso degli Stati Federati di Micronesia", "text": "Il Congresso degli Stati Federati di Micronesia \u00e8 il parlamento monocamerale degli Stati Federati di Micronesia. La sua sede \u00e8 a Palikir, la capitale federale.\nI componenti sono 14 senatori, di cui 10 in carica per due anni e 4 in carica per quattro anni, eletti in circoscrizioni uninominali a turno unico."}
{"id": "2099054", "revid": "24443", "url": "https://it.wikipedia.org/wiki?curid=2099054", "title": "Mischabel", "text": ""}
{"id": "2099056", "revid": "1442080", "url": "https://it.wikipedia.org/wiki?curid=2099056", "title": "Battaglie degli anglosassoni", "text": "La lista raccoglie le voci sulle battaglie a cui presero parte gli Anglosassoni (V secolo a.C. - XI secolo d.C.).\nBattaglie a cui gli anglosassoni (V secolo a.C. - XI secolo d.C.) presero parte. "}
{"id": "2099057", "revid": "339392", "url": "https://it.wikipedia.org/wiki?curid=2099057", "title": "Giuseppe Mor\u00e0bito", "text": ""}
{"id": "2099058", "revid": "24443", "url": "https://it.wikipedia.org/wiki?curid=2099058", "title": "Cheilon", "text": ""}
{"id": "2099059", "revid": "1788047", "url": "https://it.wikipedia.org/wiki?curid=2099059", "title": "Campionato nordamericano di pallavolo femminile 1991", "text": "Il XII campionato nordamericano di pallavolo femminile si \u00e8 svolto nel 1991 a Regina, in Canada. Al torneo hanno partecipato 7 squadre nazionali nordamericane e la vittoria finale \u00e8 andata per l'ottava volta, la quarta consecutiva, a Cuba.\nPodio.\nCampione.\nCuba(Ottavo titolo)\nSecondo posto.\nStati Uniti\nTerzo posto.\nCanada"}
{"id": "2099063", "revid": "1564499", "url": "https://it.wikipedia.org/wiki?curid=2099063", "title": "La Starza", "text": ""}
{"id": "2099067", "revid": "614400", "url": "https://it.wikipedia.org/wiki?curid=2099067", "title": "Robert Sternberg", "text": "Si tratta di uno dei maggiori studiosi attuali dell'intelligenza e dello sviluppo cognitivo.\nHa pubblicato oltre un migliaio di scritti, tra articoli su riviste e quotidiani, e diversi libri, alcuni dei quali tradotti anche in italiano.\nIl modello tripartito dell'intelligenza.\nUno dei maggiori contributi di Sternberg alla psicologia cognitiva \u00e8 senza dubbio la sua concezione secondo la quale l'intelligenza si esprime attraverso tre modalit\u00e0 fondamentali: analitica, creativa e pratica. \nLa \"scala triangolare dell'amore\".\nFra il 1986 e il 1988 Sternberg ha proposto un modello trifasico anche nelle relazioni di coppia: la \"Triangular Love Scale\" o \"Triangular Theory of Love [Scale]\". Secondo tale teoria le tre parti che definiscono l'amore sono rappresentate graficamente ai vertici di un triangolo che quindi varia di forma a seconda degli aspetti relativi, l'equilibrio di coppia viene a essere rappresentato dalla similitudine dei due triangoli.\nLe tre componenti dell'amore sono:\nBibliografia.\n \"Testi di Sternberg\" visibili su books.google.it in anteprima limitata."}
{"id": "2099068", "revid": "262774", "url": "https://it.wikipedia.org/wiki?curid=2099068", "title": "Starza Vecchia", "text": ""}
{"id": "2099077", "revid": "2102404", "url": "https://it.wikipedia.org/wiki?curid=2099077", "title": "Darzo", "text": "Darzo \u00e8 una frazione del comune di Storo situata a sud della Valle del Chiese su una collina costituita da un conoide alluvionale sopra una piccola piana dove i fiumi Chiese e Caffaro si immettono nel lago d'Idro.\nStoria.\nDarzo fu dal 1100 ca. al 1826 comune della contea di Lodrone, territorio soggetto alla podest\u00e0 della nobile famiglia dei conti Lodron, feudatari dei principi-vescovi di Trento.\nDarzo \u00e8 stato un comune fino al 1\u00ba marzo 1928, quando il regio decreto n. 540 (G.U. 2 aprile 1928 n. 78) stabiliva che i comuni di Darzo, Lodrone e Bondone fossero aggregati a quello di Storo. \u00c8 territorialmente rimasto un comune catastale. Il codice catastale (Belfiore) \u00e8 D252\nNel 1836 Darzo aveva 368 abitanti. Nei censimenti del 1961 ne aveva 613, passati a 604 nel 1971, 605 nel 1981, 692 nel 1991 e 750 nel 2007.\nLe montagne sopra Darzo erano ricche di barite e per un secolo, dalla fine dell'800 alla fine del '900 vennero aperte alcune miniere in concessione perpetua al comune di Darzo (poi comune di Storo), che le affitt\u00f2 per la coltivazione a tre ditte: la Sigma mineraria, la Baritina e la Maffei. La Baritina, per ultima, chiude l'attivit\u00e0 nel 2009. \nMonumenti e luoghi d'interesse.\nSiti di interesse storico a Darzo sono le due chiese:\nSociet\u00e0.\nTradizioni e folclore.\nIl 16 maggio viene festeggiata la festa del patrono del paese, Giovanni Nepomuceno. Altra festa popolare \u00e8 la Sagra, che si svolge nella terza domenica di settembre, in onore alla compatrona, la Madonna Addolorata, la cui festa cade il 15 del mese.\nDarzo ha anche una sua leggenda, quella di \"Annetta di Darzo\"."}
{"id": "2099079", "revid": "2018934", "url": "https://it.wikipedia.org/wiki?curid=2099079", "title": "Campionato olandese di baseball", "text": "Il campionato olandese di baseball (in lingua olandese: \"Honkbal Hoofdklasse\"), organizzato dalla federazione di baseball e softball dei Paesi Bassi, \u00e8, insieme alla Italian Baseball League, il campionato di baseball pi\u00f9 competitivo d'Europa.\nVi partecipano 8 squadre, ciascuna delle quali gioca 42 partite durante la stagione regolare; successivamente vengono giocati i play-off che decretano la squadra campione dei Paesi Bassi.\nIl titolo 2019 \u00e8 stato vinto dagli Amsterdam Pirates, mentre nel 2020 non \u00e8 stato assegnato. Al vincitore del campionato spetta anche la possibilit\u00e0 di partecipare alla Coppa europea di baseball."}
{"id": "2099081", "revid": "767487", "url": "https://it.wikipedia.org/wiki?curid=2099081", "title": "Tribalistas (video)", "text": "Tribalistas \u00e8 un documentario musicale di Arnaldo Antunes, Carlinhos Brown e Marisa Monte, informalmente conosciuti come Tribalistas, pubblicato nel 2002 su DVD-Video in contemporanea all'omonimo album.\nIl video.\nNel mese di aprile del 2002 Carlinhos Brown, Marisa Monte e Arnaldo Antunes si ritrovarono in sala d'incisione a Rio de Janeiro per incidere un gruppetto di canzoni che i tre amici e \"parceiros\" avevano composto un anno prima a Salvador de Bahia. Il risultato di queste sessioni fu il pluripremiato album \"Tribalistas\".\nProvarono per due giorni e poi registrarono ininterrottamente per altri 13, una canzone al giorno. Unici musicisti di supporto il polistrumentista Dadi Carvalho e il chitarrista C\u00e9zar Mendes, con la partecipazione di Margareth Menezes in una canzone di cui \u00e8 coautrice.\nTutte le due settimane di registrazione furono riprese da Guilherme Ramalho e Dora Jobim con l'utilizzo di tre telecamere MiniDV. Il risultato fu sorprendente tanto che fu deciso di realizzarne un DVD da far uscire simultaneamente all'album.\nAlla post produzione di \"Tribalistas\" si dedic\u00f2 personalmente Marisa Monte insieme a Al\u00ea Siqueira e Fl\u00e1vio de Souza. Il disco, pronto a giugno, fu fatto uscire dalla Phonomotor di Marisa a novembre per aspettare il completamento del DVD e della sua colonna sonora in Dolby Digital 5.1.\nIl video ripercorre le varie fasi della registrazione del disco. Alle immagini originali sono state poi sovrapposte le tracce audio definitive opportunamente masterizzare in Dolby Digital. Il tutto inframezzato a riprese dei momenti di pausa, di discussione e di prova in un clima quasi familiare e rilassato. Il risultato \u00e8 certamente interessante vista anche la dotazione minima di apparecchiature di ripresa utilizzate."}
{"id": "2099082", "revid": "119960983", "url": "https://it.wikipedia.org/wiki?curid=2099082", "title": "Tagliagrana", "text": "Il tagliagrana, come indica il nome, \u00e8 un tipo di \"coltello a cuore\" usato per i formaggi grana.\nDi piccola dimensione, ha la lama, corta e robusta, a forma di goccia, e un'impugnatura in legno corta a forma di pomolo. Si usa per scalzare piccoli pezzi di formaggio a grana, che non va tagliato ma spezzato in scaglie, partendo dalla forma o dal pezzo grande che si mette in tavola.\nPer l'apertura delle forme, che sono grandi e con una crosta molto dura, ci sono tagliagrana di dimensione e robustezza adeguata, con lama a cuneo e testa del manico piatta su cui si pu\u00f2 battere.\nAttrezzo tipicamente padano \u00e8 utilizzato per servire il Grana Padano e il parmigiano-reggiano, le due denominazioni di origine protetta di formaggio a pasta dura che caratterizzano la produzione Made in Italy.\nApertura della forma di formaggio grana.\nLa forma del formaggio grana misura in media 35-45 cm di diametro, un'altezza di 20-26 cm e un peso di 30-40 kg e presenta una crosta dura e spessa circa 6 mm.\nAl fine di mantenere la struttura interna ed esaltare la naturale granulosit\u00e0 del formaggio, la forma non viene \"tagliata\", ma viene \"aperta\" tramite una particolare tecnica che prevede l'uso di diverse tipologie di coltelli tagliagrana.\nLa forma, a temperatura ambiente e fuori dalla cella frigorifera da almeno 24 ore, viene pulita con un panno da eventuali tracce di unto e posizionata su una superficie. L'apertura pu\u00f2 avvenire tradizionalmente in senso verticale oppure orizzontalmente \"a ruota\", pi\u00f9 difficile.\nOgni porzione deve mantenere la crosta su cui deve essere ben visibile il marchio di tutela del prodotto.\nApertura verticale.\nCon il coltello a mandorla si traccia una linea leggera lungo la mediana per dividere la forma; tale linea mediana viene poi ripassata in maniera pi\u00f9 marcata con un coltello a uncino per incidere bene la crosta. In seguito vengono conficcati nel solco tracciato tre coltelli: un pugnale dritto nel centro del lato piano e due coltelli a mandorla a 45\u00b0 negli spigoli opposti; estratti i tre coltelli, la forma viene girata e il procedimento viene ripetuto dall'altro lato. Se la procedura \u00e8 stata eseguita correttamente, la forma si spacca esattamente a met\u00e0 e si apre. In seguito il formaggio viene porzionato in pezzi pi\u00f9 piccoli con la stessa tecnica.\nApertura orizzontale.\nL'apertura orizzontale \"a ruota\" \u00e8 pi\u00f9 difficile, ma anche pi\u00f9 scenografica e adatta per eventi, cerimonie o buffet. La forma viene incisa lungo l'intera circonferenza nel mezzo dello scalzo verticale con il coltello ad uncino. In seguito vengono utilizzati due coltelli (il pugnale e il coltello a mandorla), che sono conficcati dritti verso il centro in modo alternato, pi\u00f9 volte e facendo ruotare la forma. Completato il giro a 360\u00b0, con l'aiuto del coltello a spatola si spacca la forma e si ottengono due \"ruote\"."}
{"id": "2099083", "revid": "984922", "url": "https://it.wikipedia.org/wiki?curid=2099083", "title": "JZip", "text": "jZip \u00e8 una utility freeware di Compressione dei dati per Microsoft Windows, basato sulla tecnologia 7-Zip di Igor Pavlov. jZip supporta una molteplicit\u00e0 di formati di archiviazione famosi come Zip, RAR, 7z, ISO, TAR e GZip. \u00c8 totalmente compatibile con gli archivi creati da altre utility come WinZip, WinRAR e 7-Zip. \nCaratteristiche.\njZip si dichiara differente da WinZip per il fatto di essere freeware invece che con limitazioni (shareware). Si dichiara altres\u00ec differente da 7-Zip per il fatto che quest'ultimo non sarebbe altrettanto semplice da utilizzare."}
{"id": "2099084", "revid": "287204", "url": "https://it.wikipedia.org/wiki?curid=2099084", "title": "Antinoo (costellazione)", "text": "Antinoo (in latino Antinous) \u00e8 una costellazione obsoleta situata vicino all'equatore celeste.\nTolomeo nel suo \"Almagesto\", scritto circa venti anni dopo il famoso annegamento di Antinoo, il giovane amante di Adriano, menziona con tale nome una costellazione dell'Aquila che fu rappresentata per la prima volta nel 1551 in un mappamondo celeste da Gerardus Mercator. Tycho Brahe la elenc\u00f2 come una costellazione indipendente nel 1602.\nAntinoo fu raffigurato intrappolato fra gli artigli dell'Aquila e per questo motivo qualche volta \u00e8 stato confuso con un altro amasio celeste, Ganimede, che per ordine di Zeus fu rapito da un'aquila.\nStelle principali.\nLe stelle principali di questa antica costellazione sono ora accorpate a quelle della costellazione dell'Aquila.\nMito.\n l'imperatore Adriano dopo la morte di Antinoo cerc\u00f2 di trovare in cielo un posto dove poter sistemare il suo amato; non tanto cercando fra gli allineamenti delle stelle una pseudo-figura che lo potesse ricordare, ma una zona dove, come credevano gli antichi, fossero concentrate tutte quelle essenze naturali per farlo apparire un Dio potente.\nLe stelle dell'Aquila, secondo le antiche credenze, tendono ad avere la natura di Marte - Giove (Altair ne \u00e8 un esempio) e diffondono energia; quelle del Capricorno tendono ad assomigliare a Venere - Giove associati all'amore.\nEgli pens\u00f2 che la zona intermedia alle due costellazioni fosse ideale per sistemare la figura di Antinoo. Cos\u00ec quando assieme ai suoi astrologi vide una supernova tra Aquila e Capricorno cap\u00ec che questo era il punto giusto, e che il destino aveva mandato un segno affinch\u00e9 Antinoo avesse la propria dimora in questa zona e fosse riconosciuto e venerato per l'eternit\u00e0."}
{"id": "2099088", "revid": "834", "url": "https://it.wikipedia.org/wiki?curid=2099088", "title": "Bring it on back", "text": ""}
{"id": "2099090", "revid": "1645873", "url": "https://it.wikipedia.org/wiki?curid=2099090", "title": "Simon Gregor\u010di\u010d", "text": " \u00c8 stato anche un sacerdote della chiesa cattolica.\nBiografia.\nGregor\u010di\u010d nacque in una famiglia di fattori nel piccolo villaggio montano di Ursina (\"Vrsno\") sopra il fiume Isonzo, nella contea di Gorizia e Gradisca che allora faceva parte dell'Impero austriaco. Crebbe pascolando il gregge di pecore del padre e frequentando la scuola elementare a Libussina (\"Libu\u0161nje\"), pi\u00f9 tardi fu ammesso alla scuola di Gorizia. A causa della mancanza di fondi Gregor\u010di\u010d dovette abbandonare la sua idea iniziale di intraprendere gli studi classici ed entr\u00f2 nel seminario di Gorizia. Fu ordinato nel 1867 e divenne vicario a Caporetto nel 1868, dove continu\u00f2 con il suo lavoro letterario e fond\u00f2 una biblioteca pubblica, una delle prime nella regione slovena dell'Impero Austrungarico.\nNel 1873 fu trasferito a Rifembergo nella valle del Vipacco, dove divenne un popolare parroco, che per\u00f2 non and\u00f2 d'accordo con le autorit\u00e0 della chiesa. Deluso e solo, presto cominci\u00f2 a sentirsi male. Fu trasferito qualche tempo prima del suo ritiro nel 1903. Venduta la casa, trasloc\u00f2 in un appartamento a Gorizia. Mor\u00ec tre anni dopo.\nOpera.\nCominci\u00f2 a scrivere poesia lirica ispirandosi al lavoro di France Pre\u0161eren. Nel suo lavoro appare evidente lo strappo tra essere un sacerdote coscienzioso e il desiderio di una vita secolare, come ad esempio nel poema \"Ujetega pti\u010da to\u017eba\" (i lamenti di un uccello catturato). Gregor\u010di\u010d viene collocato fra i letterati della regione slovena dell'Impero Austrungarico che abbracciarono gli ideali progressisti e nazionali e cercarono di sollevare la coscienza del popolo attraverso l'arte e la letteratura.\nAlcuni suoi poemi furono post romantici, come \" So\u010di\" (\"All'Isonzo\"), nel quale il sacerdote promosse ideali patriottici sloveni auspicando che il fiume facesse annegare tutti gli stranieri avidi di terra, ma scrisse anche poesie d'amore, come \"Kropiti te ne smem\" (\"Non mi \u00e8 concesso benedirti\") e di altri generi. Tra il 1882 e il 1908 furono pubblicati quattro volumi della sua opera poetica, l'ultimo dei quali postumo.\nLa sua poetica guadagn\u00f2 una diffusa popolarit\u00e0 tra tutte le classi di persone, inclusi i contadini; gli ultimi due volumi divennero dei bestseller. Divenne conosciuto come \"l'usignolo del Goriziano\". Ai suoi funerali presero parte una gran quantit\u00e0 di gente da tutto il litorale Austriaco. Il famoso poeta Biagio Marin pi\u00f9 tardi descrisse l'evento in un saggio, dichiarando che era uno dei ricordi pi\u00f9 vividi della sua infanzia.\nTesto e traduzione di So\u010di (all'Isonzo).\nPa oh, siroti tebi \u017euga\nvihar groz\u00e1n, vihar stra\u0161\u00e1n,\nprihrumel z gorkega bo juga,\ndivjal \u010dez plodno bo ravan,\nki tvoja jo napaja struga \u2014 \ngorj\u00e9, da dale\u010d ni ta dan!\nNad tabo jasen bo oblok,\nkrog tebe pa svin\u010dena to\u010da\nin de\u017e krvav in solz potok\nin blisk in grom \u2014 oh, bitva vro\u010da!\nTod sekla bridka bodo jekla,\nin ti mi bo\u0161 krvava tekla:\nkri na\u0161a te pojila bo,\nsovra\u017ena te kalila bo!\nTakrat se spomni, bistra So\u010da,\nkar gorko ti srce naro\u010da:\nKar bode shranjenih voda\nv oblakih tvojega neba,\nkar vode v tvojih bo planinah,\nkar bode v cvetnih je ravninah,\nta\u010das pridrvi vse na dan,\nnarasti, vzkipi v tok stra\u0161\u00e1n!\nNe stiskaj v meje se bregov,\nsrdita \u010dez branove stopi,\nter tujce, zemlje-la\u010dne, vtopi\nNa dno razpenjenih valov!\nMa su te, misero, ahim\u00e8, s'addensa\nun tremendo uragano, una bufera immensa,\ndal caldo meridione infuriando verr\u00e0\ne strage alla pianura ferace recher\u00e0\nche la tua corrente disseta.\nE quel giorno, ahim\u00e8, lontano non \u00e8!\nSu te il ciel sereno s'inarcher\u00e0,\nma intorno grandine di piombo cadr\u00e0\ne sangue a fiotti e di lacrime un torrente\ne lampi e tuoni \u2014 oh che battaglia ardente!\nQui all'urto delle spade affilate,\nle tue acque di rosso saranno colorate:\nil nostro sangue a te scorrer\u00e0,\nquello nemico ti intorbider\u00e0!\nRammenta, chiaro Isonzo, allora\nci\u00f2 che il cuore ardente implora:\nQuanto di acqua in serbo avr\u00e0\nnei suoi nembi il tuo cielo,\nquanto nelle tue montagne sar\u00e0\nd'acque e nelle pianure fiorite\nriversale allora finch\u00e9 tutte saran uscite\ne tu cresci, sollevati con la corrente tremenda!\nNon ridurti entri i limiti delle sponde,\nbalza dagli argini tuoi furibondo\ne lo stranier della nostra terra avido\nnel fondo dei tuoi gorghi travolgi impavido!"}
{"id": "2099092", "revid": "767487", "url": "https://it.wikipedia.org/wiki?curid=2099092", "title": "Le Pleureur", "text": "Le Pleureur (3.704\u00a0) \u00e8 una montagna delle Alpi Pennine (sottosezione Alpi del Grand Combin).\nDescrizione.\nSi trova nel Canton Vallese tra la valle di Bagnes e la Val d'Herens."}
{"id": "2099093", "revid": "24443", "url": "https://it.wikipedia.org/wiki?curid=2099093", "title": "Pleureur", "text": ""}
{"id": "2099100", "revid": "958185", "url": "https://it.wikipedia.org/wiki?curid=2099100", "title": "Populismo russo", "text": "Il populismo ( \"narodni\u010destvo\", da narod, \u00abpopolo\u00bb) \u00e8 un movimento politico e culturale nato nell'Impero russo verso la met\u00e0 del XIX secolo. Sviluppatosi nelle citt\u00e0 e formato da intellettuali e studenti consapevoli dei gravi problemi economici, sociali e politici della societ\u00e0 russa, si proponeva l'emancipazione delle masse contadine, la fine dell'autocrazia zarista e la creazione di una societ\u00e0 socialista.\nLe premesse.\nGi\u00e0 negli anni venti dell'Ottocento si erano formati in Russia circoli culturali, diversi ma uniti nella comune denominazione di \u00ab intelligencija \u00bb, composti inizialmente da giovani aristocratici e allargatisi fino a integrare elementi della piccola e media borghesia, i cosiddetti \u00ab razno\u010dincy \u00bb, che riflettevano sulla condizione economica e politica della Russia, con visioni e proposte alternative.\nGli slavofili.\nIl circolo degli \u00ab slavofili \u00bb, costituito a Mosca negli anni trenta, fu composto da un ristretto numero di nobili: il filosofo Ivan Vasil'evi\u010d Kireevskij, lo scrittore Aleksandr Ivanovi\u010d Ko\u0161el\u00ebv, i fratelli giornalisti Ivan e Konstantin Aksakov (1817-1860), lo storico Jurij F\u00ebdorovi\u010d Samarin (1819-1876). Espressioni degli interessi dell'aristocrazia possidente, ammettevano la necessit\u00e0 di alcune riforme politiche e sociali ed esaltavano il \u00ab patrimonio spirituale \u00bb del popolo russo. Esprimendo un giudizio negativo sulle societ\u00e0 liberali europee, che consideravano decadenti, ritenevano che la Russia, diversamente da quelle, dovesse percorrere un proprio sviluppo autonomo: condannavano la servit\u00f9 della gleba ma non l'autocrazia, alla quale anzi affidavano il compito di attuare talune riforme sociali, nel mantenimento della primitiva comunit\u00e0 rurale russa, la \u00ab ob\u0161\u010dina \u00bb.\nL'ob\u0161\u010dina era una sopravvivenza della primitiva agricoltura nomade. Un gruppo di famiglie di contadini si insediava in un territorio, disboscando con un lavoro comune le terre vergini che venivano pertanto considerate propriet\u00e0 collettiva e distribuite a ciascun contadino per la coltivazione. Poich\u00e9 non esistevano concimi e non era utilizzata la rotazione delle colture, la produttivit\u00e0 del suolo si esauriva in pochi anni e il gruppo emigrava altrove, ripetendo la medesima operazione su nuove terre vergini.\nEssendo nomadi, i contadini non concepivano nemmeno l'idea di una propriet\u00e0 privata della terra, e soltanto con l'instaurazione del regime feudale furono resi stanziali dai proprietari fondiari, in modo da obbligarli a coltivare le loro terre. Con il miglioramento della produttivit\u00e0 grazie ai concimi e alla rotazione triennale delle colture, continuarono a lavorare un appezzamento comune del villaggio per trarne sostentamento, e a lavorare gratuitamente come servi nelle terre padronali. Tale lavoro, obbligatorio e gratuito, era chiamato \u00ab bar\u0161\u010dina \u00bb e il contadino era anche tenuto a offrire al padrone l'\u00ab obrok\u00bb, una quantit\u00e0 prefissata di prodotti vegetali e animali. I contadini dell'ob\u0161\u010dina erano organizzati nel \u00abmir\u00bb, l'assemblea della comunit\u00e0, sulla quale gravava la responsabilit\u00e0 di erogare allo Stato il carico fiscale che, secondo il principio della responsabilit\u00e0 collettiva, gravava sull'intera comunit\u00e0, e di scegliere i propri membri per il servizio militare.\nGli slavofili, che pubblicavano la rivista \u00ab Moskvitjanin \u00bb, \"Il moscovita\", vedevano nell'ob\u0161\u010dina un freno alle temute possibilit\u00e0 rivoluzionarie dei contadini e idealizzavano i rapporti tra padroni e servi, che dipingevano oleograficamente in un quadro di idillio patriarcale. Cos\u00ec fece Konstantin Sergeevi\u010d Aksakov inviando nel 1855 allo zar Alessandro II i suoi \"Studi sulle condizioni interne della Russia\", scritto sulla scorta dell'omonima opera di August Franz von Haxthausen, pubblicata nel 1852, in cui l'economista tedesco riteneva che l'arretrata forma comunitaria dei contadini russi fosse un modello di funzionalit\u00e0 economica: si trattava soltanto, per Aksakov, di abolire la servit\u00f9 feudale.\nGli occidentalisti.\nGli \u00ab occidentalisti \u00bb erano invece sostenitori di uno sviluppo liberale \u2013 sul modello anglo-francese \u2013 della societ\u00e0 russa. Di essi facevano parte il poeta e filosofo Nikolaj Vladimirovi\u010d Stankevi\u010d (1813-1840), gli storici Timofej Nikolaevi\u010d Granovskij (1813-1855), Konstantin Dmitreevi\u010d Kavelin e lo scrittore Vasilij Petrovi\u010d Botkin (1811-1869). Ritenendo inevitabile lo sviluppo capitalistico del paese, ritenevano urgente il superamento delle strutture feudali, la fine o almeno una limitazione del potere assolutistico, l'acquisizione delle elementari libert\u00e0 individuali e si battevano per la diffusione in Russia della cultura europea occidentale. Diffondevano le loro idee soprattutto attraverso la rivista \u00abOte\u010destvennye Zapiski\u00bb, \"Annotazioni patrie\", fondata nel 1818, che fu soppressa dal governo nel 1884.\nI democratici-rivoluzionari.\nMentre gli occidentalisti rifiutavano la via della Russia al socialismo e anche i mezzi rivoluzionari per ottenere riforme liberali, una tendenza rivoluzionaria per raggiungere radicali riforme sociali venne espressa da un gruppo di intellettuali, le cui personalit\u00e0 pi\u00f9 rilevanti erano rappresentate dal critico letterario Vissarion Grigor'evi\u010d Belinskij (1811-1848) e da Aleksandr Ivanovi\u010d Herzen (1812-1870).\nBelinskij fu collaboratore di \u00abOte\u010destvennye Zapiski\u00bb e poi del \u00abSovremennik\u00bb (Il contemporaneo), rivista letteraria fondata nel 1836 dal poeta Aleksandr Sergeevi\u010d Pu\u0161kin e rilevata nel 1846 da Nikolaj Alekseevi\u010d Nekrasov, attraverso la quale egli attaccava l'autocrazia, chiedeva la liberazione dei contadini e si faceva promotore di un rinnovamento in senso democratico della letteratura nazionale che, nei suoi intendimenti, avrebbe dovuto essere alla testa della lotta per un nuovo ordine statale e sociale, fondato sul socialismo.\nRecensendo \"I misteri di Parigi\" di Eug\u00e8ne Sue, Belinskij scriveva che \u00ab il proletariato francese \u00e8, di fronte alla legge, eguale al pi\u00f9 ricco dei capitalisti, ma non ricava niente da questa eguaglianza. Eterno lavoratore del proprietario e del capitalista, il proletario \u00e8 completamente nelle sue mani, \u00e8 suo schiavo, perch\u00e9 l'altro gli d\u00e0 il lavoro e fissa arbitrariamente il compenso \u00bb.\nBelinskij reag\u00ec duramente alla svolta reazionaria di Gogol di cui pure aveva esaltato e fatto conoscere i primi capolavori, specie quelle \"Anime morte\" che avevano rappresentato la prima, grande denuncia in letteratura della condizione servile della Russia. Nel 1847, dopo aver letto i \"Passi scelti della corrispondenza con amici\", in una lettera rimprover\u00f2 lo scrittore di non essersi \u00ab accorto che la salvezza della Russia non sta nel misticismo, nell'ascesi o nel pietismo, bens\u00ec nei successi della civilizzazione, dell'illuminismo, dell'umanitarismo \u00bb.\nNegli anni quaranta, l'affermarsi in Francia delle idee socialiste divulgate nelle forme \u00abutopistiche\u00bb da Charles Fourier e da Henri de Saint-Simon, ebbe una eco immediata nei circoli radicali dell'intelligencija occidentalista, come in quello capeggiato a San Pietroburgo da Michail Vasilevi\u010d Buta\u0161evi\u010d-Petra\u0161evskij (1821-1866) e frequentato anche da un giovane scrittore destinato a un grande successo, F\u00ebdor Dostoevskij (1821-1881). Petra\u0161evskij e il gruppo dei suoi amici, i \"petra\u0161evcy\", pur essendosi limitati a confrontarsi e a discutere, furono arrestati come cospiratori e ventuno di loro, compreso Petra\u0161evskij, vennero condannati a morte. Quando gi\u00e0 erano di fronte al plotone di esecuzione, furono graziati e condannati ai lavori forzati in Siberia, dove Petra\u0161evskij mor\u00ec. Dostoevskij, dopo quattro anni di carcere e cinque di servizio militare in un battaglione di punizione, torn\u00f2 libero a San Pietroburgo nel 1859, convinto slavofilo e sostenitore dei valori della tradizione russa. \nAleksandr Ivanovi\u010d Herzen (1812-1870) rimase sempre un deciso avversario dell'autocrazia e della servit\u00f9 feudale, anche se a volte si spost\u00f2 su posizioni slavofile, come quando credette nella reale intenzione del regime di voler affrontare una seria riforma della societ\u00e0 russa. Herzen sostenne anche la vitalit\u00e0 dell'ob\u0161\u010dina, che egli pensava potesse costituire la base economica e sociale sulla quale edificare il rinnovamento del Paese in senso socialista. Herzen credeva infatti in un naturale spirito comunistico del contadino russo: \u00abIl contadino russo conosce soltanto la moralit\u00e0 che nasce istintivamente e naturalmente dal suo comunismo [...] la manifesta ingiustizia dei proprietari terrieri lega il contadino ancor pi\u00f9 strettamente alle leggi della sua comunit\u00e0 [...] l'organizzazione della comunit\u00e0 ha tenuto testa alle intromissioni del governo [...] \u00e8 sopravvissuta ed \u00e8 rimasta integra fino allo sviluppo del socialismo in Europa\u00bb.\nIn realt\u00e0 il \u00abcomunismo\u00bb della comunit\u00e0 rurale russa era solo apparente. Se \u00e8 vero che la terra coltivata non apparteneva al contadino, tanto che periodicamente essa veniva redistribuita, egli coltivava per proprio conto l'appezzamento assegnato e a lui solo apparteneva il prodotto ottenuto: non esisteva una produzione comunitaria. Herzen, tuttavia, al contrario degli slavofili, che vedevano nell'esistenza dell'ob\u0161\u010dina una garanzia contro la possibilit\u00e0 di un rivolgimento sociale, vedeva in essa la premessa di una futura rivoluzione: \u00abNoi russi, che abbiamo conosciuto la civilt\u00e0 occidentale, non siamo altro che un mezzo, un lievito, una mediazione tra il popolo russo e l'Europa rivoluzionaria. L'uomo dell'avvenire \u00e8 in Russia il mu\u017eik, esattamente come in Francia \u00e8 il lavoratore\u00bb.\nL'idea che la comunit\u00e0 contadina costituisse il nucleo primigenio di una futura societ\u00e0 socialista russa sar\u00e0 comune ai populisti fino alla Rivoluzione del 1917, e verr\u00e0 sostenuta anche dall'anarchico Michail Bakunin (1814-1876). Questi era convinto che i contadini, attraverso la propaganda dei \"razno\u010dincy\", avrebbero preso coscienza della necessit\u00e0 della rivoluzione e, insorti, avrebbero creata la societ\u00e0 anarchica, senza Stato e senza propriet\u00e0 privata, fondata sulla propriet\u00e0 comune della terra.\nLa liberazione dei contadini.\nLa morte dello zar Nicola I, avvenuta nel 1855, fu accolta con sollievo da quasi tutta la societ\u00e0 russa. All'uomo che aveva pubblicamente riconosciuto che \u00abla servit\u00f9 della gleba, cos\u00ec come esiste in Russia, \u00e8 un male, ma volerne parlare sarebbe un male peggiore\u00bb, succedeva il figlio Alessandro, convinto che l'abolizione del servaggio fosse necessaria tanto quanto il mantenimento dei privilegi dei grandi proprietari fondiari. Il 30 marzo/11 aprile 1856 dichiar\u00f2 in un discorso tenuto alla nobilt\u00e0 di Mosca che \u00abl'esistente ordinamento della signoria delle anime non pu\u00f2 rimanere immutato. \u00c8 meglio abolire il diritto alla servit\u00f9 della gleba dall'alto, anzich\u00e9 attenderne la soppressione dal basso, il che escluderebbe il nostro concorso. Prego Lor Signori di voler riflettere sul modo in cui ci\u00f2 si potrebbe attuare\u00bb.\nFurono presentate numerose proposte che vennero raccolte e analizzate in un Comitato segreto, dal 16 febbraio/28 febbraio 1858 trasformato in \u00abAlto Comitato per la questione agraria\u00bb, presieduto dal fratello dello zar, Konstantin Nikolaevi\u010d Romanov. Anche la stampa fu autorizzata a partecipare al dibattito: dalle colonne del \"Contemporaneo\" intervennero gli scrittori Nikolaj Gavrilovi\u010d \u010cerny\u0161evskij (1828-1889), Nikolaj Dobroljubov (1836-1861) e Nikolaj Alekseevi\u010d Nekrasov (1821-1878), molto critici con il regime, avendo giudicato che esso stava preparando una riforma al solo scopo di mantenere lo status quo. Invece Herzen, dall'esilio londinese, nutriva fiducia nelle buone intenzioni della politica dell'Impero. \nIl 19 febbraio/3 marzo 1861 lo zar Alessandro II emanava lo \u00abStatuto dei contadini liberati dalla servit\u00f9\u00bb, che sanciva la fine della servit\u00f9 della gleba e stabiliva la distribuzione della terra. Il latifondista \u2013 ottenuto subito il risarcimento dallo Stato - cedeva una parte delle sue terre al \u00abmir\u00bb che, pagato un terzo del suo valore, provvedeva ad assegnarla ai singoli contadini, i quali per 49 anni avrebbero dovuto pagare allo Stato i rimanenti due terzi attraverso un canone pari al 6 per cento del valore del suolo, e prestare al vecchio proprietario anche una corv\u00e9e annuale di 70 giorni. Il singolo contadino diveniva proprietario della casa ma non della terra assegnatagli, che rimaneva di propriet\u00e0 della ob\u0161\u010dina, dalla quale egli poteva per\u00f2 acquistare privatamente singoli appezzamenti. Inoltre, il decreto imperiale sottraeva a favore dei proprietari anche un quinto della terra gi\u00e0 in comune godimento dei contadini. Pertanto l'ob\u0161\u010dina era mantenuta e rimaneva in vita anche il mir; veniva costituito anche il \u00abvolost\u00bb, il distretto che riuniva pi\u00f9 villaggi vicini.\nIl contadino, formalmente liberato dalla servit\u00f9, senza aver ottenuto alcun miglioramento economico fu cos\u00ec costretto a rimanere legato al villaggio nel quale permanevano norme feudali, quali il sistema dei passaporti individuali interni, detenuti dai proprietari, i quali potevano cos\u00ec impedire il libero movimento dei contadini. Quei contadini che non erano in grado di pagare i canoni o che avevano acquistato privatamente della terra senza disporre dei capitali necessari a organizzare una moderna agricoltura, finirono per rivendere la terra agli stessi proprietari o all'emergente borghesia agricola\u00a0\u2013 i \u00abkulaki\u00bb, letteralmente, \"pugni\", che iniziavano allora a fare concorrenza al grande latifondo - e si trasformavano in braccianti o fuggivano in citt\u00e0, dove entravano come operai nelle fabbriche.\nIl governo attu\u00f2 anche riforme amministrative, con la creazione, dal 1\u00ba gennaio/13 gennaio 1864, degli \u00abzemstvo\u00bb, organi provinciali elettivi, a prestabilita maggioranza nobiliare e controllati dal governatore, responsabili dell'istruzione e della sanit\u00e0, e con l'istituzione, dal 16 giugno/28 giugno 1870 delle dume cittadine che, analogamente agli zemstvo, erano responsabili di iniziative quali l'istruzione, la sanit\u00e0, l'edilizia delle citt\u00e0 ed erano costituite elettivamente in base al censo in modo da garantire a nobili e proprietari la maggioranza del consiglio.\nDopo la riforma, in luogo della vecchia divisione feudale in padroni e servi, nelle campagne fin\u00ec per formarsi la tipica stratificazione di classe della societ\u00e0 moderna: il grande proprietario terriero, la borghesia agraria, la piccola borghesia contadina, i contadini poveri e i contadini senza terra.\nLa creazione di circoli rivoluzionari.\nFu grande la delusione provocata da una riforma che poco mutava delle condizioni sociali dei contadini. Numerose rivolte scoppiarono nelle campagne, represse con violenza dalla polizia e dall'esercito: nel villaggio di Bezdna, nel distretto di Spassk, il 24 aprile 1861 ci fu una strage di contadini e il loro capo, il contadino Anton Sidorov, fu fucilato. Gli studenti dell'Universit\u00e0 di Kazan' organizzarono una manifestazione di protesta, durante la quale lo storico Afanasij Prokofevi\u010d \u0160\u010dapov richiese pubblicamente l'introduzione della Costituzione in Russia. \u010cerny\u0161evskij scrisse le \"Lettere senza indirizzo\", cinque articoli indirizzati allo zar che non poterono essere pubblicati per l'intervento della censura, in cui riconosceva la necessit\u00e0 di un'azione rivoluzionaria per ottenere un'autentica riforma.\n\u010cerny\u0161evskij prese l'iniziativa di fondare, nel gennaio del 1862, un circolo di scacchi nel quale si riunivano oppositori del regime. Il circolo fu ben presto sciolto, la rivista \"Il contemporaneo\" fu soppressa e lo scrittore, arrestato, sub\u00ec una lunga odissea di carcere e deportazione in Siberia, durante la quale scrisse il romanzo \"Che fare?\" che rimase un punto di riferimento per tutti i rivoluzionari.\nSi moltiplicarono gli appelli stampati all'estero o clandestinamente: nel settembre 1861 Michail Lavronovi\u010d Michajlov e Nikolaj Vasil'evi\u010d \u0160elgunov (1824-1891) diffusero in Russia volantini stampati a Londra con l'appello \"Alla giovane generazione\", invitando alla creazione di circoli rivoluzionari per l'abbattimento del regime autocratico. Nel \"Parlamento della terra\" si chiedeva che una rappresentanza popolare ridefinisse l'ordinamento della Russia e riaffrontasse la questione contadina, mentre con \"La giovane Russia\" veniva annunciata la prossima ripresa delle rivoluzioni contadine del tipo di quelle guidate un tempo da Sten'ka Razin e da Puga\u010d\u00ebv: \u00abuna rivoluzione che modifichi radicalmente l'intera base dell'ordinamento sociale esistente e annienti i sostenitori dell'attuale sistema\u00bb.\nNel novembre 1861 fu fondata dai fratelli Nikolaj (1834-1866) e Aleksandr Aleksandrovi\u010d Serno-Solov'evi\u010d (1838-1869) e da Vasilij Alekseevi\u010d Slepcov (1836-1878) l'associazione clandestina \u00abZemlja i Volja\u00bb (\"Terra e Libert\u00e0\"), che faceva riferimento in Russia a \u010cerny\u0161evskij ed era appoggiata da Londra da Herzen e dal poeta Nikolaj Platonovi\u010d Ogar\u00ebv: facendo diffondere il manifesto \"Di che cosa ha bisogno il popolo?\" e dalle colonne della rivista \u00abKolokol\u00bb, Ogar\u00ebv scriveva che \u00abla vecchia servit\u00f9 feudale \u00e8 stata sostituita da una nuova. In generale, la servit\u00f9 feudale non \u00e8 stata abolita. Il popolo \u00e8 stato ingannato dallo zar\u00bb.\nNell'estate successiva la polizia arrestava i dirigenti della societ\u00e0 segreta. La decisa reazione delle autorit\u00e0 spavent\u00f2 i pi\u00f9 tiepidi sostenitori delle riforme: non solo gli \u00abslavofili\u00bb, ma anche personalit\u00e0 liberali, come lo storico \u00aboccidentalista\u00bb Konstantin Dmitrievi\u010d Kavelin e lo scrittore Michail Nikiforovi\u010d Katkov si schierarono a fianco del regime, rinunciando a ogni ulteriore critica. Kavelin giunse ad affermare che il regime parlamentare rappresentava un \u00absogno insensato\u00bb e che il popolo russo \u00abnon era ancora maturo\u00bb per poter pretendere la Costituzione.\nIl nichilismo.\nNel 1863 fu fondato a Mosca dall'uditore di quella Universit\u00e0 Nikolaj Andreevi\u010d I\u0161utin (1840-1879) un circolo rivoluzionario, che si unific\u00f2 due anni dopo con quello fondato dall'etnografo Ivan Aleksandrovi\u010d Chudjakov (1842-1876). Sostenitori della creazione di comunit\u00e0 agricole e cooperative nella linea del socialismo utopistico, essi ritenevano che il regicidio e l'omicidio dei ministri e dei funzionari zaristi favorisse la spinta rivoluzionaria della popolazione. A questo scopo, lo studente moscovita Dmitrij Vladimirovi\u010d Karakozov (1840-1866), di famiglia nobile, si rec\u00f2 nella capitale per sparare allo zar Alessandro II il 4 aprile 1866, ma fall\u00ec il colpo e, arrestato e processato, fu impiccato. \nLa figura del giovane intellettuale rivoluzionario di questo periodo \u00e8 stata tratteggiata nei romanzi \"Padri e figli\" di Ivan Sergeevi\u010d Turgenev, pubblicato nel 1862 e \"I demoni\" di F\u00ebdor Dostoevskij del 1871: il nichilismo politico fu teorizzato da Sergej Gennadievi\u010d Ne\u010daev (1847-1882).\nQuesti, uditore all'Universit\u00e0 Statale di San Pietroburgo, che alla fine del 1868 aveva scritto un \"Programma di azione rivoluzionaria\" e nel 1869 era andato a Ginevra per incontrare Bakunin, fond\u00f2 con pochi seguaci la societ\u00e0 segreta \"Il tribunale del popolo\" e scrisse il \"Catechismo della rivoluzione\", un piano di insurrezione che sarebbe dovuto avvenire in Russia nel 1870. Non era ritenuta necessaria una larga preparazione propagandistica, ritenendo che bastasse l'esempio dell'attivit\u00e0 terroristica. Egli svilupp\u00f2 anche una sua concezione etica del \u00abvero rivoluzionario\u00bb, secondo la quale era morale quanto favoriva l'azione rivoluzionaria e immorale quello che poteva opporvisi: \u00abIl rivoluzionario \u00e8 votato alla morte, egli non ha interessi n\u00e9 desideri personali, non ha sentimenti n\u00e9 legami, non ha niente che gli appartenga, nemmeno un nome\u00bb.\nProssime alla concezione blanquista della tattica rivoluzionaria sono le teorie espresse dal critico letterario P\u00ebtr Nikiti\u010d Tka\u010d\u00ebv (1844-1885): ne \"I compiti della propaganda rivoluzionaria in Russia\" \u00e8 vicino a Ne\u010daev nell'indicare l'esigenza di un'insurrezione immediata attraverso l'azione terroristica, ma se ne differenzia per l'importanza da lui assegnata al controllo dell'apparato statale, da ottenere mediante il colpo di Stato, con il quale guidare poi gli sviluppi della rivoluzione, alla cui testa \u00e8 sufficiente porre un manipolo di rivoluzionari.\nI narodniki.\nIl nodo da sciogliere rimaneva quello dell'atteggiamento dei contadini di fronte all'attivit\u00e0 delle organizzazioni rivoluzionarie. Occorreva che i contadini, nel cui interesse era in definitiva volta tutta l'attivit\u00e0 rivoluzionaria e nella cui effettiva liberazione stava la premessa della liberazione di tutta la societ\u00e0 russa, comprendessero e appoggiassero l'azione politica degli intellettuali rivoluzionari. Gi\u00e0 Herzen nel 1861 aveva rivolto appelli agli studenti perch\u00e9 \u00abandassero al popolo\u00bb, ne comprendessero la condizione e insieme lo istruissero e lo informassero della necessit\u00e0 di un radicale mutamento della societ\u00e0 e delle istituzioni della Russia. Lo stesso fece Bakunin nel 1869, e quell'invito, \u00abAndate tra il popolo!\u00bb, divenne la parola d'ordine che caratterizz\u00f2 i \u00abnarodniki\u00bb, i \"populisti\": la novit\u00e0 politica di questo movimento non sta tanto nella sua concezione della comunit\u00e0 rurale russa come base di passaggio al collettivismo socialista - idea gi\u00e0 elaborata da decenni - quanto nella necessit\u00e0 da loro posta di stabilire un contatto quanto pi\u00f9 stretto con le masse contadine che, a parte sollevazioni spontanee, non si erano mai date un'organizzazione politica che ne raccogliesse le aspirazioni e li guidasse in un'azione politica programmata e consapevole.\nIl colonnello e professore di matematica dell'Accademia militare P\u00ebtr Lavrovi\u010d Lavrov (1823-1900) - arrestato e deportato in Siberia a seguito del fallito attentato allo zar dello studente Karakozov - fu il pi\u00f9 autorevole rappresentante del socialismo populistico russo, insieme con il suo divulgatore, il sociologo e critico letterario Nikolaj Konstantinovi\u010d Michajlovskij (1842-1904). Le sue \"Lettere storiche\", una serie di articoli che trattano del significato della storia e dei suoi protagonisti, costituirono il fondamento teorico di molti giovani populisti.\nLavrov concepisce la storia come la realizzazione del pensiero di personalit\u00e0 superiori: \u00abSe un pensatore crede nella realizzazione presente o futura del suo ideale etico, tutta la storia si raggruppa per lui attorno agli eventi che preparano quella realizzazione\u00bb. Poich\u00e9 questo pensatore \u00e8 un uomo che agisce concretamente, i suoi ideali passeranno nella societ\u00e0, influenzandola profondamente: \u00abL'ideale nasce nel cervello di un uomo, di qui passa nei cervelli di altri uomini, cresce qualitativamente con lo sviluppo della dignit\u00e0 intellettuale e morale di questi uomini, e quantitativamente con il moltiplicarsi del loro numero, diventa poi una forza sociale quando queste persone prendono coscienza della propria comunanza ideale e decidono di condurre un'azione comune\u00bb.\n\u00c8 dunque una minoranza di persone intellettualmente e moralmente superiori a fare la storia: \u00abLa maggioranza \u00e8 condannata a un lavoro pacifico, monotono e incessante a vantaggio di altri, senza avere tempo libero per l'attivit\u00e0 mentale, ed \u00e8 pertanto incapace di usare le sue forze immense per conquistarsi il diritto allo sviluppo, a una vita veramente umana\u00bb. L'intellettuale \u00e8 consapevole della sua missione e dice a se stesso: \u00abOgni vantaggio di cui godo, ogni idea che ho avuto il tempo di acquisire o di elaborare, sono pagate con il sangue, le sofferenze e il lavoro di milioni di uomini. Il passato non posso cambiarlo e, per quanto caro sia costato il mio sviluppo, non posso rinunciarvi\u00bb. Per migliorare la societ\u00e0 \u00abil male deve essere eliminato per quanto \u00e8 possibile, ma \u00e8 possibile farlo soltanto nella vita. Il male deve essere sradicato. Non sfuggir\u00f2 alla responsabilit\u00e0 del sangue versato per il mio sviluppo, se non mi avvarr\u00f2 di questo sviluppo per circoscrivere il male nel presente e nel futuro. Se sono un uomo evoluto, ho il dovere di farlo\u00bb.\nLavrov fugg\u00ec dalla Russia nel 1870. Un'organizzazione, ispirata alle sue teorie, fu fondata clandestinamente nel 1869 presso la Facolt\u00e0 di Medicina dell'Universit\u00e0 della capitale da Mark Andreevi\u010d Natanson (1850-1919) e da Nikolaj Vasil'evi\u010d \u010cajkovskij (1850-1926), prendendo nome da quest'ultimo: \"Movimento dei seguaci di \u010cajkovskij\". Ne fece parte anche il principe P\u00ebtr Alekseevi\u010d Kropotkin (1842-1921), destinato a grande fama come successore di Bakunin a capo del movimento anarchico, che scriver\u00e0 nelle sue \"Memorie\" che quel circolo non aveva niente di rivoluzionario, tanto che le sue tesi anarchiche non gli furono accettate. Vicino a Bakunin era invece il \"Circolo dei Siberiani\" fondato nel 1872 da Aleksandr Vasil'evi\u010d Dolgu\u0161in (1848-1885) che fu arrestato nel 1873 e mor\u00ec in carcere.\nZemlja i Volja.\nAlla fine del 1875 fu fondata da Natanson, Obole\u0161\u00ebv (1854-1881) e Michajlov (1855-1884) l'associazione \u00abZemlja i Volja\u00bb (Terra e libert\u00e0), che riprendeva il nome della precedente e omonima organizzazione immettendovi tuttavia contenuti politici ben pi\u00f9 radicali, tratti da Bakunin, da Tka\u010d\u00ebv e da Lavrov. Applicando la parola d'ordine dell'\"andata al popolo\", gli \"zemlja i Volja\" elaborarono nel 1876 un programma che prevedeva la formazione di una massa di contadini rivoluzionari intanto che nelle comunit\u00e0 agricole svolgevano un'azione di propaganda politica che invitava tanto alle proteste legali contro le autorit\u00e0 quanto all'insurrezione armata.\nPresto si resero conto che i contadini delle \"ob\u0161\u010dina\" \u00abnon avevano ancora raggiunto un'etica e uno sviluppo intellettuale\u00bb tale da renderli pronti n\u00e9 per consapevoli iniziative rivoluzionarie n\u00e9 per organizzarsi in una futura societ\u00e0 anarchica. D'altra parte, gli stessi \"zemlevol'cy\", pur dichiarandosi anarchici, e perci\u00f2 contrari a ogni forma di organizzazione autoritaria, ammettevano, sulla scia di Lavrov, la possibilit\u00e0 dell'esistenza dello Stato almeno nella fase rivoluzionaria e la stessa struttura organizzativa di \u00abZemlja i Volja\u00bb era fondata sul centralismo delle decisioni e su una rigorosa disciplina.\nIl fallimento della propaganda nelle campagne port\u00f2 Zemlja i Volja a guardare con maggiore interesse alle citt\u00e0, dove gli scioperi degli operai e le proteste studentesche rappresentavano un segnale di fermento che poteva sfociare in iniziative rivoluzionarie. Pur ribadendo, il 15 gennaio del 1879, che \u00abl'attivit\u00e0 tra il popolo e nelle campagne continua a essere per noi, come sempre, lo strumento fondamentale del partito\u00bb, alla fine dell'anno in Russia rimanevano attive solo due \u00abcolonie\u00bb di attivisti delle campagne - i cosiddetti \"dereven\u0161\u010diki\" - a Tambov e a Saratov, cos\u00ec che il narodnik Lopatin poteva scrivere a Friedrich Engels che \u00abla propaganda socialista tra i contadini \u00e8 cessata quasi completamente. I rivoluzionari pi\u00f9 impegnati si sono orientati spontaneamente verso la lotta politica, anche se non hanno il coraggio morale di ammetterlo apertamente\u00bb.\nPer \u00ablotta politica\u00bb Lopatin intendeva la costituzione di un partito rivoluzionario che si appoggiasse agli operai delle citt\u00e0 e si ponesse obiettivi politici intermedi, avanzando un programma di rivendicazioni quali la Costituzione e la conquista dei fondamentali diritti democratici - una forma di lotta, questa, estranea al bakunismo, che mirava invece al \u00abtutto e subito\u00bb, temendo che la conquista di libert\u00e0 politiche finisse per frenare lo spirito rivoluzionario - ma Zemlja i volja si volse soprattutto alla pratica del terrore: il suo programma prevedeva ora \u00abl'eliminazione sistematica delle personalit\u00e0 pi\u00f9 pericolose o pi\u00f9 autorevoli del governo e, in generale, di coloro che, in un modo o nell'altro, mantengono in piedi l'odiato regime\u00bb, anche se nei primi attentati i \"zemlevol'cy\" mirarono pi\u00f9 a suscitare clamore che a uccidere: il 24 gennaio 1878 Vera Zasuli\u010d spar\u00f2, ferendolo, il governatore Trepov, che aveva fatto frustare un detenuto.\nLa Zasuli\u010d, al processo nel quale fu assolta, giustific\u00f2 il gesto con la necessit\u00e0 \u00abdi attirare l'attenzione dell'opinione pubblica su questo crimine e di mettere un argine alla continua profanazione della dignit\u00e0 umana\u00bb. Lo stesso fece Marija Kolenkina, arrestata il 12 dicembre, e Sergej Bobochov, nel 1879, che al processo spieg\u00f2: \u00abnon avevo nessuna intenzione di uccidere o ferire, o per meglio dire, mi era del tutto indifferente. Ho sparato solo perch\u00e9, facendo fuoco, avevo modo di esprimere apertamente la mia protesta contro i crimini del governo\u00bb.\nQuello della Zasuli\u010d fu l'attentato che inaugur\u00f2 il nuovo indirizzo del movimento populista, che inizialmente si svilupp\u00f2 soprattutto nel sud dell'Impero: a Odessa, il 30 gennaio, i \"sadovcy\" di Ivan Koval'skij resistettero con le armi all'arresto. Koval'skij - condannato a morte il 2 agosto 1878 - era pervenuto alla decisione della lotta armata a causa della delusione procurata dall'agitazione puramente verbale: in un promemoria aveva scritto che occorreva \u00abcercare di legarsi al popolo sul terreno dei fatti, e non nutrirlo con favole [...] questi tentativi non sono sempre coronati da successo, ma il loro rapido susseguirsi dimostra che si \u00e8 gi\u00e0 creata l'atmosfera rivoluzionaria adatta perch\u00e9 le nostre parole e le nostre idee si trasformino in realt\u00e0\u00bb e nel manifesto \"La voce degli uomini onesti\", esaltando il gesto della Zasuli\u010d, aveva sostenuto che era \u00abgiunto il momento che il partito socialdemocratico si batta concretamente contro l'attuale governo di banditi\u00bb, dove il riferimento al \"partito socialdemocratico\", al di l\u00e0 della scelta terroristica, condannata dal movimento socialista, dimostra un distacco, per quanto confuso, dall'anarchismo bakuniano.\nAnche il circolo fondato a Kiev alla fine del 1877 dagli \"zemlevol'cy\" Valerian Osinskij e Dmitrij Lizogub - che si proclam\u00f2 nel febbraio del 1878 \u00abComitato esecutivo del partito social-rivoluzionario\u00bb - diffondeva volantini e organizzava attentati contro funzionari dello Stato e informatori della polizia, giustificati come forma di autodifesa, ma gli obiettivi politici rimanevano vaghi: occorreva \u00abandare al popolo, studiare le condizioni locali, sfruttare ogni malcontento, incitare il popolo alla protesta [...] ricorrere al terrore contro gli elementi pi\u00f9 invisi al popolo\u00bb.\nTuttavia numerosi giornali dell'opposizione, come il \u00abNabat\u00bb (La campana a stormo) di Tka\u010d\u00ebv, l'\u00abOb\u0161\u010dee delo\u00bb (La causa comune), il \u00abLetu\u010dij listok\u00bb (Il foglio volante) di Nikolaj Konstantinovi\u010d Michajlovskij (1842-1904) e l'\u00abOb\u0161\u010dina\u00bb (La comune) di Michail Dragomanov (1841-1895) salutarono la svolta di Zemlja i voljia, auspicando la conquista della Costituzione e delle altre libert\u00e0 politiche. Diversa, ma contraddittoria, era invece la posizione dell'anarchico Krav\u010dinskij (1851-1895) il quale, rivendicando l'uccisione, il 4 agosto 1878 a Pietroburgo, del dirigente di polizia Mezenzov, nel suo opuscolo \"Smert za smert\" (Morte per morte) scriveva che era \u00abassolutamente indifferente che ci diate o no la Costituzione\u00bb, ma poi aggiungeva che la lotta sarebbe proseguita fin quando \u00abil governo si ostiner\u00e0 a mantenere in vita l'attuale sistema\u00bb e non avesse concesso una riforma politica, e la libert\u00e0 di stampa e di opinione.\nDa parte sua, Michajlovskij considerava le forme estreme di violenza terroristica un risultato della violenza della societ\u00e0 stessa, una necessit\u00e0 delle condizioni ancora primitive e spontanee in cui si organizzava l'opposizione al regime e una protesta legittima contro l'arbitrio del potere: lo scopo della violenza doveva per\u00f2 consistere nella conquista delle libert\u00e0 politiche negate dall'autocrazia zarista.\nUn contributo importante al dibattito interno a Zemlja i volja fu dato dagli articoli, apparsi sulla rivista dell'organizzazione, con il titolo \"La legge dello sviluppo economico della societ\u00e0 e i compiti del socialismo in Russia\", di Georgij Valentinovi\u010d Plechanov: convinto che si potesse avviare il socialismo in Russia partendo dalla realt\u00e0 dell'ob\u0161\u010dina e cercando di fondare la propria analisi su principi marxisti, Plechanov sosteneva che finch\u00e9 \u00abla maggioranza dei nostri contadini continuer\u00e0 a sostenere l'ob\u0161\u010dina, non si potr\u00e0 dire che il nostro paese si orienti veramente verso la legge secondo la quale la produzione capitalistica sarebbe una fase necessaria del nostro sviluppo\u00bb, concludendone che l'originario programma di Zemplja i volja manteneva tutta la sua validit\u00e0.\nAnche Pavel Borisovi\u010d Aksel'rod (1850-1928) mise in guardia contro i pericoli del giacobinismo implicito in una tattica che, privilegiando il terrore, allontanva i rivoluzionari dal contatto con il popolo, la \u00abforza destinata a quella grande causa che \u00e8 la distruzione e la riedificazione consapevoli di un nuovo ordine\u00bb: quanto all'obiettivo della conquista dei diritti politici, era necessario che \u00abla lotta politica non faccia perdere di vista l'obiettivo del socialismo\u00bb.\nZemlja i volja si venne cos\u00ec a dividere in tre correnti fondamentali: i \"dereven\u0161\u010diki\", sostenitori dell'agitazione nelle campagne e contrari al terrorismo e a rivendicazioni politiche, i \"politiki\" che, all'opposto, rivendicavano la lotta politica e il terrorismo cittadino, e coloro che oscillavano tra queste due posizioni. La minoranza dei \"politiki\" di Zemlja i volja nel marzo del 1879 costitu\u00ec il \"Comitato esecutivo del Partito socialrivoluzionario\", all'interno del quale fu creata la sezione terroristica \"Svoboda ili smert\" (Libert\u00e0 o morte). Nel congresso clandestino di Zemlja i volja tenuto a Pietroburgo il 29 marzo 1879 i \"politiki\" posero apertamente la questione del regicidio, ottenendo un rifiuto dalla maggioranza dei militanti: l'attentato ad Alessandro II, gi\u00e0 preparato da Aleksandr Solov'\u00ebv, avvenne ugualmente il 2 aprile, ma fall\u00ec. I \"politiki\" tennero un congresso separato a Lipeck adottando la risoluzione di mettere al centro del programma la lotta politica, ponendo cos\u00ec le premesse della scissione: nel congresso comune di Vorone\u017e, tenutosi in giugno, emersero le consuete divergenze che portarono infine, nel congresso di Pietroburgo, all'uscita dei \"politiki\" da Zemlja i volja.\nIl 25 agosto 1879 veniva fondata \"Narodnaja Volja\" (Volont\u00e0 del popolo) con la tesi della \u00abrivoluzione politica come primo passo verso la realizzazione di riforme politiche ed economiche radicali\u00bb, attraverso l'azione terroristica, mentre i sostenitori del vecchio programma di Zemlja i Volja costituivano la nuova organizzazione \"\u010c\u00ebrnyj Peredel\" continuando a rifiutare ogni rivendicazione di carattere politico."}
{"id": "2099102", "revid": "122081782", "url": "https://it.wikipedia.org/wiki?curid=2099102", "title": "Girolamo Doria", "text": "Biografia.\nGirolamo Doria, alias Gerolamo d'Oria, nacque a Genova nel 1495 dai marchesi Agostino e Pellegrina, entrambi appartenenti alla famiglia Doria.\nSvolse incarichi di ambasceria presso papa Giulio II per conto della Repubblica di Genova.\nSi dedic\u00f2 alla vita ecclesiastica dopo la morte della moglie Luisa Spinola, figlia del doge Battista Spinola, da cui ebbe un figlio maschio e quattro femmine.\nFu nominato cardinale-diacono nel concistoro del gennaio 1529 da papa Clemente VII con la diaconia \"pro illa vice\" di San Tommaso in Parione dal 15 novembre 1529. Nel 1530 assistette all'incoronazione di Carlo V a Bologna al seguito di papa Clemente VII. Fu amministratore apostolico di Elne, Huesca, Noli, della diocesi di Nebbio e dell'arcidiocesi di Tarragona.\nPartecip\u00f2 a quattro conclavi:\nMor\u00ec il 25 marzo 1558 a Genova, dove fu sepolto nella tomba di famiglia nella chiesa di Santa Maria della Cella, a Sampierdarena.\nElogi in suo onore furono scritti da Paolo Foglietta e Jacopo Bonfadio.\nNella Galleria Doria Pamphilj si conserva un suo ritratto opera di Lucia Torelli."}
{"id": "2099103", "revid": "110157", "url": "https://it.wikipedia.org/wiki?curid=2099103", "title": "Federazione cestistica del Nicaragua", "text": "La Federazione cestistica del Nicaragua \u00e8 l'ente che controlla e organizza la pallacanestro in Nicaragua.\nLa federazione controlla inoltre la nazionale di pallacanestro del Nicaragua e ha sede a Managua.\n\u00c8 affiliata alla FIBA dal 1959 e organizza il campionato di pallacanestro del Nicaragua."}
{"id": "2099104", "revid": "767487", "url": "https://it.wikipedia.org/wiki?curid=2099104", "title": "Pinetree Line", "text": "La Pinetree Line era una linea immaginaria creata da una serie di stazioni radar distribuite al confine tra Stati Uniti e Canada che andava dalla costa atlantica a quella del pacifico. Gestita prevalentemente dal NORAD la Pinetree Line fu la prima linea radar costruita per localizzare un eventuale attacco sovietico. Ci\u00f2 nonostante l'intera Pinetree Line fu utilizzata solamente per un periodo brevissimo. La tecnologia delle apparecchiature radar nei primi anni cinquanta sub\u00ec molte innovazioni radicali, tanto da rendere le apparecchiature radar impiegate obsolete nel giro di pochi anni.\nStoria.\nConcepita nel periodo postbellico a partire dal 1946 la Pinetree Line sarebbe dovuta divenire una installazione difensiva permanente capace di localizzare bombardieri sovietici a centinaia di miglia di distanza. A causa degli elevatissimi costi di mantenimento di tale struttura ci si limit\u00f2 a proteggere in modo adeguato con una copertura sufficiente di installazioni radar solamente le aree nelle quali si trovavano le maggiori aree metropolitane del Canada e degli Stati Uniti. In Ontario ed in Qu\u00e9bec fu quindi situato il maggiore numero di stazioni radar. \nCon lo sgancio della prima bomba nucleare da parte dell'Unione Sovietica nel 1949 il Congresso degli Stati Uniti decise di stanziare ulteriori 161 milioni di dollari per estendere la gi\u00e0 esistente linea radar anche a quelle zone dove risultava attualmente insufficiente. Il programma di costruzione fu gestito in cooperazione con la RCAF. Oltre alla costruzione di nuove stazioni radar si decise di acquisire anche sei stazioni radar mobili capaci di rilevare bombardieri a bassa quota. Complessivamente erano previste 33 stazioni radar fisse e sei stazioni radar mobili da utilizzare come \"gap filler\" situate prevalentemente tra il 53 ed il 50 parallelo.\nUna seconda linea di radar situata pi\u00f9 a sud della prima e composta da 22 stazioni completava il sistema di rilevamento. Inizialmente gestita prevalentemente da parte del USAF fu successivamente data in gestione al personale della RCAF che aggiunse nel corso degli anni ulteriori dieci stazioni radar fisse.\nNonostante la Pinetree Line fosse dotata di sistema radar all'avanguardia al momento della sua costruzione il sistema radar utilizzato non era privo di problemi. Come prima cosa i radar utilizzati funzionavano ad impulsi che causavano dei falsi allarmi per via dei segnali di cluttering causati dal riverbero delle onde radar sulla superficie. Inoltre dal momento che la maggior parte delle stazioni radar fu costruita a poche decine di miglia dai centri abitati la Pinetree Line poteva dare solo un preavviso molto breve in caso di attacco. Pertanto a partire dal 1951 furono avviati studi per la costruzione della Mid-Canada Line dotata di radar doppler di dimensioni inferiori e con un raggio molto maggiore successivamente sostituita dalla pi\u00f9 nota DEW Line.\nMolte delle stazioni radar della Pinetree Line rimasero operative fino ad oltre alla met\u00e0 degli anni ottanta dopo essere state sottoposte a numerose modifiche di aggiornamento nonostante i fondi stanziati per il mantenimento di questo sistema furono progressivamente ridotti a partire dagli anni cinquanta e quando ormai la Pinetree Line era stata sostituita dalla pi\u00f9 moderna DEW Line."}
{"id": "2099106", "revid": "180559", "url": "https://it.wikipedia.org/wiki?curid=2099106", "title": "Federazione cestistica di Panama", "text": "La Federazione cestistica di Panama \u00e8 l'ente che controlla e organizza la pallacanestro a Panama.\nLa federazione controlla inoltre la nazionale di pallacanestro di Panama. Ha sede a Panama e l'attuale presidente \u00e8 Miguel Sanchiz Jr..\n\u00c8 affiliata alla FIBA dal 1958 e organizza il campionato di pallacanestro di Panama."}
{"id": "2099115", "revid": "15756", "url": "https://it.wikipedia.org/wiki?curid=2099115", "title": "Ponte di Ferro (Sant'Anastasia)", "text": "Ponte di Ferro \u00e8 una frazione di circa 1,000 abitanti del comune di Sant'Anastasia, nella citt\u00e0 metropolitana di Napoli.\nGeografia fisica.\nL'abitato si sviluppa sulla SP9 Sant'Anastasia- Pomigliano D.] che prende il nome \"via Provinciale Pomigliano\", data l'importanza strategica la localit\u00e0 ospita numerose attivit\u00e0 terziarie nonch\u00e9 alcune attivit\u00e0 commerciale dedite alla distribuzione alimentare. Esso sorge vicino all'exclave Cutinelli.\nToponimo.\nIl nome \u00e8 dovuto alla presenza di un ponticello di ferro [ve n'\u00e8 qualche altro ancora in disuso in zona] che attraversa uno dei Lagni, quello dello Spirito Santo, vere e proprie opere di canalizzazione idraulica che aiutano a far defluire a valle le acque pluviali, di dilavamento e scorrimento, nonch\u00e9 di accumulo, che dai circa 1000 m. di altezza confluiscono a valle, lungo i calanchi del complesso Monte Somma Vesuvio, e in 6/7 chilometri raggiungerebbero la pianura con tale irruenza e impressionante accelerazione, da distruggere sistematicamente colture e casamenti, com'\u00e8 avvenuto in passato, ove non fossero cos\u00ec diligentemente canalizzate e fatte affluire ai Regi Lagni con estuo finale nel mare Tirreno.\nTrasporti e viabilit\u00e0.\nLa frazione, attraversata da sud a nord dalla SP9 \u00e8 a met\u00e0 strada tra la Strada statale 268 del Vesuvio (uscita \"Sant'Anastasia\") e la Strada Statale 162 dir (uscita \"Sant'Anastasia-Paesi Vesuviani\").\nA poca distanza c'\u00e8 l'A16 (casello di Pomigliano d'Arco).\nI trasporti sono buoni vista la compresenza sia degli autobus delle linee urbane del comune di Sant'Anastasia, sia della linea Sant'Anastasia-Pomigliano d'Arco e Portici-Pomigliano d'Arco della circumvesuviana.\nLa stazione di Sant'Anastasia \u00e8 lo scalo ferroviario pi\u00f9 vicino (circa 2\u00a0km)."}
{"id": "2099117", "revid": "983767", "url": "https://it.wikipedia.org/wiki?curid=2099117", "title": "Trimarcisia", "text": "Trimacisia \u00e8 un termine militare di origine celtica, gi\u00e0 traslitterato in greco come . Il vocabolo indicava una particolare tattica militare della cavalleria celtica, comportante l'avvicendamento in battaglia di tre cavalieri. La tattica \u00e8 descritta da Pausania che la riferisce ai Galati, durante le spedizioni celtiche nei Balcani.\nEtimologia.\nL'etimologia della parola non \u00e8 nota con certezza. Secondo Pausania, il termine derivava derivava dall'unione del numerale \"tri\" (tre) con la parola \"marka\" (), quest'ultimo il termine con cui i Celti avrebbero indicato, nella loro lingua, il cavallo. Quest'ultima circostanza, in effetti, troverebbe una corrispondenza nella radice \"*mark-os\" di parole per \"cavallo da sella\": la radice \u00e8 attestata nelle lingue celtiche e germaniche ma non in altri idiomi indoeuropei, cos\u00ec che l'etimologia della radice stessa rimane incerta ed \u00e8 stata oggetto di numerose ipotesi Antoine Meillet lo riteneva un antico prestito celto-germanico di origine sconosciuta.\nDescrizione.\nNella \"trimarcisia\" ogni cavaliere era spalleggiato da due servitori, entrambi abili cavalieri, e muniti ciascuno di un proprio cavallo, che stazionavano in seconda fila in attesa di intervenire: nel caso in cui il loro signore fosse stato disarcionato, a seguito del ferimento o dell'uccisione dall'animale, potevano rifornirlo di un cavallo di riserva. Uno dei due poteva invece sostituirlo in battaglia, in caso di ferimento o morte, mentre l'altro schiavo poteva riaccompagnare il ferito al campo.\nNe conseguiva che il numero dei cavalieri realmente impegnati nei combattimenti di cavalleria era un terzo degli effettivi disponibili.\nOrigine.\nLa tattica, secondo Pausania, era ispirata a quella utilizzata dai Diecimila immortali del Gran Re di Persia, con una sostanziale modifica: mentre i Persiani rimpiazzavano le perdite al termine della battaglia, i Celti reintegravano il numero di guerrieri nel vivo del combattimento.\nUtilizzo.\nSi ha menzione del suo utilizzo durante l'invasione celtica di Macedonia e Grecia che minacci\u00f2 il recinto sacro di Apollo a Delfi nel 279 a.C. In quel caso, ad esempio il numero totale dei cavalieri era di 61.200, mentre quelli effettivamente impegnati in contemporanea ammontavano a 20.400"}
{"id": "2099119", "revid": "167080", "url": "https://it.wikipedia.org/wiki?curid=2099119", "title": "Diecimila immortali", "text": ""}
{"id": "2099121", "revid": "121837", "url": "https://it.wikipedia.org/wiki?curid=2099121", "title": "Schedar", "text": ""}
{"id": "2099122", "revid": "110157", "url": "https://it.wikipedia.org/wiki?curid=2099122", "title": "Federazione cestistica del Paraguay", "text": "La Federazione cestistica del Paraguay (\"Confederaci\u00f3n Paraguaya de B\u00e1squetbol\", CPB) \u00e8 l'ente che controlla e organizza la pallacanestro in Paraguay.\nLa federazione controlla inoltre la nazionale di pallacanestro del Paraguay. Ha sede a Asunci\u00f3n e l'attuale presidente \u00e8 Marcelo Bedoya.\n\u00c8 affiliata alla FIBA dal 1947 e organizza il campionato di pallacanestro del Paraguay."}
{"id": "2099127", "revid": "729019", "url": "https://it.wikipedia.org/wiki?curid=2099127", "title": "Chris Steele", "text": "Biografia.\nNato e cresciuto a Dallas in Texas, ha frequentato la MacArthur High School. Inizia lavorando come cameriere in un locale gay della zona di Dallas, nel giro di poco tempo viene promosso a direttore del locale. Negli anni seguenti gestisce diversi locali fino al 1994 quando apre un locale tutto suo chiamato \"Moby Dick\".\nNel 1998 compie il grande balzo e debutta nell'industria della pornografia gay, lavorando come porno attore esclusivo di Studio 2000 nei film \"Cadet\", \"Night Riders\", \"Uncle Jack\", e \"Czech Point\", quest'ultimo film, dalle ambientazioni militari, lo vede esibirsi con Pavel Novotn\u00fd. Dal 1998 al 2005 ha partecipato a circa 20 film per case di produzione come Titan Media, Falcon Studios, Raging Stallion e molte altre, guadagnandosi numerose candidature a premi del settore, vincendo nel 2001 un GayVN Award per la miglior scena di sesso con Michael Soldier in \"Cop Gone Bad\". Steele si \u00e8 esibito esclusivamente come attivo anche se praticava anche sesso orale da passivo.\nNel 2001 parallelamente alla carriera di porno attore inizia a scrivere sceneggiature e dirigere film hard per i Falcon Studios, contribuendo a lanciare le carriere di porno atti come Roman Heart, Erik Rhodes, Derrick Vinyard e molti altri. Nel 2004 si ritira definitivamente come porno attore e lavora esclusivamente come regista e sceneggiatore, nello stesso anno viene inserito nella Wall of Fame come leggenda della pornografia.\nNel 2006 dietro lo pseudonimo di Austin Deeds ha vinto uno Adult Erotic Gay Video Awards per la miglior sceneggiatura del film hard diviso in due parti, \"The Velvet Mafia\".\n vive a Studio City, in California, \u00e8 socio degli studios Jet Set Men dove cura tutti gli aspetti della realizzazione di un film porno, dal casting fino alla commercializzazione.\nNel 2009 viene inserito nella \"Hall of Fame\" dei GayVN Award, riconoscimento conferito per il suo contributo nella pornografia gay."}
{"id": "2099133", "revid": "287204", "url": "https://it.wikipedia.org/wiki?curid=2099133", "title": "Sadr", "text": "Sadr (nota anche come Sadir o Sador; /\u03b3 Cyg) \u00e8 la seconda stella pi\u00f9 brillante della costellazione del Cigno, dopo Deneb (\u03b1 Cyg). Situata al centro dell'asterismo noto come Croce del Nord, possiede una magnitudine apparente di +2,23. Il suo nome deriva dall'arabo \u0635\u062f\u0631 \u015fadr, \"busto\", da cui deriva anche il nome della stella Shedir (\u03b1 Cassiopeiae). Dista dal sistema solare quasi 1800 anni luce.\nOsservazione.\nSituata visivamente in una complessa regione della Via Lattea, Sadr appare circondata dalla nebulosa a emissione diffusa IC 1318, illuminata da calde stelle nane blu di recente formazione; Sadr tuttavia non fa parte del complesso nebuloso, poich\u00e9 si trova a una distanza intermedia rispetto a quella della nebulosa ed appare dunque in primo piano rispetto ad essa. L'ammasso aperto NGC 6910, che appare nel medesimo campo visivo, \u00e8 situato a una distanza ancora superiore rispetto alla nebulosa e alla stella.\nAvendo una declinazione di +40\u00b0, la sua osservazione \u00e8 favorita dall'emisfero boreale, da dove \u00e8 visibile da maggio fino a dicembre. Pi\u00f9 penalizzati sono gli osservatori posti nell'emisfero australe: la stella non sorge mai nelle latitudini a sud del 40\u00ba parallelo di questo emisfero. Avendo una magnitudine di +2,23 \u00e8 facilmente individuabile anche dai centri urbani moderatamente affetti da inquinamento luminoso.\nCaratteristiche.\nSadr \u00e8 una stella supergigante gialla di classe spettrale F8 Ib (temperatura superficiale 6100 K), con una luminosit\u00e0 33.000 volte quella del Sole ed una massa pari a 12 masse solari, motivo per il quale si ritiene che la stella esploder\u00e0 in supernova (forse di tipo II) al termine della propria esistenza. Sul diagramma Hertzsprung-Russell, Sadr si trova nella striscia di instabilit\u00e0, la regione a cui appartengono le stelle pulsanti, soggette a variazioni nella luminosit\u00e0; sebbene non manifesti delle forti variazioni tra un massimo e un minimo della luminosit\u00e0, Sadr \u00e8 comunque una stella variabile, che fluttua di luminosit\u00e0 in un periodo irregolare che si aggira sui 74 giorni."}
{"id": "2099134", "revid": "121837", "url": "https://it.wikipedia.org/wiki?curid=2099134", "title": "Gamma Cygni", "text": ""}
{"id": "2099137", "revid": "1305772", "url": "https://it.wikipedia.org/wiki?curid=2099137", "title": "Ponte di Ferro", "text": "Ponte di Ferro \u00e8 un toponimo frequentemente utilizzato. Tra gli esempi:\nPonti\nCitt\u00e0 e paesi"}
{"id": "2099139", "revid": "124231405", "url": "https://it.wikipedia.org/wiki?curid=2099139", "title": "Monumento a San Giovanni Nepomuceno", "text": "Il monumento a San Giovanni Nepomuceno \u00e8 un'opera in pietra della citt\u00e0 di Lecco in Lombardia.\nEsso \u00e8 posto nella piazza principale del rione di Castello al fianco destro della chiesa dei Santi Gervasio e Protasio.\nIl basamento \u00e8 formato da una fontana di forma rettangolare progettata dall'architetto Giuseppe Bovara. Da essa l'acqua sgorga attraverso tre bocche: due laterali ed una frontale.\nLa statua del santo sovrastante, dalla storia travagliata, \u00e8 di origine settecentesca e lo ritrae in abiti sacerdotali dai panneggi mossi mentre accenna un passo stringendo devotamente fra le mani un crocifisso. Tale scultura si trovava originariamente in una cappella sul ponte Azzone Visconti ma, durante la \"Battaglia di Lecco\" tra i Francesi e gli austro-russi (25-28 aprile 1799), cadde nel fiume Adda. Ripescata dai pescatori di Pescarenico fu posta sulla fontana suddetta nel 1860. Non \u00e8 tuttavia documentata la sua originaria collocazione sul sagrato della Basilica di San Nicol\u00f2.\nLa fontana di Giuseppe Bovara.\nL'origine della fontana si ebbe con il progetto dell'architetto Bovara, che, con uno spiccato interesse per l'idraulica, lo induce ad attuare la costruzione di un acquedotto con fontana poich\u00e9 l'acqua utilizzata all'epoca ad uso domestico proveniva dal canale della \"Fiumicella\" proveniente dal Gerenzone, un torrente altamente sfruttato dagli opifici lungo la valle omonima. Al suo inquinamento viene attribuita inoltre la virulenza dell'epidemia di colera nel 1836.\nLa fontana neoclassica sul fronte \u00e8 adornata da due lesene laterali che incorniciano la lapide posta solo nel 1861 in occasione dell'Unit\u00e0 nazionale in omaggio al neonato Regno d'Italia e una testa leonina che funge da fonte. Nei due laterali domina la linea curva degli archi a tutto sesto in conci di pietra dove sono poste le bocche da cui sgorga l'acqua rievocando forme barocche in quanto formate da mostri marini con pinne e squame."}
{"id": "2099140", "revid": "56818", "url": "https://it.wikipedia.org/wiki?curid=2099140", "title": "Surrenalectomia", "text": ""}
{"id": "2099141", "revid": "200568", "url": "https://it.wikipedia.org/wiki?curid=2099141", "title": "Mucoviscidosi", "text": ""}
{"id": "2099142", "revid": "56818", "url": "https://it.wikipedia.org/wiki?curid=2099142", "title": "Adrenalectomia", "text": ""}
{"id": "2099149", "revid": "547034", "url": "https://it.wikipedia.org/wiki?curid=2099149", "title": "Ghiacciaio del Gietro", "text": "Il ghiacciaio del Gietro si trova nel canton Vallese (Svizzera) al di sopra del lago di Mauvoisin.\nDimensioni.\nSi sviluppa per una lunghezza di 4,5\u00a0km e circa 1500 metri di larghezza. Copre un'area di 5.3\u00a0km\u00b2.\nGeografia.\nIl ghiacciaio \u00e8 alimentato dalle nevi di La Ruinette (3.875\u00a0m) e del Mont Blanc de Cheilon (3.870\u00a0m). Nella sua parte superiore il ghiacciaio \u00e8 relativamente pianeggiante. Scende in seguito verso nord lungo il Mont Rouge du Gi\u00e9tro e poi piega ad ovest tra Le Pleureur (3.704\u00a0m) e l'estremit\u00e0 nord della cresta del Mont Rouge du Gi\u00e9tro. Nell'ultimo chilometro il ghiacciaio raggiunge una pendenza del 40% formando un grande numero di crepacci. La lingua glaciale termina ad un'altezza di circa 2.750 metri. Una parte del ghiacciaio comunica con il ghiacciaio del Cheilon attraverso il colle del Cheilon (3.243\u00a0m). L'acqua del ghiacciaio scende nel lago di Mauvoisin e raggiungere la Dranse de Bagnes, affluente del Rodano.\nDisastri naturali.\nNel corso della piccola era glaciale il ghiacciaio era molto pi\u00f9 esteso e voluminoso. Tra il XVI secolo e il XIX secolo si sono verificati pi\u00f9 episodi di crollo della seraccata terminale del ghiacciaio, noti localmente come \"canonnades du Gi\u00e9troz\". Il ghiaccio si accumulava nella valle principale bloccando il decorso della Drance. Si formava in questo modo un lago di sbarramento che poteva raggiungere dimensioni critiche e sfondare la diga di ghiaccio causando inondazioni disastrose.\nEpisodi di questo tipo si sono verificati nel 1549, con diversi ponti distrutti, e nel 1595, che caus\u00f2 40 morti e la distruzione di 500 abitazioni.\nInondazione del 1818.\nTra il 1805 e il 1818 si ebbe una fase di forte avanzata del ghiacciaio, accentuata dalle anomalie climatiche di quel periodo, con il 1816 noto come anno senza estate.\nIn questa fase si verificarono frequenti crolli della seraccata terminale con la formazione di un ampio cono di ghiaccio nella zona di deposito.\nInizialmente l'acqua del torrente drenava sotto la diga di ghiaccio, ma con il consolidarsi della diga lo scarico fu bloccato e si arriv\u00f2 alla formazione di un lago.\nNel maggio 1817 si ebbe un primo svuotamento, senza che si verificassero danni di rilievo.\nNella primavera successiva si not\u00f2 una magra anomala della Drance.\nI sopralluoghi verificarono l'esistenza di un'enorme diga di ghiaccio con un volume stimato di circa 10 milioni di m\u00b3.\nNel giugno del 1818 il lago formato dietro questa diga era lungo 2 chilometri, largo 200 metri e profondo 60, per un volume stimato di circa 30 milioni di m\u00b3, in costante crescita.\nSi tent\u00f2 quindi di scavare un tunnel che provvedesse al drenaggio del lago, in condizioni di lavoro estreme, dati i crolli continui ed i movimenti di assestamento della diga. Inizialmente il drenaggio fu efficace, riuscendo ad abbassare di circa 10 metri il livello del lago, ma l'intensa erosione delle acque sulla diga di ghiaccio alla fine provoc\u00f2 il cedimento della struttura, con lo svuotamento improvviso del lago glaciale e la fuoriuscita di 20 milioni di m\u00b3 di acqua.\nNel corso di questo evento si \u00e8 registrato il massimo valore di punta noto in tempi storici in Svizzera, relativo a ondate di piena di questo tipo, stimato in 8.000 m\u00b3/secondo, raggiunto in tempi molto brevi dal cedimento della diga e sotto la forma di un'onda frontale alta diversi metri.\nL'inondazione conseguente fu distruttiva, e si ebbero 44 vittime, la maggior parte delle quali nel comune di Martigny.\nVariazioni frontali recenti.\nIl regresso del ghiacciaio ha quasi annullato il rischio della formazione di nuovi sbarramenti di ghiaccio. In ogni caso dopo la costruzione della diga nuovi crolli confluirebbero nelle acque del bacino artificiale."}
{"id": "2099155", "revid": "123463376", "url": "https://it.wikipedia.org/wiki?curid=2099155", "title": "Mario Ascheri", "text": "Biografia.\n\u00c8 stato docente di Storia del diritto medievale e moderno, ha insegnato presso la Facolt\u00e0 di Giurisprudenza dell'Universit\u00e0 di Roma Tre, l'Sassari e l'Siena. Ha fondato la rivista \"Nova Itinera\" con Stefano Amore e Andrea Giordano; come giornalista pubblicista ha diretto il settimanale \"Zoom\" a Siena (2009-11).\n\u00c8 nel direttivo di molte riviste storiche italiane (come l'\"Archivio storico italiano\", dove nel 2008 compara una discussione fra tre storici sul suo volume sulla citt\u00e0-Stato) e straniere.\n\u00c8 uno specialista di storia della giustizia e della giurisprudenza medievale e moderna, oltrech\u00e9 dei Comuni italiani, largamente noto all'estero per i suoi lavori specialistici sui \"consilia\" e i manoscritti giuridici basso-medievali; recentemente ha pubblicato lavori pi\u00f9 generali su alcune categorie storiografiche (consuetudine, giurisdizione, oligarchia ecc.).\nResidente a Siena, \u00e8 un contradaiolo dell'Onda, di cui \u00e8 stato presidente dell'associazione culturale, pubblicando vari lavori di storia della contrada. \nDal 2018 \u00e8 coordinatore della rivista dell'Accademia dei Rozzi (fascicoli on line di libero accesso).\nNel 2001 gli \u00e8 stata conferita la laurea h.c. dall'Universit\u00e0 dell'Auvergne (Clermont-Ferrand) e nel 2003 il massimo riconoscimento civico a Siena (Mangia d'oro) e a Ventimiglia (s. Segundin d'argento). Negli anni 2000 \u00e8 stato membro del Beirat del Max-Planck-Institut per la storia giuridica europa (Frankfurt/Main). Da allora \u00e8 anche Senior Fellow della Robbins Collection, School of Law (Boalt Hall), University of California, Berkeley."}
{"id": "2099159", "revid": "56620", "url": "https://it.wikipedia.org/wiki?curid=2099159", "title": "Campagna (ambiente)", "text": ""}
{"id": "2099170", "revid": "123567", "url": "https://it.wikipedia.org/wiki?curid=2099170", "title": "Stato di Plateau", "text": ""}
{"id": "2099172", "revid": "1566009", "url": "https://it.wikipedia.org/wiki?curid=2099172", "title": "Aizuchi", "text": " \u00e8 un termine giapponese che indica le frequenti interiezioni che vengono di solito usate durante una conversazione da parte di un ascoltatore per indicare che sta prestando attenzione e capisce ci\u00f2 che il parlante gli comunica. Gli aizuchi, dall'uditorio giapponese, vengono percepiti come elementi retorici che rassicurano colui che parla, al contempo indicando che chi ascolta \u00e8 attivo e coinvolto nella discussione.\nPresso i locutori non madrelingua gli aizuchi sono spesso erroneamente interpretati come segni di consenso da parte dell'ascoltatore, a causa della presenza tra gli aizuchi delle seguenti espressioni:\nLe relazioni commerciali, in particolar modo, possono facilmente essere ostacolate dal fatto che le persone che parlano giapponese pur non essendo madrelingua percepiscono che la loro controparte giapponese dia segni di assenso e stia accettando tutti i loro suggerimenti, quando in realt\u00e0 il giapponese sta solamente comunicando di aver capito la proposta.\nGli aizuchi possono anche avere la forma delle cosiddette \"domande eco\" esprimibili nella forma \"sostantivo + desu ka\". Dopo che un parlante A ha fatto una domanda, il parlante B pu\u00f2 ripetere una parola chiave estratta dalla domanda stessa facendo in modo che sia seguita da \"desu ka\", per confermare ci\u00f2 che sta dicendo il parlante A o pi\u00f9 semplicemente per mantenere aperta la comunicazione mentre pensa ad una risposta. "}
{"id": "2099173", "revid": "324378", "url": "https://it.wikipedia.org/wiki?curid=2099173", "title": "Garelli KL-150 Gladiator", "text": ""}
{"id": "2099175", "revid": "324378", "url": "https://it.wikipedia.org/wiki?curid=2099175", "title": "American Eagle 150 Renegade", "text": ""}
{"id": "2099176", "revid": "339392", "url": "https://it.wikipedia.org/wiki?curid=2099176", "title": "Schermo cinematografico", "text": ""}
{"id": "2099177", "revid": "647919", "url": "https://it.wikipedia.org/wiki?curid=2099177", "title": "La leggenda di Beowulf (videogioco)", "text": ""}
{"id": "2099179", "revid": "1305772", "url": "https://it.wikipedia.org/wiki?curid=2099179", "title": "La leggenda del grande inquisitore", "text": ""}
{"id": "2099183", "revid": "122922372", "url": "https://it.wikipedia.org/wiki?curid=2099183", "title": "P\u00e1draig de Br\u00fan", "text": "La famiglia.\nIl padre di Patrick, Maurice, originario della contea di Port L\u00e1irge (Waterford), aveva avuto come prima lingua il gaelico, ma ormai viveva in zona prevalentemente anglofona dove faceva il maestro di scuola; la madre (Kate nata FitzGerald, casalinga e negoziante), donna istruita che conosceva diverse lingue estere, era di lingua inglese pur discendendo da parlanti gaelici. La lingua d'uso in famiglia era l'inglese, ma ben presto, col ritorno d'interesse alla vecchia lingua sul finire dell'Ottocento, i figlioli furono addestrati all'uso del gaelico.\nLa figliolanza comprendeva, oltre a Patrick e ad un fratello che mor\u00ec giovane (John), tre persone che divennero poi note per vari motivi:\nIn mezzo a un gruppo cos\u00ec dotato, Patrick emergeva come il genio di famiglia, lasciando sbalorditi gli insegnanti durante la carriera scolastica.\nLa vita.\nDopo la laurea superiore (M. A.) con lode in scienze matematiche all'Universit\u00e0 Nazionale (1910), frequent\u00f2 la Sorbona a Parigi ottenendo il \"Doctorat-\u00e8s-Sciences\" con una tesi su un problema matematico che era stato posto nell'Ottocento dal norvegese Niels Henrik Abel. Inoltre studi\u00f2 teologia al collegio irlandese di Parigi e nel 1913 fu ordinato sacerdote. Recatosi in Germania all'Universit\u00e0 di Gottinga, dovette rimpatriare nel 1914 per lo scoppio della guerra e subito - nonostante la giovane et\u00e0 - fu nominato professore di matematica al Collegio Universitario religioso di San Patrizio a Maigh Nuad (Maynooth), dove rimase fino al 1945. Nel 1945 divenne Presidente del Collegio Universitario di Gaillimh (Galway), poi Vice-Cancelliere dell'Universit\u00e0 Nazionale d'Irlanda che \u00e8 la federazione tra i Collegi Universitari delle varie citt\u00e0. Fu Presidente delle massime istituzioni culturali irlandesi (l'Istituto di Alti Studi, fondato allora per la fisica matematica e per gli studi celtici, e il Consiglio delle Arti); ricevette riconoscimenti anche all'estero, in particolare la Legion d'Onore dalla Francia e una onorificenza dall'Italia.\nIntanto svolgeva con fede le sue funzioni sacerdotali; fu fatto monsignore nel 1950.\nIn politica era stato un oppositore del dominio inglese. Assistette nelle ultime notti, come sacerdote e come amico, uno dei fucilati per l'insurrezione anti-inglese del 1916, Se\u00e1n Mac Dermott, e - angosciato per quegli eventi - scrisse poesie in memoria di Mac Dermott e di altri caduti, oltre a presentare la raccolta degli scritti letterari del loro capo Patrick Pearse.\nDopo la fondazione dello Stato Libero del 1922 simpatizz\u00f2 coi repubblicani intransigenti facenti capo a De Valera, che per qualche tempo si opposero duramente a chi aveva accettato il Trattato Anglo-Irlandese ritenuto troppo rinunciatario. Anche nel corso di questa tragica lotta fra irlandesi ebbe il dolore di perdere vari amici fucilati, per i quali scrisse una commossa poesia-preghiera in inglese. Pass\u00f2 pure qualche giorno in prigione nel febbraio 1923 per il possesso di scritti ritenuti illegali.\nLa posizione letteraria.\nP\u00e1draig de Br\u00fan aveva una notevole padronanza delle lingue e letterature classiche e moderne: oltre al greco antico e al latino coltivava specialmente il francese e il tedesco da lui praticati a Parigi e a Gottinga, ma anche l'italiano, quest'ultimo appreso per i suoi studi letterari e per qualche visita al fratello domenicano a Roma. Soprattutto parlava e scriveva il gaelico con estrema naturalezza. Frequent\u00f2 varie zone gaeliche, ma la sua preferenza era per quella di Corca Dhuibhne (Corkaguiney), dove, a D\u00fan Chaoin (Dunquin), stabil\u00ec nel 1924 il proprio alloggio di vacanza e lo mantenne fino alla morte per passarvi tutto il tempo disponibile.\nIn letteratura svolse un'opera cos\u00ec vasta da sembrare incredibile per un singolo studioso, oltretutto gi\u00e0 occupatissimo nelle funzioni matematico-universitarie e nei doveri sacerdotali.\nIn quel tempo, nel movimento per la lingua gaelica, si affrontavano diverse tendenze letterarie, fra chi riteneva patriottico attenersi unicamente a tradizioni locali irlandesi e chi invece voleva aprire la cultura gaelica verso orizzonti pi\u00f9 vasti. P\u00e1draig de Br\u00fan era di questa seconda opinione, e nel 1930 cerc\u00f2 di sostenerla con vari articoli sulla rivista gaelica \"Humanitas\" da lui fondata, in cui chiamava a raccolta quanti desideravano sviluppare il movimento gaelico mediante ampi contatti con la cultura umanistica ed europea in generale, anche allo scopo di consentire agli irlandesi di accedere a tale cultura attraverso la lingua gaelica anzich\u00e9 dover passare necessariamente attraverso la mediazione dell'inglese. Ma fu vivacemente contrastato dai sostenitori delle tesi strettamente localistiche, quasi che l'apertura culturale fosse un tradimento dell'irlandesit\u00e0; e nel ristretto ambiente di allora ci\u00f2 bast\u00f2 ad affossare la rivista quasi subito nel 1931. Cos\u00ec de Br\u00fan rest\u00f2 isolato nella sua opera di arricchimento della cultura gaelica, che comunque port\u00f2 avanti per conto suo con un immenso lavoro di traduzioni dalle fonti pi\u00f9 disparate.\nSolo qualche altro scrittore gaelico della sua generazione si volse a modelli esterni, per esempio un altro isolato come il poeta Liam Gogan. Nelle generazioni successive gli scrittori gaelici si apriranno largamente alle culture di ogni parte del mondo, ma ci\u00f2 avverr\u00e0 in un contesto ormai molto cambiato.\nLe traduzioni in gaelico.\nGi\u00e0 nei pochi numeri di vita della rivista \"Humanitas\", De Br\u00fan aveva pubblicato la sua riuscita traduzione gaelica di due ballate medievali francesi (da Fran\u00e7ois Villon) e qualche saggio delle sue traduzioni da Omero. Ma la lista delle traduzioni di de Br\u00fan in gaelico \u00e8 ben pi\u00f9 ampia.\nDal greco antico tradusse le tragedie \"Antigone\" (1926), \"Edipo re\" (1928) ed \"Edipo a Colono\" (1929) di Sofocle; dai francesi del Gran Secolo tradusse \"Atalia\" (1930) di Racine e \"Poliuto\" (1932) di Corneille; nel 1935 il \"Sscrificio di Ifigenia\".\nNella situazione sopra descritta queste traduzioni non ricevettero l'attenzione che meritavano; ma alcuni collegi tenuti da suore di larghe vedute (in Irlanda l'istruzione postelementare era quasi tutta curata da religiosi) fecero recitare tre di queste tragedie dalle allieve, che si appassionarono soprattutto per la rivendicazione delle eroine femminili come Antigone.\nAncora dal greco antico, de Br\u00fan tradusse le \"Vite\" di Plutarco (1936), che leggeva e commentava coi suoi vicini in zona gaelica suscitando interesse soprattutto per i personaggi pi\u00f9 avventurosi.\nTradusse anche alcuni canti dell'Edda (raccolta medievale islandese), varie liriche di Shakespeare, il libro \"The History of Greece\" dello storico irlandese J.B. Bury, ed altro ancora. La sua versione gaelica (\"Valparaiso\") di una poesia in inglese d'autore irlandese (\"The Ship\") ebbe un tale successo da passare nelle antologie come una poesia originale.\nMa le opere pi\u00f9 monumentali di de Br\u00fan, portate avanti con infinita tenacia e maestria, furono (senza contare le traduzioni parziali dell'Iliade) la traduzione integrale dell'Odissea in versi, edita postuma nel 1990, e la traduzione integrale della Divina Commedia in terzine.\nLa Divina Commedia in gaelico.\nAnche questa traduzione fu edita soltanto dopo la sua morte, dapprima col solo Inferno nel 1963, poi integralmente nel 1997, con l'appoggio dell'Istituto Italiano di Cultura, insieme a un saggio dello stesso de Br\u00fan: \"C\u00e9n f\u00e1th go maireann Daint\u00e9 f\u00f3s?\" (\"Perch\u00e9 Dante vive ancora?\").\nPer gli italiani, scorrere questa traduzione della Divina Commedia provoca sensazioni particolari. I nomi dei personaggi danteschi, a loro tanto familiari, si presentano qui in forme nuove, perch\u00e9 adattati foneticamente al gaelico (lo stesso nome di Dante Alighieri diventa \"Daint\u00e9 Ail\u00edgi\u00e9ir\u00ed\"). La traduzione mantiene l'armonia dei versi originali danteschi. Come esempi si riportano qui il primo e l'ultimo verso del poema, inframmezzati da due versi che menzionano l'Italia:\nAltre opere.\nP\u00e1draig de Br\u00fan fu anche poeta in proprio, dapprima alternando l'inglese (p.es. nei gi\u00e0 ricordati omaggi a caduti irlandesi) ed il gaelico (p.es. in un'elegia per il giovane fratello defunto e in una poesia che ricorda uno degli amici delle serate a D\u00fan Chaoin). Dopo la morte gli fu trovato sulla scrivania un poema gaelico in cinquantotto brani, ispirato alla nota serie di incisioni religiose del francese Georges Rouault: \"Miserere\", poi edito nel 1971.\nPer completare il quadro della sua poliedrica attivit\u00e0 letteraria si possono ricordare: i libri gaelici in prosa, come \"Beatha \u00cdosa Cr\u00edost\" (\"Vita di Ges\u00f9 Cristo\"), in collaborazione con un collega di sacerdozio, o un libriccino per ragazzi su San Patrizio; e le traduzioni in altre lingue, come la traduzione dall'inglese in francese della ballata ottocentesca \"Slievenamon\" dell'irlandese Charles J. Kickham."}
{"id": "2099194", "revid": "287204", "url": "https://it.wikipedia.org/wiki?curid=2099194", "title": "Padraig de Brun", "text": ""}
{"id": "2099198", "revid": "1788047", "url": "https://it.wikipedia.org/wiki?curid=2099198", "title": "Campionato nordamericano di pallavolo femminile 1993", "text": "Il XIII campionato nordamericano di pallavolo femminile si \u00e8 svolto dal 20 al 26 settembre 1993 a Colorado Springs, negli Stati Uniti. Al torneo hanno partecipato 6 squadre nazionali nordamericane e la vittoria finale \u00e8 andata per la nona volta, la quinta consecutiva, a Cuba.\nPodio.\nCampione.\nCuba(Nono titolo)\nSecondo posto.\nStati Uniti\nTerzo posto.\nCanada"}
{"id": "2099201", "revid": "2178255", "url": "https://it.wikipedia.org/wiki?curid=2099201", "title": "Luigi Borro", "text": "Biografia.\nFiglio di Francesco e di Francesca Casagrande, il padre lo avrebbe voluto come lui fabbro ma le sue precoci abilit\u00e0 artistiche furono scoperte dal pittore Giovanni De Min che lo raccomand\u00f2 affinch\u00e9 studiasse a Venezia. Alla fine del '42 fu iscritto all'Accademia di Belle Arti dove si distinse particolarmente.\nLa sua opera pi\u00f9 nota \u00e8 il monumento a Daniele Manin (1868) posta a Venezia in campo Manin, che tuttavia non gli valse il successo che probabilmente meritava. Il bozzetto in gesso di quest'opera \u00e8 conservato al Museo del Cenedese di Vittorio Veneto (TV).\nAltra opera importante \u00e8 il monumento ai caduti per la Patria nel 1866 (conosciuto come la \"Teresona\") nel centro di Treviso."}
{"id": "2099205", "revid": "767487", "url": "https://it.wikipedia.org/wiki?curid=2099205", "title": "Per amore... dei soldi", "text": "Per amore... dei soldi \u00e8 un film del 2000 di Marek Kanievska con Paul Newman, Linda Fiorentino e Dermot Mulroney.\nTrama.\nHenry Manning, famoso e ormai vecchio ladro di banche, \u00e8 stato catturato dalla polizia e rinchiuso in prigione. Per cercare di fuggire si finge paralizzato dopo un attacco di ictus. Con questo espediente viene trasferito in una casa di cura dove \u00e8 assistito da molte infermiere: Carol, una in particolare, scoprir\u00e0 il suo segreto e tenta prima di sedurlo per mettere le mani sul suo denaro; tuttavia lui non ci casca. Dopo aver constatato che il suo socio \u00e8 defunto e il figlio di questi si \u00e8 tenuto il malloppo accetta la proposta di fare un ultimo colpo con lei e il marito Wayne: dirottare un furgone portavalori."}
{"id": "2099216", "revid": "124132921", "url": "https://it.wikipedia.org/wiki?curid=2099216", "title": "Ross Antony", "text": "Ex membro del gruppo musicale Bro'sis, costituitosi in Germania, vive e lavora tuttora in questo Paese.\nOrigini e vita privata.\nNato in Inghilterra da una famiglia di artisti \u00e8 salito sul palco per la prima volta all'et\u00e0 di tre anni. Ha preso subito lezioni di ballo e canto. Nel 1995, finita la scuola, si \u00e8 diplomato, dopo un percorso di studi durato tre anni, presso la Guildford School of Acting for Music, Dance and Drama. Ha lavorato sia in pantomime sia in musicals della sua Inghilterra fino al 1997, trovando poi la consacrazione ad Aachen con la parte di Field Marshall nel musical \"Catharine\". In Germania ha svolto numerosi ruoli di spicco come Claude nel musical \"Hair\" a Brema, Joseph nel musical \"Joseph and the Amazing Technicolor Dreamcoat\" ad Essen, e ancora Tabaluga nel musical di Peter Maffay \"Tabaluga &amp; Lilli\" in Oberhausen. Nel 2006 Ross Antony si \u00e8 sposato con il cantante lirico Paul Reeves.\nCarriera.\nBro'Sis.\nHa partecipato alla seconda stagione del programma televisivo tedesco \"Popstars\": arrivato terzo, \u00e8 entrato a far parte della band Bro'Sis.\nSolista.\nAnche prima di far parte del gruppo Bro'Sis, Ross Antony ha pubblicato alcuni singoli nel CD \"Tabaluga &amp; Lila\", in \"Intimate\" e \"\u2026and that's the way it is\".\nNel dicembre 2006 ha partecipato al musical \"Saturday Night Fever\" con il ruolo di \"Bobby C\".\nThe inside me.\nLa biografia di Antony \"The inside me\" (in tedesco) \u00e8 stata pubblicata il 18 marzo 2007; essa si tematizza in diverse aree che parlano di droga, abusi sessuali, amori, gioie e dolori. \u00c8 stata pubblicata successivamente anche una versione in inglese.\nTelevisione.\nNel marzo 2006 \u00e8 stata annunciata la notizia secondo cui Ross Antony avrebbe fatto il suo debutto cinematografico nel ruolo di Ryan Barkeepers in \"Zur\u00fcck zu mir\", insieme a Lilo Wanders. Il film, basato su un reale fatto di cronaca, avrebbe dovuto raccontare la storia d'amore del tedesco Marc e del russo Andrej. Nell'aprile 2006, a causa di motivi finanziari, la produzione \u00e8 stata annullata.\nAll'interno della trasmissione \"Blitz\" su Sat.1-Sendung \u00e8 stato trasmesso per diverse settimane il docu-reality \"Ross &amp; Paul in Love\", incentrato sul cantante e sul suo fidanzato. Nelle otto puntate la coppia \u00e8 stata preparata al matrimonio.\nNel settembre 2006 Antony e la sua partner Nadja si sono piazzati al quarto posto nell'ambito dell'Ochsenrennen su ProSieben.\nDall'11 al 26 gennaio 2008 Ross Antony era nello show di RTL \"Ich bin ein star - Holt mich hier raus!\" (\"Sono una star - Portami via di qui!\") che l'ha visto infine vincitore davanti a Michaela Schaffrath (secondo posto) e Bata Illic (terzo posto).\nIl 14 marzo 2008 \u00e8 stato co-conduttore del programma televisivo musicale \"The Dome\" su RTL II."}
{"id": "2099218", "revid": "1372005", "url": "https://it.wikipedia.org/wiki?curid=2099218", "title": "Enrico Berengario Hohenstaufen", "text": "Era il figlio primogenito del re di Germania e imperatore del Sacro Romano Impero, Corrado III e della di lui seconda moglie, Gertrude di Sulzbach (verso il 1114 \u2013 1146). Era cugino dell'imperatore Federico Barbarossa.\nBiografia.\nIl nome Enrico Berengario gli fu dato in omaggio al nonno materno di suo padre, Enrico IV e al nonno materno, Berengario II di Sulzbach. In alcuni elenchi di re di Germania viene conteggiato come Enrico VI.\nIl 30 marzo 1147, quando Enrico Berengario aveva dieci anni, il padre lo fece incoronare re dei Romani ad Aquisgrana, prima della sua partenza per la seconda crociata, per potersi assicurare la successione e durante la sua assenza gli lasci\u00f2 il compito di governare il regno di Germania, sotto la tutela dell'arcivescovo di Magonza, Enrico.\nNel 1149 Corrado si affrett\u00f2 a rientrare in Germania a causa di una ribellione ispirata dai Welfen, Guelfo VI e Guelfo VII. Per\u00f2, appena giunto in Germania, si ammal\u00f2 e dovette lasciare il comando dell'esercito ad Enrico Berengario, che, il 1\u00ba febbraio 1150, nella battaglia di Flochberg, ottenne una chiara vittoria sulle forze ribelli. Subito dopo Corrado scrisse una lettera all'imperatore bizantino, Manuele I ed alla moglie, l'imperatrice Irene, per chiederle di proporre una moglie per Enrico Berengario, mettendo in evidenza la bella vittoria riportata da Enrico sui guelfi.\nEnrico Berengario mor\u00ec nel corso del 1150 e nessuno fu incoronato re dei Romani. Fu tumulato nel monastero di Lorch.\nDiscendenza.\nNon si hanno notizie di discendenti di Enrico."}
{"id": "2099219", "revid": "767487", "url": "https://it.wikipedia.org/wiki?curid=2099219", "title": "Giovanni De Min (pittore)", "text": "Biografia.\nNacque in una famiglia popolana nell'ottobre del 1786; manifest\u00f2 presto una predisposizione per l'arte. Dapprima ebbe come insegnanti Ludovico da Sergnano e Paolo de' Filippi, successivamente si trasfer\u00ec a Venezia, nel 1803, dove godette della protezione della famiglia Falier, accedendo anche all'Accademia di Belle Arti. Qui fu discepolo di Lattanzio Querena e di Teodoro Matteini. Fu grazie a Leopoldo Cicognara, presidente dell'Accademia veneziana, che assieme a Francesco Hayez, ottenne un pensionato a Roma, presso lo studio di Canova. Qui realizz\u00f2 le prime opere \u201ca fresco\u201d in Vaticano, oltre ad un ed un \"Ercole al bivio\" ad olio. Si distinse anche come disegnatore a penna. Dopo che fu nominato primo pittore la realizzazione degli affreschi del Regio Palazzo di Caserta, vide vanificare l'incarico per la mutata situazione politica nel Regno di Napoli. Richiamato a Venezia nel 1817 dal Cicognara, partecip\u00f2 all'omaggio delle provincie venete per il matrimonio dell'imperatore Francesco I con il quadro ad olio \"Salomone e la regina di Saba\". A Venezia lavor\u00f2 a vari affreschi in diversi palazzi (Palazzo Papadopoli; Palazzo Reale; Comello; e nel Seminario Patriarcale di Serravalle, nel trevigiano) e alla Villa Lucheschi.\nSpostatosi a Padova, vi realizz\u00f2 alcune opere note. Con l'\"Ulisse che uccide i Proci\" di Palazzo Revedin il pittore bellunese avvicina il neoclassicismo italiano a quello francese. De Min conosce la lezione che proviene da oltr'Alpe, ma \u00e8 pittore che comunque interpreta a modo suo tali esperienze. A Conegliano dipinse presso la Chiesa di San Rocco e a Possagno nel Tempio Canoviano. Realizz\u00f2 a olio una \"Morte di Alberico da Romano\" e una \"Resurrezione di Lazzaro\" per la Chiesa di Santa Giustina d'Auronzo. De Min \u00e8 attivo anche a Vicenza. Dopo aver dipinto alcuni episodi della \"Storia di Psiche\" di Palazzo Treves a Venezia, si trasfer\u00ec nel 1831 a Milano ove lavor\u00f2 nei palazzi della contessa Samoyloff, dei conti Passalacqua e Melzi (opere andate distrutte dai bombardamenti americani durante la 2\u00aa Guerra Mondiale). Dopo aver realizzato in casa Samoyloff le \"Storie di Napoleone Bonaparte\", inviso all'Austria, non ricevette pi\u00f9 commissioni a Milano nonostante l'alta considerazione del critico Defendente Sacchi. Nel 1836 dipinse alcune una delle sue opere pi\u00f9 celebri: \"La lotta delle Spartane\" presso la Villa Patt di Sedico; e nel 1837 \"Gli Elvezi soggiogati da Cesare\" a Villa Gera (Conegliano). Per il Municipio di Belluno realizz\u00f2 due dipinti storici. Spostatosi nel 1840 a Ceneda (Vittorio Veneto), dipinse un ciclo monumentale nell'antico Palazzo Municipale. Negli stessi anni lavor\u00f2 in molte chiese. Tra il 1847 e il '48 realizz\u00f2 un gigantesco affresco raffigurante il \"Giudizio Universale\" per la Chiesa di Mirano, ma fu attivo anche in Villa Belvedere e nel Castelletto. A Palazzo Berton di Feltre accanto ad un'altra rappresentazione della \"Morte di Alberico da Romano\", dipinse \"I crociati feltrini di ritorno dalla Terrasanta\".\nDe Min, probabilmente motivato dal suo personale apprezzamento, nel corso del suo apprendistato e in generale della sua attivit\u00e0, sub\u00ec l'influsso di grandi maestri come Giulio Romano, il Pordenone, Pomponio Amalteo, etc... De Min, oltre che come eccellente affrescatore oper\u00f2 anche come architetto, scenografo, regista, incisore, arredatore, ritrattista, paesaggista. Divenne anche amico e assiduo collaboratore di Giuseppe Jappelli. De Min muore il 23 novembre 1859 a Tarzo, in provincia di Treviso."}
{"id": "2099223", "revid": "767487", "url": "https://it.wikipedia.org/wiki?curid=2099223", "title": "Nel silenzio", "text": "Nel silenzio \u00e8 il quinto singolo dei Lost da XD, primo estratto nella nuova versione da Lost live@MTV uscito il 7 novembre 2008.\nVideo.\nil video inizialmente \u00e8 stato girato nell'avveniristica cornice del Museo Oceanografico di Valencia, per la prima volta chiuso al pubblico per 3 giorni per permettere le riprese di un clip musicale."}
{"id": "2099231", "revid": "287204", "url": "https://it.wikipedia.org/wiki?curid=2099231", "title": "Pedro Cieza de Leon", "text": ""}
{"id": "2099235", "revid": "1649409", "url": "https://it.wikipedia.org/wiki?curid=2099235", "title": "Primi ministri dell'Ossezia del Sud", "text": "I primi ministri dell'Ossezia del Sud dal 1991 ad oggi sono i seguenti."}
{"id": "2099237", "revid": "339392", "url": "https://it.wikipedia.org/wiki?curid=2099237", "title": "Aslanbek Bulatsev", "text": ""}
{"id": "2099240", "revid": "15756", "url": "https://it.wikipedia.org/wiki?curid=2099240", "title": "Telecentro Odeon", "text": "Telecentro Odeon \u00e8 un'emittente italiana a carattere regionale. Trasmette i programmi anche di Odeon TV.\nStoria.\nL'emittente nasce nel 1977 nei locali dell'Ippodromo dell'Arcoveggio di Bologna e successivamente si trasferisce in un ex cinema di Ponticella di San Lazzaro di Savena, in provincia di Bologna. La tv trasmetteva per 10 ore giornaliere dall'ippodromo rubriche, replay e quiz sui cavalli vincenti. Negli anni \u201870 c'erano gi\u00e0 tg locale, film, telefilm, sport e celebri programmi come \"Gran Bazar\" condotto da Raffaele Pisu.\nNel 1985 Telecentro viene rilevata dall'imprenditore modenese Rossano Bellelli, che ha anche rilevato l'emittente di Casalfiumanese Telesanterno. L'emittente cresce e diventa partner del gruppo - Odeon TV. \nDal 1988 il gruppo Publivideo 2 di Flavio Bighinati acquista Telecentro e Telesanterno dal gruppo de Il Resto del Carlino e l'emittente ferrarese Telestense. Con il cambio di propriet\u00e0 la nuova sede dell'emittente viene trasferita a Castel Maggiore, alle porte di Bologna. La partnership con Odeon TV non snatura il palinsesto locale, anzi dai propri studi di Bologna Telecentro realizza e fornisce varie trasmissioni allo stesso circuito Odeon. Il gemellaggio con Odeon permette all'emittente di assumere la nuova denominazione di Telecentro Odeon. \nL'emittente \u00e8 visibile in Emilia-Romagna, sul mux di Telesanterno."}
{"id": "2099246", "revid": "120472238", "url": "https://it.wikipedia.org/wiki?curid=2099246", "title": "Mario Cortiello", "text": "Biografia.\nFu allievo di Gennaro Villani ma si stacc\u00f2 presto dal suo influsso; amico e collaboratore di Umberto Lilloni, partecip\u00f2 al chiarismo lombardo, ma ben presto raggiunse uno stile personale riuscendo a rinnovare la pittura napoletana senza allontanarsi dalla tradizione: i suoi pensierosi Pulcinella fluttuanti su sfondi onirici lo fecero chiamare lo Chagall napoletano.\nSue opere sono presenti in numerosi musei italiani tra cui la Galleria d'arte moderna Ricci Oddi di Piacenza.\nHa partecipato ad importanti collettive:\nNel 2006 una sua opera \u00e8 stata scelta per la mostra itinerante \u201cIl Treno dell'Arte\u201d che ha esposto opere di cento tra i pi\u00f9 importanti pittori italiani.\nIl Comune di Massa di Somma gli ha intitolato un viale.\nNel 2008 a Napoli \u00e8 stata organizzata una retrospettiva nel centenario della nascita, tenuta a Castel dell'Ovo.\nCollegamenti esterni.\nhttps://web.archive.org/web/20080512181953/http://www.mediterranea-arte.com/schede%20artisti/Cortiello.htm"}
{"id": "2099247", "revid": "4175", "url": "https://it.wikipedia.org/wiki?curid=2099247", "title": "Loughborough", "text": "Loughborough (IPA: ) \u00e8 una citt\u00e0 di mercato del Regno Unito che si trova nella contea inglese del Leicestershire, del quale \u00e8 il secondo insediamento per popolazione (~ ab. al 2019).\nSi tratta del centro amministrativo del distretto di Charnwood e sede dell'omonima universit\u00e0.\nToponimo.\nLa prima menzione della citt\u00e0 risale al 1086, nel Domesday Book.\nStoria.\nNel 1841 fu la destinazione del primo pacchetto di viaggio, organizzato da Thomas Cook per un Temperance Group, un gruppo rivolto a diminuire il consumo di alcol nella societ\u00e0, di Leicester. A Loughborough ha sede la fonderia di campane pi\u00f9 grande del mondo, la John Taylor Bellfounders, che ha fornito le campane sia per il \"Carillion War Memorial\", uno dei simboli della citt\u00e0, che per York Minster, la Cattedrale di York.\nA nord della citt\u00e0 \u00e8 situata la \"Dishley Grange Farm\", da dove proveniva il rivoluzionario \"Robert Bakewell\", che ha ospitato il \"Leicestershire Country\" \"Show\". Loughborough vanta i giornali \"Loughborough Echo\" e \"Loughborough Guide\", ma vi si trova anche il \"Leicester Mercury\".\nEconomia.\nLa concentrazione di negozi pi\u00f9 importanti della citt\u00e0 si trova tra Market Street e la zona pedonale di Market Place, zone che conservano edifici in stile art dec\u00f2, come ad esempio quello che attualmente ospita il Reel Cinema. Ogni gioved\u00ec e sabato qui ha luogo un grande mercato all'aperto, mentre mensilmente viene organizzato un mercato agricolo. Il primo accenno di un mercato a Loughborough risale al 1221. Il centro commerciale \"'The Rushes\"' venne costruito sul sito dell'ex autostazione, \u00e8 collegato al centro della citt\u00e0 da Churchgate e da Churchgate Mews, il quale ospita a sua volta negozi.\nInfrastrutture e trasporti.\nLa stazione di Loughborugh si trova sulla Midland Main Line, la principale linea delle Midland che scorre ad est della citt\u00e0 e collega Londra a Nottingham e Sheffield a Leeds. In passato c'erano tre vie ferroviarie: l'attuale linea Midland, la Great Central Railway con la sua stazione centrale, ed una ramificazione della linea da Nuneaton, parte della London and North Western Railway. Brush Traction, costruttore di locomotive, ha sede nella citt\u00e0.\nLo svincolo autostradale 23 della M1 si 5\u00a0km ad ovest. Si pu\u00f2 arrivare anche da nord con lo svincolo 24, passando attraverso Kegworth e Harthern sulla A6.\nLe compagnie di autobus che servono la zona sono la Arriva, la Paul S. Wilson Coaches, e la Kinch Bus.\nIl fiume Soar scorre ad est della citt\u00e0. La navigazione a nord, verso il fiume Trent, fu realizzata nel 1778 dalla Loughborough Navigation, che si interrompe al molo di Loughborough, tra Derby Road e Bridge Street. In seguito fu creata anche la Leicester Navigation, collegata alla Loughborough Navigation al Canal Bridge, e quindi al fiume Soar a sud della citt\u00e0. Entrambe le Navigation fanno parte della Grand Union Canal.\nSport.\nIl Rugby Union Club, Loughborough RFC, fondato nel 1891, si allena sui campi da gioco di Derby Road.\nAltri gruppi sportivi sono il Loughborough Dynamo Football Club ed i Loughborough Aces. \u00c8 presente anche un'associazione di Netball al Loughborough Leisure Centre. Un tempo la citt\u00e0 ospitava una squadra professionale di calcio, il Loughborough F. C., nella Football League verso la fine del 1800. Il cricket \u00e8 particolarmente seguito, e diversi livelli sono rappresentati dalle seguenti squadre: Loughborough Town C.C., Loughborough Carillon C.C., Loughborough Carillon Old Boys' C.C. e Loughborough Greenfields C.C. L'universit\u00e0 \u00e8 la sede della ECB National Cricket Academy, utilizzata dalla squadra nazionale inglese come principale centro di allenamento. Vi \u00e8 anche il gruppo di nuoto, il Loughborough Town Swimming Club.\nEventi e manifestazioni.\nDal 1997 in maggio si tiene il Canal Festival, nei pressi del Chain Bridge, evento che attrae circa 10.000 visitatori. In maggio, dal 1980, si tiene il tradizionale picnic nel parco. Viene organizzato dalla Charnwood Arts e si svolge a Queen's Park. Streets Alive, Strade Vive, \u00e8 un'altra manifestazione organizzata nello stesso periodo dell'anno dalla Charnwood Arts e dal Charnwood Borough Council.\nNovembre \u00e8 il mese di una grande fiera, con attrazioni tipo luna park e stand gastronomici, fiera che occupa il centro cittadino dal mercoled\u00ec pomeriggio fino a domenica sera.\nIl cinema Reel ha sei schermi, fu costruito nel 1936 in stile art deco. Nel tempo ha cambiato vari nomi: Pal Court and Ballroom, Empire, Classic e Curzon."}
{"id": "2099256", "revid": "958185", "url": "https://it.wikipedia.org/wiki?curid=2099256", "title": "Louis Brandeis", "text": "\u00c8 ricordato per aver perseguito gratuitamente tematiche di grande rilevanza sociale, promuovendo l'avanzamento del diritto in vari campi e la tutela delle libert\u00e0 civili. Sostenne fortemente il movimento sionista statunitense.\nBrandeis influenz\u00f2 decisivamente l'amministrazione di Woodrow Wilson, in modo tale da sostenere la Dichiarazione Balfour del 1917.\nBiografia.\nBrandeis crebbe a Louisville, nel Kentucky, da una famiglia di origini ebraiche, immigrata negli Stati Uniti dall'Europa. Studi\u00f2 alla Harvard Law School, laureandosi all'et\u00e0 di vent'anni con la media pi\u00f9 alta nella storia del College.\nSi stabil\u00ec a Boston, dove divenne un noto avvocato grazie al suo lavoro sulle cause sociali che avrebbero apportato benefici alla societ\u00e0. Favor\u00ec lo sviluppo del concetto di diritto alla privacy scrivendo insieme a Samuel Warren un articolo dal titolo \u00ab\"The Right To Privacy\"\u00bb sulla \"Harvard Law Review\", per il quale fu accreditato dallo studioso di diritto Roscoe Pound per aver compiuto \"nientemeno che l'aggiunta di un nuovo capitolo al nostro diritto\". Anni dopo, nel suo libro \"Other People's Money\", sugger\u00ec i modi per tenere a freno il potere delle grandi banche e fondi d'investimento, che spiega parzialmente perch\u00e9 egli in seguito combatt\u00e9 contro potenti \"corporation\", monopoli, corruzione pubblica, e consumismo di massa, che egli considerava essere a detrimento della cultura e dei valori americani. Egli divenne inoltre attivo nel movimento sionista, considerandolo una soluzione alla \"questione ebraica\", e all'antisemitismo in Europa e in Russia e, al tempo stesso, un modo per \"rivitalizzare lo spirito ebraico\".\nQuando le finanze familiari divennero sicure, cominci\u00f2 a dedicare la maggior parte del suo tempo alle cause di interesse pubblico, ci\u00f2 che gli guadagn\u00f2 in seguito il soprannome di \u201cPeople's Lawyer\u201d, l'\u201cavvocato del popolo\u201d. Brandeis insisteva nel patrocinare cause legali senza essere pagato, in modo da essere libero nell'affrontare le pi\u00f9 ampie tematiche che vi erano implicate. Tra i primi casi degni di nota vi furono le azioni volte a prevenire i monopoli ferroviari, quelle a tutela del posto di lavoro e della legislazione sul lavoro, il supporto alla creazione del sistema della Federal Reserve, la presentazione di idee per la nuova Federal Trade Commission (FTC). Acquis\u00ec visibilit\u00e0 per aver proposto una memoria difensiva, divenuta famosa come \"Brandeis Brief,\" basata su perizie di esperti in altre professioni chiamati a sostenere la sua tesi, stabilendo cos\u00ec un nuovo precedente nella presentazione delle prove.\nNel 1916, il Presidente Woodrow Wilson nomin\u00f2 Brandeis alla Corte Suprema degli Stati Uniti. Tuttavia, la sua nomina fu aspramente contestata, in parte perch\u00e9, come scrisse il giudice supremo William Orville Douglas, - \"\u201cBrandeis era un crociato militante in favore della giustizia sociale, qualunque fosse la sua controparte. Era pericoloso non solo per la sua brillantezza, la sua precisione, il suo coraggio. Era pericoloso perch\u00e9 incorruttibile [...] i timori dell'Establishment era accresciuti dal fatto che Brandeis era il primo ebreo nominato alla Corte suprema\"\". Egli fu comunque confermato e sarebbe diventato una delle pi\u00f9 famose e influenti figure che abbiano mai fatto parte della Corte. Le sue opinioni legali erano, secondo gli studiosi di diritto, tra le \u201cpi\u00f9 grandi difese\u201d della libert\u00e0 di parola e del diritto alla privacy mai scritte da un membro dell'Alta Corte.\nLa Brandeis University del Massachusetts prende il suo nome.\nLegami familiari.\nEra cugino di secondo grado di Irma Brandeis."}
{"id": "2099260", "revid": "729019", "url": "https://it.wikipedia.org/wiki?curid=2099260", "title": "Unit\u00e0 101", "text": "L'Unit\u00e0 101 \u00e8 stata una unit\u00e0 delle forze speciali di difesa israeliane (IDF). \u00c8 stata fondata e comandata da Ariel Sharon per ordine del primo ministro David Ben-Gurion a partire dal mese di agosto 1953. Fu creata al fine di contrastare al meglio una serie di attacchi di Fedayyin arabi contro gli israeliani, che l'IDF non riusciva a fermare, era caratterizzata da un addestramento scrupoloso e da un modo di operare efficiente e spietato, molte furono le incursioni contro villaggi arabi dove spesso venivano uccisi civili, tra cui donne e bambini.\nL'unit\u00e0 101 \u00e8 stata fusa nella brigata paracadutista nel 1954, e successivamente sciolta."}
{"id": "2099263", "revid": "237545", "url": "https://it.wikipedia.org/wiki?curid=2099263", "title": "Thomas B\u00e9raud", "text": ""}
{"id": "2099264", "revid": "137693", "url": "https://it.wikipedia.org/wiki?curid=2099264", "title": "La serva amorosa", "text": "La serva amorosa \u00e8 una commedia di Carlo Goldoni del 1752. Fa parte delle commedie scritte per un impegno contrattuale con il capocomico Girolamo Medebach\nLa serva civetta \u00e8 una figura presente in tante opere goldoniane, ma qui si sublima in vera e propria benefattrice. Corallina opera per il bene altrui senza interesse. Infatti l'amore che prova per il suo padrone Florindo, \u00e8 completamente disinteressato, un amore protettivo e quasi materno. Due volte rifiuta quello che risulterebbe logico: sposare il padrone per il quale aveva fatto tanto.\nCorallina per\u00f2 \u00e8 pi\u00f9 saggia di Florindo e suo padre Ottavio, entrambi favorevoli al matrimonio per gratitudine alla serva fedele. Lei cos\u00ec ne ragiona a Florindo: \nLa questione della dote sembra essere sollevata giusto per togliere il pensiero del matrimonio dalla testa di Florindo; non si pu\u00f2 certo accusarla di fare tutto per i soldi. \u00c8 da notare la sua umilt\u00e0: non si ritiene degna di sposare il \u201cfiglio unico di casa ricca e civile\u201d, la legge delle differenze sociali \u00e8 forte, ed \u00e8 ancora pi\u00f9 forte la dipendenza dalla voce del mondo, capace certamente di rovinare la reputazione delle donne.\nLa logica infallibile di Corallina si integra con un'altra ragione, pronunciata quando rimane sola: \nQui emerge la sua caratteristica pi\u00f9 importante, accanto all'altruismo: l'intelligenza. Riesce a cogliere la psicologia della situazione, che per il momento \u00e8 favorevole per lei, ma presto potrebbe tornarle contro.\nQuando entra in scena la prima volta, la si vede lavorare su un paio di calze, che devono procurare il pranzo di quel giorno. Dato che le vende a Rosaura, comincia anche a mettere in moto il suo piano del matrimonio tra lei e Florindo. La sua forza nella sventura si intravede nella seguente affermazione: In evidente contrasto con la dichiarazione citata sopra nella scena con Pantalone, sembra probabile che un'affermazione del genere tenda a salvare l'orgoglio del padrone. L'inettitudine di quest'ultimo \u00e8 in perfetto contrasto con l'energia dinamica di Corallina: pi\u00f9 lui si abbandona alla disperazione, pi\u00f9 lei si impegna a cambiare le cose. Come tante altre volte, si assiste nell'opera goldoniana alla debolezza maschile e alla forza femminile. Florindo si lamenta, piange, sospira, fa perdere la pazienza perfino alla sua serva amorosa: Anche in questi presunti rimproveri si intravede per\u00f2 il suo infinito altruismo, il suo sforzo di far passare il malumore al \u201cpadroncino\u201d.\n\u201c...ma quando ancora mi dovessi ingannare, e meco dovesse essere ingrato, non mi pentir\u00f2 mai di quello che per lui ho fatto, essendo certa e sicura, che il bene \u00e8 sempre bene; e che tutto il bene, che da noi si fa, viene ricompensato dal cielo; signor s\u00ec, dal cielo, che conosce il cuore delle persone, e premia e rimunera le buone opere e le buone intenzioni.\u201d(II/3) Ecco la motivazione morale della serva altruista.\nPoetica.\nGoldoni nella prefazione dice:. Come avviene anche nella Donna di garbo, l'autore cerca di difendere la sua protagonista contro le critiche; richiama la propria esperienza di aver incontrato delle serve cos\u00ec \u201cpronte di spirito\u201d. Per quanto riguarda l'attrice Marliani, anche in questo caso il ruolo fu modellato proprio sulla sua personalit\u00e0. .\nLe parole finali di Corallina, che sembrano prendere una posizione evidente nel dibattito sulle donne svolto proprio in quell'epoca: \nLa critica vede nel \"carattere\" di Corallina una anticipazione di quello di Mirandolina de La locandiera commedia scritta dopo pochi mesi che ha avuto una fama molto pi\u00f9 importante."}
{"id": "2099265", "revid": "6923", "url": "https://it.wikipedia.org/wiki?curid=2099265", "title": "Conferenza delle Nazioni Senza Stato d'Europa Occidentale", "text": "La Conferenza delle Nazioni Senza Stato d'Europa Occidentale, in sigla CONSEU, \u00e8 un'organizzazione internazionale non governativa che si propone come forum di dibattito e riflessione a cui partecipano organizzazioni politiche, culturali e civiche interessate a promuovere un'Europa occidentale rispettosa delle diversit\u00e0 nazionali con particolare attenzione alle nazioni senza Stato. Da non confondersi con l'Organizzazione delle nazioni e dei popoli non rappresentati di tutto il mondo (UNPO)."}
{"id": "2099266", "revid": "1857092", "url": "https://it.wikipedia.org/wiki?curid=2099266", "title": "Giuseppe Gabardini", "text": "Biografia.\nGabardini, emigrato in Francia, si avvicina all'aeronautica a Parigi ove nel 1909 progetta e costruisce il suo primo idroplano.&lt;br&gt;\nRientrato in Italia nel 1912, si stabilisce a Taliedo dove fonda la \"Aeroplani Gabardini\" grazie all'aiuto economico del cugino Guido Carbone. Nello stesso anno realizza un monoplano con motore Anzani 6 cilindri da 50-60 hp. Giunto a Cameri nel 1913, rileva le attivit\u00e0 della A.V.I.S., la fallita scuola di volo dell'ingegnere francese Clovis Thouvenot ed inoltra al sindaco una richiesta per costruire un fabbricato ad uso officina presso il campo di volo di Cameri: fu cos\u00ec che nacque la \"Aeroplani Gabardini-Officine e scuola di volo-Aerodromo Cameri\". La scuola di volo rimase attiva sino al 1930 quando Italo Balbo ne decret\u00f2 la chiusura.&lt;br&gt;\nTra il febbraio 1923 ed il dicembre 1926 Giuseppe Gabardini fu sindaco di Cameri e nel 1924 concesse la cittadinanza onoraria camerese a Benito Mussolini.\nVelivoli Gabardini.\nPartendo dal Gabardini Lictor 90, la Cansa produsse il Lictor 130 con motore Alfa Romeo da 130 CV."}
{"id": "2099267", "revid": "20445836", "url": "https://it.wikipedia.org/wiki?curid=2099267", "title": "Nazioni", "text": ""}
{"id": "2099269", "revid": "287204", "url": "https://it.wikipedia.org/wiki?curid=2099269", "title": "Gloria Giachi", "text": "Ha vinto gli europei under 17 del 2008.\nCarriera.\nClub.\nInizia la sua carriera pallanuotistica all'AN Certaldo partecipando nella stagione 2003-2004 al campionato \"esordienti\" a squadre miste (cio\u00e8 sia maschi sia femmine).\nNel 2005-2006 passa alla Fiorentina waterpolo Certaldo che militava nel campionato di serie A2 femminile e che aveva come tecnico Marco Mancini. Nell'agosto 2006 si classifica al secondo posto del campionato italiano ragazze.\nNella stagione 2006-2007 la Fiorentina partecipa al suo primo campionato di serie A1 e Gloria fa parte di questa squadra.\nNella stagione 2007-2008, non avendo molto spazio per giocare nella Fiorentina e essendo anche molto giovane, viene mandata in prestito alla Rari Nantes Florentia dove disputa un ottimo campionato segnando anche molti gol.\nNella stagione 2008-2009 giocher\u00e0 nuovamente per la Rari Nantes Florentia.\nNazionale.\nDal 3 al 10 agosto 2008 Gloria partecipa con la nazionale italiana under 17 ai campionati europei di Gyor in Ungheria, dove si qualifica campione d'europa under 17 battendo in finale i padroni di casa per 10 a 7 (parziali: 2-2, 2-0, 3-1, 3-4) senza segnare gol, autrice comunque di un'ottima prestazione."}
{"id": "2099275", "revid": "93556", "url": "https://it.wikipedia.org/wiki?curid=2099275", "title": "Repubblica Socialista Sovietica di Bessarabia", "text": "La Repubblica Socialista Sovietica di Bessarabia o RSS Bessaraba (in russo: \u0411\u0435\u0441\u0441\u0430\u0440\u0430\u0431\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430, \u0411\u0435\u0441\u0441\u0430\u0440\u0430\u0431\u0441\u043a\u0430\u044f \u0421\u0421\u0420) fu uno Stato formato dai bolscevichi come parte dei loro piani per stabilire il controllo sulla Bessarabia, che era stata unita alla Romania nel corso degli eventi successivi alla rivoluzione russa del 1917. Lo Stato recante questo nome non ha mai avuto effettiva esistenza.\nLa BeSSR fu proclamata il 5 maggio 1919 ad Odessa quale \"Governo provvisorio in esilio degli operai e dei contadini\", istituito l'11 maggio 1919 a Tiraspol come parte autonoma della RSSF Russa. N\u00e9 Odessa n\u00e9 Tiraspol tuttavia facevano parte della Bessarabia storica. Il progetto di territorio includeva Tiraspol, il Chersoneso, Balta, Olgopol e parte della Podolia. \nL'auto-proclamato governo della RSS Bessaraba non riusc\u00ec mai ad avere alcun controllo su una parte della Bessarabia che, dal 9 aprile 1918, era unita alla Romania.\nL'unione della Bessarabia con la Romania non fu riconosciuta dalle autorit\u00e0 sovietiche e la proclamazione della RSS Bessaraba fu un provvedimento volto a predisporre una futura invasione da parte dell'esercito sovietico.\nNell'agosto del 1919 forze polacche e francesi entrarono nel territorio conteso. Il governo locale ebbe colloqui con le autorit\u00e0 militari francesi mentre avevano luogo scontri militari e politici, ma fu sciolto nel settembre 1919 dopo che l'esercito di Denikin aveva assunto il controllo della regione di Odessa.\nLe potenze europee occidentali riconobbero l'unione della Bessarabia alla Romania col Trattato di Parigi del 1920. Tuttavia, gli Stati Uniti rifiutarono di firmare quel Trattato a causa del fatto che la Russia non era rappresentata nella Conferenza. Ci\u00f2 fu utile all'Unione Sovietica per poter riprendere il controllo della Bessarabia: cosa che in effetti si realizz\u00f2 venti anni pi\u00f9 tardi."}
{"id": "2099276", "revid": "1537829", "url": "https://it.wikipedia.org/wiki?curid=2099276", "title": "Euro Hockey Tour", "text": "L'Euro Hockey Tour (abbreviato come EHT) \u00e8 una competizione europea di hockey su ghiaccio per rappresentative nazionali, nata nel 1996. Il torneo \u00e8 aperto alle sole quattro maggiori formazioni del continente: Finlandia, Repubblica Ceca, Russia e Svezia.\nQuesta manifestazione viene solitamente trattata dalle federazioni dei paesi partecipanti come un'ottima occasione di preparazione ai mondiali, durante la quale i giocatori pi\u00f9 giovani, o comunque meno esperti, possono giocare ad alti livelli difendendo i colori della propria patria.\nLa Finlandia \u00e8 la squadra che vanta pi\u00f9 successi, con ben 8 vittorie finali.\nFormato.\nLa competizione consta di quattro tornei indipendenti: gli Czech Hockey Games in Repubblica Ceca, la Karjala Cup in Finlandia, Channel One Cup in Russia e gli Sweden Hockey Games in Svezia. Al termine dei quattro tornei le squadre sono inserite nella classifica generale in base ai punti ottenuti in ogni torneo e quindi disputano le finali.\nIn ogni torneo cinque partite sono giocate nella citt\u00e0 ospitante il torneo, mentre un'altra viene giocata in una differente citt\u00e0 di uno degli altri paesi partecipanti al torneo: in questo modo anche la squadra ospitante disputa almeno una partita in trasferta. Durante la Karjala Cup 2007, ad esempio, la partita fra Svezia e Russia fu giocata a J\u00f6nk\u00f6ping, in Svezia, anzich\u00e9 in Finlandia ove si disputava il torneo.\nFinali.\nPrima della stagione 2003-04 non veniva disputata alcuna finale n\u00e9 venivano assegnate medaglie. La classifica finale era stilata in base ai soli punteggi ottenuti nei vari tornei. A partire, dunque, dal 2003 sino al 2007 le prime due squadre della classifica generale disputavano la finale per l'oro e l'argento in una doppia sfida andata e ritorno; con la stessa formula la terza e la quarta si disputavano l'ultima medaglia in palio, il bronzo.\nNella stagione 2005-06 le finali si sono giocate nell'arco di una singola partita e non di due. Dal 2007-08 si \u00e8 tornati alla formula originale: non si giocano pi\u00f9 finali, ma le medaglie vengono assegnate in base alla classifica finale.\nIl vincitore dell'Euro Hockey Tour viene ufficiosamente considerato campione d'Europa.\nPremio.\nDal 2007 - fino al 2011 - \u00e8 assegnato al vincitore di ciascun torneo un premio in denaro di \u20ac 120.000; per il vincitore della stagione EHT \u00e8 stanziato un'ulteriore premio di altri \u20ac 120.000.\nSquadre partecipanti.\nPartecipano solo quattro formazioni del continente europeo:"}
{"id": "2099277", "revid": "1728", "url": "https://it.wikipedia.org/wiki?curid=2099277", "title": "Severo III", "text": ""}
{"id": "2099279", "revid": "299811", "url": "https://it.wikipedia.org/wiki?curid=2099279", "title": "Festa della Pecorella", "text": ""}
{"id": "2099281", "revid": "339392", "url": "https://it.wikipedia.org/wiki?curid=2099281", "title": "S\u00f8ren Kierkegaard e Friedrich Nietzsche", "text": ""}
{"id": "2099297", "revid": "339392", "url": "https://it.wikipedia.org/wiki?curid=2099297", "title": "Acqua di gi\u00f2", "text": ""}
{"id": "2099298", "revid": "175425", "url": "https://it.wikipedia.org/wiki?curid=2099298", "title": "Al-Zamalek", "text": ""}
{"id": "2099299", "revid": "729019", "url": "https://it.wikipedia.org/wiki?curid=2099299", "title": "Tranvia di Woltersdorf", "text": "La tranvia di Woltersdorf (in tedesco \"Woltersdorfer Stra\u00dfenbahn\") \u00e8 una linea tranviaria interurbana che collega il centro abitato di Woltersdorf alla stazione di Rahnsdorf della S-Bahn di Berlino.\n\u00c8 gestita dalla societ\u00e0 Woltersdorfer Stra\u00dfenbahn GmbH, integrata nel consorzio trasportistico Verkehrsverbund Berlin-Brandenburg (VBB).\nNel consorzio \u00e8 indicata con il numero di linea 87.\nStoria.\nLa tranvia fu realizzata per consentire collegamenti rapidi fra Berlino (raggiungibile tramite \"S-Bahn\") e le nuove aree, destinate all'espansione residenziale, intorno al centro abitato di Woltersdorf. Un esempio analogo di positivo coordinamento fra le infrastrutture di trasporto ed l'espansione edilizia \u00e8 dato dalla vicina, e contemporanea, tranvia di Sch\u00f6neiche e R\u00fcdersdorf.\nDopo pochi mesi di costruzione, preceduti per\u00f2 da anni di discussioni, la linea entr\u00f2 in servizio il 17 maggio 1913.\nNella storia della tranvia non vi furono particolari eventi; un progetto di prolungamento fino ad Alt-Buchhorst (1927) venne approvato, ma non realizzato.\nOggi la tranvia di Woltersdorf continua a rivestire un ruolo di grande importanza; oltre ai viaggiatori pendolari, una larga quota di traffico \u00e8 rappresentata dai turisti, attratti dalle bellezze del paesaggio boscoso e lacustre circostante il capolinea di Woltersdorf."}
{"id": "2099318", "revid": "1833487", "url": "https://it.wikipedia.org/wiki?curid=2099318", "title": "Coltello da formaggio", "text": "Il coltello da formaggio \u00e8 un tipo di coltello usato per tagliare il formaggio a tavola.\nDescrizione.\nHa la dimensione uguale o poco maggiore di un normale coltello da tavola con manico in legno o plastica. La lama \u00e8 sottile e seghettata, ma la caratteristica principale \u00e8 quella di avere una doppia punta leggermente ricurva all'indietro che serve ad infilzare i pezzetti di formaggio dopo averli tagliati.\nNon \u00e8 una posata individuale ma \"da servizio\", segue il formaggio sul piatto o tagliere con cui va in tavola, non si usa per il Parmigiano Reggiano (per il quale si usa invece il tagliagrana)."}
{"id": "2099320", "revid": "6923", "url": "https://it.wikipedia.org/wiki?curid=2099320", "title": "La citt\u00e0 e la metropoli", "text": "La citt\u00e0 e la metropoli \u00e8 un romanzo di Jack Kerouac pubblicato nel 1950 dalla casa editrice Harcourt Brace. Il romanzo, composto tra il 1946 e il 1948, viene inizialmente rifiutato da diversi editori soprattutto per via dell'eccessiva lunghezza. Fu il primo lavoro importante pubblicato da Kerouac, che solo sette anni dopo sarebbe diventato famoso con \"Sulla strada\". L'opera \u00e8 ricca di reminiscenze dello stile autobiografico di Thomas Wolfe. Come tutti gli scritti principali di Kerouac, il romanzo \u00e8 essenzialmente autobiografico, anche se lo \u00e8 meno della maggior parte dei suoi altri lavori. \u00c8 anche un romanzo pi\u00f9 tradizionale dei successivi, scritto in un periodo di anni e con molti pi\u00f9 artifizi letterari di quanti non si trovano nella prosa spontanea tipica del Kerouac pi\u00f9 maturo. La figura dell'autore viene scissa nei tre personaggi principali del romanzo, ognuno dei quali rappresenta una caratteristica propria di Kerouac: Joe Martin, rappresenta l'animo da vagabondo di Kerouac; Francis Martin il suo animo da intellettuale; Peter Martin quello da giocatore di football. La trama del romanzo, incentrato su due localit\u00e0 differenti (la town \u00e8 Galloway, dietro il quale pseudonimo si nasconde Lowell, citt\u00e0 natale di Kerouac; la city, invece, \u00e8 New York), narra la storia della famiglia Martin dal 1935 al 1946, in un periodo di tempo che va dagli ultimi anni del primo dopoguerra, caratterizzati da una tranquilla vita cittadina, ai primi anni del secondo dopoguerra, anni in cui si forma a New York il nucleo originario della Beat Generation. Le vicende della famiglia Martin fungono da microcosmo per la critica dell'autore alla scena americana contemporanea."}
{"id": "2099323", "revid": "767487", "url": "https://it.wikipedia.org/wiki?curid=2099323", "title": "Stress (gruppo musicale)", "text": "Gli Stress sono uno storico gruppo musicale Heavy metal brasiliano formatosi nel 1974 e tuttora attivi.\nBiografia.\nFormati nel '74 dall'incontro dei futuri membri del gruppo in una scuola, furono la prima band metal brasiliana del mondo, ed anche la prima a commercializzare un album. La loro carriera inizi\u00f2 reinterpretando brani di artisti quali Rolling Stones, Nazareth, Sweet, Led Zeppelin, Black Sabbath, Deep Purple e altri gruppi del genere. La formazione del tempo consisteva in: ChamoneI Andr\u00e8 alla batteria, Leonardo Revenue alle tastiere, Roosevelt Bala alla voce, Wilson Mota alla chitarra e Paulo Lima al basso. Il primo concerto della band, se tralasciamo le varie esibizioni live agli anniversari della scuola, avvenne nel 1977.\nNel 1978 la band cominci\u00f2 a lavorare ai primi pezzi, sotto l'influenza di gruppi metal quali Judas Priest, Saxon e Iron Maiden, cantati sia in inglese sia in portoghese, ma a causa della richiesta dei fan che volevano comprendere i testi, tutti i testi delle canzoni furono riscritti in portoghese.\nLa pubblicazione del primo album avvenne nel 1982, anno in cui vide la luce l'album omonimo del gruppo, Stress. L'album presentava uno speed metal molto duro in certi pezzi accompagnato da un metal classico in altre canzoni dove era ben pi\u00f9 che evidente l'influenza di gruppi anni settanta quali Led Zeppelin, Black Sabbath e Deep Purple. I temi dell'album sono anche incentrati sul sociale, ne \u00e8 un esempio la canzone \"Stressencefalodrama\" che denuncia fortemente la politica di censura e tortura adottata dal governo brasiliano in quegli anni. Molte delle canzoni hanno comunque dovuto subire cambiamenti ai testi o ai titoli per causa della censura di quei tempi.\nAll'uscita dell'album segue un gran successo per la band, ad esempio la canzone \"O Or\u00e1culo do Judas\" fu una delle canzoni pi\u00f9 ascoltate nelle radio in Rio de Janeiro, portando moltissimi fan alla band e mettendola sotto lo sguardo dei media Brasiliani.\nTre anni dopo la pubblicazione dell'album gli Stress ritornano sul mercato con l'album Flor At\u00f4mica (che present\u00f2 anche la traccia \"Sodoma e Gomorra\", gi\u00e0 vista nell'album precedente), consolidando lo status di gruppo di culto nella scena metal Brasiliana, scena che sarebbe stata successivamente dominata dal Thrash metal di gruppi come Mutilator, Atomica, Sepultura e Sarc\u00f3fago.\nDopo la pubblicazione dell'album la band continu\u00f2 a fare concerti ma non riusc\u00ec a produrre un altro gruppo quindi nel 1987 decisero di sciogliersi.\nNel 1995 per\u00f2 la band si riun\u00ec, pubblicando nel 1996 un nuovo album chiamato Stress III, contenente pezzi inediti. Segue dell'altro silenzio dalla band che viene rotto nel 2005 quando viene pubblicato un demo contenente solo una canzone inedita.\nAttualmente vi sono delle voci di corridoio riguardo al fatto che la band sta lavorando a del nuovo materiale da pubblicare, ma non vi \u00e8 stata nessuna dichiarazione ufficiale al riguardo."}
{"id": "2099339", "revid": "399", "url": "https://it.wikipedia.org/wiki?curid=2099339", "title": "Montebibico", "text": "Montebibico \u00e8 una frazione del comune di Spoleto (PG), posta a 820 Secondo i dati del censimento Istat del 2001, gli abitanti sono 97 . Il paese \u00e8 prevalentemente agricolo e in particolare la castanicoltura \u00e8 l'attivit\u00e0 principale. Il paese conta due agriturismi e varie aziende di agricoltura biologica."}
{"id": "2099340", "revid": "59785", "url": "https://it.wikipedia.org/wiki?curid=2099340", "title": "Ager Vaticanus", "text": "Ager Vaticanus era detta la piana alluvionale sulla sponda destra del Tevere (chiamata anche \"Ripa Veientana\", ad indicare il dominio etrusco del periodo arcaico), posta tra il Gianicolo, il Colle Vaticano e Monte Mario, fino alla confluenza del Cremera.\nStoria.\nL'etimologia di \"Vaticanus\" rinvia forse ad un insediamento arcaico etrusco di nome \"Vaticum\". Varrone fa derivare il nome da un dio locale Vaticanus, che a sua volta traeva il proprio nome da \"vaticinium\": nessuna contraddizione sostanziale appare tuttavia tra le due etimologie, se si tiene conto che l'arte dei vaticini, l'aruspicina, era stata introdotta a Roma appunto dagli Etruschi.\nGli \"Horti\".\nLa zona, bassa oltre che pianeggiante ed esposta alle periodiche inondazioni del Tevere, rimase destinata a pascolo e agricoltura fin verso la fine del I secolo a.C., quando lo sviluppo della viabilit\u00e0 locale lungo la via Cornelia (verso il porto di Caere), della via Trionfale verso Veio e della via Aurelia \"nova\" ne rese interessante l'appropriazione per le grandi famiglie, che vi costruirono lussuose residenze private suburbane (\"Horti\").\nGli scavi effettuati in vari periodi nella zona che va da Santo Spirito in Sassia al Palazzaccio hanno portato alla luce tracce di fabbriche di I e II secolo, pertinenti agli \"Horti Agrippinae\".\nDalla madre Agrippina gli Horti passarono a Caligola, che vi fece costruire un ippodromo (il \"Circus Gaianus\"). Per segnarne la spina Caligola vi eresse un obelisco egiziano - unico rimasto sempre in piedi, tra i numerosi obelischi di Roma - che fu poi spostato da Sisto V in Piazza San Pietro.\nIl circo e gli \"Horti\" passarono poi a Nerone, che li utilizz\u00f2 sia per ricoverare i romani sinistrati dal grande incendio del 64, sia per far eseguire le condanne al supplizio dei cristiani accusati dell'incendio stesso. Il nome popolare del territorio oltre Tevere a nord del Trastevere rimase cos\u00ec, fino a tutto il Medioevo, \"Prati di Nerone\".\nNel demanio imperiale confluirono anche i vicini \"Horti Domitiae\", propriet\u00e0 della moglie di Domiziano, Domizia Longina, nella cui area sorse poi il Mausoleo di Adriano. Pi\u00f9 discosto dal fiume, Traiano fece edificare una \"Naumachia\", impianto destinato a rappresentare battaglie navali.\nLe aree sepolcrali.\nL'Ager Vaticanus rimase sempre al di fuori dalla cinta muraria di Roma. Secondo la tradizione romana, quindi, anche lungo le vie che lo attraversavano si insediarono necropoli e sepolcri, normalmente lasciati in situ finch\u00e9 non sorgeva l'esigenza di demolirli per far posto a nuove costruzioni, o per recuperarne materiali.\nFu questo il destino della cosiddetta \"Meta Romuli\" (l'altra piramide funeraria esistente a Roma oltre a quella di Gaio Cestio fuori Porta San Paolo) e del vicino grande monumento cilindrico con torre sovrapposta detto \"Terebinthus Neronis\" che, insieme, venivano indicati nel Medioevo come il luogo del martirio di Pietro. Di entrambi i monumenti sono state rinvenute tracce durante la costruzione dei nuovi edifici in Via della Conciliazione.\nSuscit\u00f2 ad esempio molta commozione pubblica il rinvenimento nel 1889, durante i lavori per la costruzione del Palazzo di Giustizia, del sarcofago di una giovane Crepereia Tryphaena che conteneva, insieme al corredo funebre, una bambolina dalle braccia snodabili.\nIl rinvenimento pi\u00f9 recente \u00e8 quello (avvenuto nel 2003 ma pubblicato solo nel 2006) della grande necropoli detta di Santa Rosa, lungo la via Triumphalis, scoperta durante lo scavo del parcheggio del Vaticano sotto il Gianicolo. Quest'ultimo sito non \u00e8 isolato, ma costituisce una parte del vasto sepolcreto che era stato gi\u00e0 rinvenuto ed esplorato negli anni cinquanta, detto \"dell'Autoparco\".\nIl sepolcro di Pietro e la basilica costantiniana.\nIn uno di questi sepolcri, assai modesto, si tramanda sia stato deposto il corpo di Pietro dopo la crocifissione avvenuta sotto Nerone. Quando Costantino legittim\u00f2 il culto cristiano con il suo Editto di Milano e diede inizio con il Laterano al suo programma di edilizia pubblica cristiana, non lo fece negli spazi pubblici di Roma, ma su aree poste ai margini dell'area urbana ed appartenenti al demanio imperiale. Cos\u00ec fu iniziata la costruzione, nel IV secolo, della prima basilica dedicata a San Pietro, stabilita secondo l'uso cristiano sopra quello che la tradizione vuole sia il suo sepolcro (la \"confessio\"), e fondata sul lato nord del \"Gaianum\" lungo la via Cornelia. Sotto la costruzione fu sommersa anche parte della necropoli circostante, riemersa in parte nelle ricerche della tomba di Pietro condotte negli anni 1940-'50."}
{"id": "2099345", "revid": "228587", "url": "https://it.wikipedia.org/wiki?curid=2099345", "title": "Loughborough Grammar School", "text": "La Loughborough Grammar School \u00e8 una \"grammar school\" privata inglese situata a Loughborough, Leicestershire, in Inghilterra e fondata nel 1495 da Thomas Burton. \u00c8 un collegio che accoglie quasi 100 studenti, e scuola diurna per pi\u00f9 di 1.100 alunni. Tutti gli studenti sono ragazzi tra i 10 ed i 18 anni. La scuola fa parte delle Loughborough Endowed Schools, cos\u00ec come la Loughborough High School e la Fairfield Preparatory School. Le tre scuole dispongono di un consiglio d'istituto comune e sono molto selettive.\nL'ammissione \u00e8 subordinata al superamento di un esame, ed i nuovi alunni entrano successivamente a far parte di una delle quattro \"case\" o dormitori: Abney, Yates, Pulteney o Davys. I candidati normalmente sostengono l'esame di ammissione a 10 anni, cos\u00ec da poter accedere agli 11. Tuttavia, un gruppo minore di studenti pu\u00f2 anche accedere a 6 anni. Vi sono inoltre esami per candidati di 13 anni e 16 anni.\nIn linea con molte altre scuole private, la scelta delle materie \u00e8 tendenzialmente tradizionale, anche se recentemente sono stati offerti agli studenti corsi di arte drammatica e di educazione fisica.\nStoria.\nFondazione.\nLa \"Loughborough Grammar School\" fu fondata a seguito della donazione di Thomas Burton, un ricco mercante di lana di Loughborough che devolse un lascito ai sacerdoti del luogo affinch\u00e9 pregassero per la sua anima dopo la sua morte. Nel 1495, i sacerdoti fondarono la scuola che sarebbe diventata la \"Loughborough Grammar School\", ed inserendola tra gli istituti pi\u00f9 antichi e famosi d'Europa. La scuola si trasfer\u00ec nella sua attuale sede nel 1850, contestualmente alla fondazione della High School. Nel 1995 la scuola ha celebrato il suo anniversario dei 500 anni, nell'occasione venne visitata dalla regina Elisabetta II.\nCampus.\nLa Loughborough Grammar School \u00e8 stata costruita su un campus, situato a sud, nel centro cittadino di Loughborough. Le tre Endowed Schools sono adiacenti l'una all'altra, e disposte lungo le Burton Walks. Il centro del campus \u00e8 chiamato \"quadrangolo\".\nLa Big School, situata all'estremit\u00e0 del quadrangolo, risale al 1850, \u00e8 composta da una torre in stile gotico vittoriano, palestra e salone. Attualmente ospita il dipartimento di storia, la cappella e la sala comune del sesto anno e gli edifici pi\u00f9 antichi. Il quadrangolo \u00e8 completato dalla School House, il Queen's Building, il Barrow Building, il Cope Building sul lato nord e la biblioteca e i vecchi edifici dei laboratori sul lato sud.\nSul lato est di Burton Walks sono situati gli edifici di scienze, chimica e fisica, il Murray Building, dove si insegna biologia, il Pullinger building per la matematica, e la Hodson Hall, dove si svolgono la maggior parte delle assemblee e cerimonie. La Burton Hall ospita la mensa, il Dipartimento di arte e design, la Sports Hall, la piscina e gli edifici della Combined Cadet Force. Alcune case situate su questo lato del Walk, sono adesso propriet\u00e0 della scuola, tra le quali Buckland House, il centro amministrativo, che comprende gli uffici del preside, del vicepreside e l'ufficio generale. Altri edifici sono la Red House, precedentemente utilizzata per lezioni di musica, ma attualmente impiegata prevalentemente dai dipartimenti di economia e di business, e la Friesland House. Tradizionalmente entrambi i presidi della Grammar School e della High School risiedono in case lungo il Walks.\nI campi da tennis e da hockey non sono di propriet\u00e0 della Grammar School, ma vengono condivisi con la High School. La scuola di musica, dal 2006, \u00e8 situata in un altro edificio condiviso, ed include uno spazio per le rappresentazioni, oltre a stanze per gli esercizi e possibilit\u00e0 di registrare.\nIn aggiunta al campus principale, la Scuola possiede un sito di 280.000 m2, nel vicino villaggio di Quorn, composto da spazi e attrezzature per lo sport, principalmente campi da rugby, calcio e cricket.\nSistema delle \"case\".\nLa scuola opera attraverso un sistema di case. Ogni ragazzo \u00e8 collocato in una delle quattro case: Abney, Yates, Pulteney e Davys, i cui nomi derivano da ex studenti. Le cravatte dei ragazzi sotto la \"sixth form\" hanno una linea colorata con uno di questi colori, posta tra le linee pi\u00f9 larghe dei colori della scuola, vale a dire rosso e blu scuro. Il sistema delle \"case\" crea competizione interna nelle varie discipline sportive, ma anche nei quiz, negli scacchi, nel bridge e nelle gare musicali, con un sistema a punti per decretare la casa che vincer\u00e0 la Stamper Cup. Il trofeo Aquila \u00e8 conferito alla casa che guadagna pi\u00f9 punti in competizioni interne non sportive."}
{"id": "2099346", "revid": "118196978", "url": "https://it.wikipedia.org/wiki?curid=2099346", "title": "NuovaRete", "text": "NuovaRete \u00e8 stata un'emittente a carattere regionale. Trasmette i programmi di SMtv San Marino, emittente di Stato della Repubblica di San Marino e i cartoni del circuito K2.\nStoria.\nL'emittente nasce a Bologna nel 1983 da parte di Annibale Persiani, editore di TeleRomagna, che rileva le frequenze della vecchia Antenna 56. L'emittente si basa sulle news locali e sul folclore. Propone telenovelas, film, cartoni animati, e un notiziario locale (Norditalia Tv), gli incontri di calcio delle squadre emiliane e romagnole. In quegli anni Max Lorenzi conduce il programma videomusica, BANDA VIDEO. Nel 1990 l'emittente bolognose entra a far parte del circuito Junior Tv e trasmette i cartoni dello stesso circuito oltre alla sua programmazione locale. Nel 1995 l'emittente viene acquistata da due imprenditori sammarinesi (Aldo e Maurizio Simoncini). Nel 1997 i Simoncini vendono l'emittente all'ex calciatore Antonio Cabrini e a Maurizio Ferrari. Nel 2000 l'emittente ha un altro cambio di propriet\u00e0, infatti, viene acquistata da Luigi Ferretti. Nuovarete entra a far parte del circuito aziendale di Rete 8: (7 Gold Sestarete, Rete 8 VGA). L'emittente \u00e8 diretta da Fabio Ferretti, figlio di Luigi, ed \u00e8 ricevibile in tutta la regione Emilia-Romagna, oltre che nelle province di Pesaro e Urbino, Rovigo, Mantova e Cremona. L'emittente trasmette in interconnessione per 6 ore al giorno i programmi di SMtv San Marino, emittente di Stato della Repubblica di San Marino.\nMultiplex NuovaRete.\nNuovaRete trasmette tramite DVB-T in Emilia-Romagna esclusivamente sulla frequenza UHF 66."}
{"id": "2099347", "revid": "827882", "url": "https://it.wikipedia.org/wiki?curid=2099347", "title": "World Warped III Live", "text": "World Warped III Live \u00e8 la terza compilation del Warped Tour.\nNon contiene tracce registrate live durante il tour ma contiene lo stesso solamente dei live, registrati durante altri concerti."}
{"id": "2099348", "revid": "767487", "url": "https://it.wikipedia.org/wiki?curid=2099348", "title": "Stress (Stress)", "text": "Stress \u00e8 il primo album in studio della band speed metal Stress."}
{"id": "2099350", "revid": "599013", "url": "https://it.wikipedia.org/wiki?curid=2099350", "title": "Gil de Ferran", "text": "Carriera.\nGil de Ferran inizi\u00f2 la propria carriera nei kart negli anni '80. Dopo aver corso in Formula Ford nel 1991 fece il suo debutto nella F3 britannica. Dopo aver concluso la sua prima stagione al terzo posto con tre successi, nel 1992 il brasiliano vinse il campionato di categoria.\nPass\u00f2 quindi l'anno seguente in Formula 3000 con la Stewart e ottenne un successo alla seconda gara, concludendo quarto in classifica piloti. A fine anno il brasiliano test\u00f2 poi una Arrows per un eventuale ingresso in Formula 1, ma al termine della giornata di test de Ferran cadde a terra e batt\u00e9 la testa mentre camminava nel motorhome, compromettendo cos\u00ec la promozione. Nel 1994 miglior\u00f2 i suoi risultati in F3000 giungendo terzo.\nVenne poi invitato da Jim Hall, pilota e proprietario di un team nelle Champ Car, a prendere parte al campionato americano. Senza offerte da parte di team di Formula 1 de Ferran accett\u00f2 l'offerta e, durante la sua prima stagione, vinse il titolo di \"miglior debuttante dell'anno\", conquistando un successo all'ultima gara.\nNegli anni seguenti il brasiliano miglior\u00f2 i propri risultati, giungendo secondo nel 1997, pur senza vincere nessuna gara. Nel 1998 e nel 1999 peggiorarono le prestazioni e de Ferran non and\u00f2 oltre una vittoria a Portland.\nCon il passaggio alla Penske nel 2000 il pilota brasiliano conquist\u00f2 due titoli mondiali, prima di abbandonare la categoria CART a fine 2001.\nIl 28 ottobre 2000, durante le qualifiche della gara Marlboro 500 disputatesi presso il California Speedway, de Ferran segn\u00f2 il giro pi\u00f9 veloce ad una media record di 388,537 km/h (241.426 mph), si tratta del primato mondiale del giro con la velocit\u00e0 media pi\u00f9 elevata mai stabilita in qualsiasi competizioni in circuito chiuso.\nNel 2002 avviene il passaggio alla IRL con Penske, ma nella gara sul circuito di Chicago ebbe un brutto incidente dove diede forfait alle ultime gare della stagione. Nel 2003 vince la 500 Miglia di Indianapolis, a fine stagione annuncia il ritiro dalle corse\nNel 2005 il brasiliano fu eletto direttore sportivo della BAR, ma lasci\u00f2 l'incarico a fine 2007.\nNel 2008 de Ferran ha invece annunciato la partecipazione del suo team alla American Le Mans Series.\nNel 2014 de Ferran partecipa al primo campionato di Formula E.\nDa luglio 2018 \u00e8 direttore sportivo della McLaren in Formula 1, sostituendo \u00c9ric Boullier."}
{"id": "2099352", "revid": "62748", "url": "https://it.wikipedia.org/wiki?curid=2099352", "title": "Loughborough grammar school", "text": ""}
{"id": "2099354", "revid": "287204", "url": "https://it.wikipedia.org/wiki?curid=2099354", "title": "Joseph John Urusemal", "text": "Urusemal \u00e8 stato il sesto Presidente degli Stati Federati di Micronesia. Eletto dal Congresso degli Stati Federati di Micronesia l'11 maggio del 2003 succedendo a Leo Falcam, termin\u00f2 il suo mandato l'11 maggio 2007, quando venne eletto Emanuel Mori."}
{"id": "2099363", "revid": "1522738", "url": "https://it.wikipedia.org/wiki?curid=2099363", "title": "Principato d'Albania (1914-1925)", "text": "Il Principato d'Albania fu il regime monarchico presente nel Paese delle Aquile, presieduto dal principe Guglielmo d'Albania, ed allo Stato successivo la Prima guerra mondiale, fino all'abolizione nel 1925, quando nel paese venne dichiarata la repubblica.\nContesto.\nDopo l'indipendenza le lotte locali per il potere, le provocazioni estere, le miserabili condizioni economiche e i modesti tentativi di riforma sociale e religiosa alimentarono rivolte contro il principe e il controllo della Commissione.\nLa propaganda ottomana, che ricorse alla massa dei contadini analfabeti fedeli all'Islam ed al leader spirituale islamico, attacc\u00f2 il regime albanese, considerato come uno stato fantoccio asservito ai grandi proprietari terrieri ed all'arbitrio dell'Europa cristiana.\nLa Grecia, scontenta perch\u00e9 le grandi potenze non le avevano dato il territorio dell'Albania, incoraggi\u00f2 rivolte contro il governo albanese, e bande armate greche compirono atrocit\u00e0 contro gli abitanti dei villaggi albanesi. L'Italia tratt\u00f2 con Essad Pasci\u00e0 per rovesciare il nuovo principe ed instaurare un protettorato. Montenegro e Serbia erano entrambi insoddisfatti dei tracciati dei confini settentrionali.\nDa parte loro, le grandi potenze diedero appoggio al principe Guglielmo, implicato in controversie d'affari ed intrighi locali, con una politica diplomatica di sostegno.\nUn'insurrezione generale durante l'estate del 1914 priv\u00f2 il principe del controllo del paese ad eccezione di Durazzo e Valona.\nPrincipato.\nIl Principato fu stabilito il 21 febbraio 1914. L'Albania era stata sotto l'Impero Ottomano da circa il 1478 fino al Trattato di Londra del maggio 1913, quando le grandi potenze riconobbero l'indipendenza dell'Albania. Le grandi potenze designarono principe Guglielmo di Wied, nipote della regina Elisabetta di Romania, come sovrano della nuova Albania indipendente. Una formale offerta fu presentata da 18 delegati albanesi dei 18 distretti albanesi il 21 febbraio 1914, offerta da lui accettata.\nAl di fuori dell'Albania egli fu noto come principe Guglielmo d'Albania, ma in Albania fu chiamato \"Mbret\" (re), poich\u00e9 il titolo di principe (\"princ\", \"pring\" o \"prenk\", secondo i diversi dialetti albanesi) era gi\u00e0 detenuto da molti nobili locali. Inoltre, si riteneva che il sovrano d'Albania non dovesse essere insignito di un titolo inferiore a quello del sovrano del Montenegro.\nIl principe Guglielmo arriv\u00f2 il 7 marzo 1914, insieme con la famiglia reale, a Durazzo, capitale provvisoria albanese. La sua sicurezza doveva essere fornita da una gendarmeria comandata da ufficiali olandesi. Il principe Guglielmo lasci\u00f2 il paese il 3 settembre 1914 a seguito di una rivolta pan-islamica guidata da Essad Pasci\u00e0 e poi ripresa da Haji Kamil, comandante militare dell'Emirato d'Albania localizzato attorno a Tirana, ma non rinunci\u00f2 mai alla sua pretesa al trono.\nPrima guerra mondiale.\nLa Prima guerra mondiale interruppe tutte le attivit\u00e0 di governo albanese, alimentando il caos.\nCircondato dai ribelli a Durazzo, il principe Guglielmo lasci\u00f2 il paese il 3 settembre 1914, appena sei mesi dopo il suo arrivo, e successivamente entr\u00f2 nell'esercito tedesco, servendo sul Fronte Orientale. Dopo la sua partenza, il popolo albanese si divise a seconda delle religioni praticate: i musulmani chiesero che alla guida del paese fosse posto un imam e si allearono con la Turchia per conservare i privilegi di cui avevano goduto, altri si misero al servizio di Italia e Serbia e altri ancora, tra cui molti bey e capi clan, non riconobbero alcuna autorit\u00e0 superiore.\nSubito dopo lo scoppio della Prima guerra mondiale, l'Albania fu occupata da diverse potenze straniere per quasi tutta la durata del conflitto. Alla fine del 1914, la Grecia occup\u00f2 la parte meridionale dell'Albania, tra cui Coriza e Argirocastro, l'Italia prese Valona e Serbia e Montenegro occuparono la parte nord del paese, fino a quando un'offensiva austriaca non costrinse alla ritirata l'esercito serbo, evacuato dai francesi a Salonicco, poi a Corf\u00f9, a Tunisi ed in Corsica; in seguito, gli austro-ungarici, seguiti dalle forze bulgare, occuparono circa due terzi del paese.\nCon il Patto di Londra, firmato nell'aprile del 1915, la Triplice intesa promise all'Italia che avrebbe ottenuto Valona, il territorio limitrofo e un protettorato sull'Albania in cambio dell'entrata in guerra contro l'Austria-Ungheria; alla Serbia e al Montenegro fu garantita gran parte del nord del paese, mentre alla Grecia gran parte del sud; si prevedeva solo un piccolo stato albanese, che sarebbe stato rappresentato dall'Italia nelle relazioni con le altre potenze.\nIl 3 giugno 1917, in occasione dell'anniversario dello Statuto albertino, fu pubblicato ad Argirocastro un proclama del generale italiano Ferrero, autorizzato dal ministro degli Esteri Sidney Sonnino, con cui si assicurava l'indipendenza albanese sotto protettorato italiano.\n\"A tutte le popolazioni albanesi. Oggi, 3 giugno 1917, fausta ricorrenza delle libert\u00e0 statutarie italiane, noi, tenente generale Giacinto Ferrero, comandante del Corpo italiano di occupazione in Albania per ordine del Governo del Re Vittorio Emanuele III, proclamiamo solennemente l'unit\u00e0 e l'indipendenza di tutta l'Albania, sotto l'egida e la protezione del Regno d'Italia. Per questo atto, albanesi! avrete libere istituzioni, milizie, tribunali, scuole rette da cittadini albanesi, potrete amministrare le vostre propriet\u00e0, il frutto del vostro lavoro a beneficio vostro e per il beneficio sempre maggiore del vostro paese. Albanesi! Dovunque siate, o gi\u00e0 liberi nelle terre vostre o esuli nel mondo o ancora soggetti a dominazioni straniere, larghe di promesse ma di fatto violente e predatrici; voi che di antichissima e nobile stirpe avete memorie e tradizioni secolari che si ricongiungono alla civilt\u00e0 romana e veneziana; voi che sapete la comunanza degli interessi italo albanesi sul mare che ci separa e ad un tempo ci congiunge, unitevi tutti quanti e siate uomini di buona volont\u00e0 e di fede nei destini della vostra patria diletta; tutti accorrete all'ombra dei vessilli italiani e albanesi per giurare fede perenne a quanto viene oggi proclamato in nome del Governo italiano per un'Albania indipendente con l'amicizia e la protezione dell'Italia\".\nEra evidente l'intenzione del governo italiano di dare attuazione alle clausole del Patto di Londra prescindendo dagli esiti della Guerra mondiale. Il proclama di Argirocastro, infatti, fu seguito, a distanza di poche settimane, dall'occupazione italiana di Giannina, capitale dell'Epiro, che era gi\u00e0 presidiata dai Greci.\nNel settembre 1918 le forze dell'Intesa ruppero la resistenza degli Imperi Centrali a nord di Salonicco e nel giro di pochi giorni le forze austro-ungheresi cominciarono a ritirarsi dall'Albania. Quando la guerra si concluse, l'11 novembre 1918, l'esercito italiano occup\u00f2 la maggior parte dell'Albania, la Serbia prese gran parte del nord del paese e la Grecia occup\u00f2 un frammento di terra entro le frontiere dell'Albania del 1913; inoltre, le forze francesi occuparino Coriza e Scutari, nonch\u00e9 altre regioni con considerevole presenza albanese, come il Kosovo, che successivamente furono consegnate alla Serbia.\nCon il Trattato di Tirana (20 luglio 1920) e il successivo trattato di amicizia con gli albanesi (2 agosto 1920), l'Italia riconobbe l'indipendenza e la piena sovranit\u00e0 dello Stato albanese e le truppe italiane lasciarono il Paese. Inoltre il trattato sanc\u00ec il ritiro italiano da Valona, con il mantenimento dell'isolotto di Saseno, a garanzia del controllo militare italiano sul canale di Otranto\nNel caos che segu\u00ec la fine del conflitto, alcuni dei numerosi governi spontanei in lotta per il riconoscimento del potere ufficiale si attribuirono la reggenza di Guglielmo, ma nessuno riusc\u00ec a spuntarla sugli altri.\nLa prima monarchia albanese ebbe fine nel 1925, quando un restaurato governo centrale dichiar\u00f2 la nascita della repubblica."}
{"id": "2099364", "revid": "767487", "url": "https://it.wikipedia.org/wiki?curid=2099364", "title": "Jim Cleamons", "text": ""}
{"id": "2099365", "revid": "830939", "url": "https://it.wikipedia.org/wiki?curid=2099365", "title": "Vidhu Vinod Chopra", "text": "Si tratta di uno dei registi pi\u00f9 famosi di Bollywood, nonch\u00e9 direttore della Vinod Chopra Productions.\nHa vinto i Filmfare Awards per tre volte, oltre ad aver ricevuto varie nomination."}
{"id": "2099373", "revid": "709565", "url": "https://it.wikipedia.org/wiki?curid=2099373", "title": "Trigger (fumetto)", "text": "Trigger \u00e8 una miniserie a fumetti di genere avventuroso ideata da Ade Capone ed edita dalla Star Comics.\nStoria editoriale.\nLa miniserie esord\u00ec a novembre 2008 e avrebbe dovuto essere di sei numeri ma venne interrotta al quarto numero. Venne edito anche un \"Numero zero\", distribuito gratuitamente alla fiera Lucca Comics e nelle fumetterie nell'ottobre 2008, ma questo albo non contiene alcuna storia ma solo bozzetti e note degli autori. \nAlbi\nTrama.\nDall'alba dei tempi ci sono due fazioni di persone che nel proprio corredo genetico hanno un gene che dona loro particolari abilit\u00e0 e che li porta ad essere nemici giurati ed affrontarsi per la sopravvivenza di uno dei due gruppi. A giorni nostri sta per accadere il \"Trigger\" o attivazione finale. Alcuni di questi essere possono assumere un aspetto mostruoso. \nI protagonisti principali sono quattro personaggi, che vivono in diverse parti del mondo ed i quali si accorgeranno di possedere e sviluppare \"superpoteri\", anche se nella miniserie evitano di chiamarli cos\u00ec. Nel primo volume, diviso in quattro parti, vengono introdotti i protagonisti, ed in seguito le loro storie sono sviluppate singolarmente. \nL'albo n. 2 \u00e8 incentrato su Sun Linch, un ragazzo di 16 anni di Hong Kong, meticcio figlio di una cinese ed un orientale, esperto di matematica e reclutato da una delle due fazioni insieme ad altri giovani.\nIl n. 3 racconta le avventure del commissario Patrick Sanna, che indaga a Milano su delle strane morti e si imbatte in alcuni di questi \"mostri\". Durante le sue indagini incrocia la sua strada con Lazzaro Sant'Andrea, personaggio letterario ed apparso anche in veste fumettistica nella serie di Lazarus Ledd, cosa che lascia intendere che le vicende di Trigger si sviluppano nello stesso universo narrativo di Lazarus Ledd. \nNel volume n. 4 compare Grace Ross, capo della sicurezza di un casin\u00f2 a Las Vegas.\nA due soli numeri dalla chiusura la miniserie \u00e8 stata interrotta dalla casa editrice Star Comics restando inedite le storie di Milton Margai (albo n. 5 pubblicizzato nel n. 4) ed il finale previsto nel volume conclusivo. Nel volume 5, come accennato nel primo albo, in Sierra Leone vicino al villaggio di Milton doveva venire mostrata una sorgente o un antico tempio legato a Trigger. Del finale non si hanno praticamente notizie.\nTutti gli albi sono connessi tra loro, con rimandi e citazioni varie, ed inoltre si stavano sviluppando alcuni risvolti interessanti nella trama dato che nessuno dei due bandi sembra essere del tutto \"buono\" o \"cattivo\", ma complice anche la prematura morte dell'autore Ade Capone non si conosce il destino dei personaggi o la trama del finale."}
{"id": "2099387", "revid": "767487", "url": "https://it.wikipedia.org/wiki?curid=2099387", "title": "Dino Lenny", "text": "Dino Lenny nasce a Lewisham, vicino a Londra, ma presto si trasferisce in Italia. Ancora adolescente comincia a mettere i dischi in una piccola emittente radiofonica di Cassino, dove vive dall'et\u00e0 di sei anni.\nDino usa numerosi nomi d'arte tra cui: Dino Da Cassino, Dino, Andrea Doria (fino al 2004 con Andrea Doria), Adam Dived, Life on Mars, Datalife (con Santos), Jamnesia (con Jos\u00e8 Amnesia) Sonar, White trash, Mad8, BoD e Dr. \nDurante la sua carriera artistica viaggia e suona in diversi locali: Axis (Malta) 1988-1996, Gardening Club (Covent Garden) 1998, Space (Ibiza), Amnesia (Ibiza), Pacha (Ibiza), El Divino (Ibiza) Space (Miami), Nasa (Iceland), Goa (Italy), The End (Londra) Egg (Londra), Spirit/Sin (Dublino).\nLa musica di sua produzione \u00e8 dance tecnicamente definita \u201cloud adventurous electronic music\u201d\nCarriera.\n\"State of panic\" (Sonar)\nL'etichetta italiana Dubtronic lancia il brano \"We've been Dropped\" (Some Bat in Rio/Acid Caracas), Dino DaCassino \"Clear This\" e l'ultimo lavoro di Zero Campioni \"CastoEp\". \nHardage lo chiama a cantare in un progetto che include Jocelyn Brown e Maxi Priest, Level 42 e Peter Gabriel.\nIl pezzo entra nei TOP 40 UK e viene anche scelto come soundtrack dell'evento di inaugurazione dello stadio di Wembley in occasione della finale FA cup Manchester United \u2013 Chelsea."}
{"id": "2099388", "revid": "228587", "url": "https://it.wikipedia.org/wiki?curid=2099388", "title": "Atto penitenziale", "text": ""}
{"id": "2099402", "revid": "155136", "url": "https://it.wikipedia.org/wiki?curid=2099402", "title": "Procuratore di San Marco", "text": ""}
{"id": "2099404", "revid": "76034", "url": "https://it.wikipedia.org/wiki?curid=2099404", "title": "Teorema degli orlati", "text": ""}
{"id": "2099405", "revid": "1543377", "url": "https://it.wikipedia.org/wiki?curid=2099405", "title": "Linguaggio onorifico giapponese", "text": "Il \u00e8 un insieme di modalit\u00e0 linguistiche utilizzate in giapponese per enfatizzare il rapporto interpersonale fra gli interlocutori, in relazione all'et\u00e0, alla posizione sociale e al grado di intimit\u00e0 esistente. Pu\u00f2 essere usato per esprimere alternativamente un atteggiamento di rispetto, umilt\u00e0, intimit\u00e0 o distacco.\nTipi di linguaggio onorifico.\nIn giapponese si distinguono abitualmente tre tipi di linguaggio onorifico:\nMolti linguisti preferiscono per\u00f2 distinguere \"cinque\" tipi di linguaggio onorifico, includendo fra questi anche il linguaggio educato (\u4e01\u91cd\u8a9e \"teich\u014dgo\") e il sistema dei vezzeggiativi (\u7f8e\u5316\u8a9e \"bikago\"). Dal punto di vista linguistico, il \"teineigo\" esprime l'attitudine dell'emittente (parlante) nei confronti del ricevente (interlocutore), mentre il \"sonkeigo\" e il \"kenj\u014dgo\" quella nei confronti del referente (ci\u00f2 di cui si parla). Tipicamente, le forme del \"teineigo\" possono essere alternativamente combinate con quelle del \"sonkeigo\" e del \"kenj\u014dgo\".\nTutti i tipi di linguaggio onorifico comportano modifiche morfologiche dei verbi, degli aggettivi e dei sostantivi. Queste modifiche sono realizzate attraverso l'uso di prefissi, suffissi e forme perifrastiche, secondo le modalit\u00e0 tipiche delle lingue agglutinanti. I prefissi pi\u00f9 importanti sono \u304a \"o\" e \u3054 \"go\", utilizzati rispettivamente per le parole di origine giapponese e cinese.\nLinguaggio di cortesia.\nIl \"teineigo\" \u00e8 la forma di \"keigo\" pi\u00f9 comune ed \u00e8 quella che solitamente viene insegnata agli studenti di giapponese non-madrelingua. Serve ad esprimere un misto di rispetto e di distacco nei confronti dell'interlocutore, simile a quello che si ottiene in italiano con l'uso di \"dare del lei\".\nIl \"teineigo\" \u00e8 contraddistinto dall'utilizzo dell'ausiliare verbale \u307e\u3059 \"masu\" (che diventa \u3067\u3059 \"desu\" per il verbo essere copulativo e per gli aggettivi).\nLinguaggio rispettoso.\nIl \"sonkeigo\" serve ad esprimere rispetto nei confronti dell'interlocutore (in modo pi\u00f9 marcato del \"teineigo\") e viene utilizzato per tutto ci\u00f2 che fa riferimento ad esso. Non \u00e8 mai impiegato per parlare di s\u00e9 stessi. \u00c8 il linguaggio utilizzato dai negozianti con i clienti, o dagli impiegati con i superiori. In generale, implica che il parlante sta agendo in senso professionale.\nIl \"sonkeigo\" prevede la modifica delle forme verbali riferite all'interlocutore, che pu\u00f2 avvenire secondo quattro modalit\u00e0:\nAnche i sostantivi subiscono delle modifiche, sebbene in modo non cos\u00ec generalizzato come i verbi:\nLinguaggio umile.\nIl \"kenj\u014dgo\" \u00e8 usato in concomitanza con il \"sonkeigo\" quando ci si riferisce a s\u00e9 stessi, per esprimere umilt\u00e0 nei confronti dell'interlocutore. Non \u00e8 mai impiegato in riferimento a quest'ultimo. In molti casi, questa forma implica l'intenzione di agire in favore dell'interlocutore, prendendosene cura e facendosi carico dei suoi problemi.\nCome il \"sonkeigo\", anche il \"kenj\u014dgo\" prevede la modifica di alcune forme verbali, in questo caso quelle riferite al parlante. Le modalit\u00e0 utilizzate sono tre:\nNel kenj\u014dgo i sostantivi riferiti al parlante sono generalmente sostituti con altri equivalenti e pi\u00f9 umili. Esempio: \u8d08\u308a\u7269 \"okurimono\" (\"regalo\") &gt; \u3064\u307e\u3089\u306a\u3044\u7269 \"tsumaranai mono\" (\"un pensiero da nulla\")."}
{"id": "2099407", "revid": "1305772", "url": "https://it.wikipedia.org/wiki?curid=2099407", "title": "Tosiwo Nakayama", "text": "Eletto dal Congresso degli Stati Federati di Micronesia l'11 maggio del 1979 termin\u00f2 il suo mandato l'11 maggio 1987, quando venne eletto John Haglelgam."}
{"id": "2099413", "revid": "287204", "url": "https://it.wikipedia.org/wiki?curid=2099413", "title": "Nikhil Advani", "text": "Dopo aver esordito come assistente alla regia, a fianco di Karan Johar, in due blockbuster di Bollywood, ha ottenuto un buon successo come regista negli anni successivi.\nHa scritto anche la sceneggiatura di .\nFilmografia.\nAssistente alla regia\nRegista\nProduttore"}
{"id": "2099418", "revid": "300067", "url": "https://it.wikipedia.org/wiki?curid=2099418", "title": "Joe Meriweather", "text": ""}
{"id": "2099423", "revid": "1833487", "url": "https://it.wikipedia.org/wiki?curid=2099423", "title": "Acconia", "text": "Acconia \u00e8 una frazione del comune di Curinga, provincia di Catanzaro, con una popolazione di circa 2.500 abitanti. \u00c8 situata in pianura a 6 km da Curinga centro e a 4 km dalla Marina di Curinga.\nStoria.\nAcconia \u00e8 il nome attuale, ma anticamente veniva chiamata Lacconia, Lanconia o Laconia. La prima citazione ufficiale risale in documenti normanni, in riferimento al fatto che Roberto il Guiscardo scelse il luogo per fare una sosta con il suo esercito prima di scendere verso Reggio.\nCertamente il luogo era gi\u00e0 abitato prima. I greci, molto probabilmente, lo scelsero come utile approdo marittimo tra gli imbocchi dell'Amato e dell'Angitola. Il nome potrebbe essere stato dato per ricordare la regione greca della Laconia.\nNel periodo romano fu una stazione di posta certamente importante se vicino vi costruirono un edificio (probabilmente terme), cos\u00ec come appare disegnato nella tavola Peutingeriana nel punto dove \u00e8 segnata la stazione itineraria di Aquae Angiae (o Anniae) (foneticamente il nome del paese ricorda il nome delle terme).\nDopo l'anno mille nella zona dominarono i Normanni; poi troviamo gli Svevi: pare che Federico II, amante della caccia, sia venuto pi\u00f9 volte nella zona. Si pensa che proprio quest'ultimo imperatore introdusse nel territorio la coltivazione della canna da zucchero, in particolare nella contrada Valle di Canne.\nDopo la morte di Federico II, la zona fu occupata dagli Angioini e sotto Carlo I d'Angi\u00f2, Lacconia fu feudo di Egidio di Santoliceto, che govern\u00f2 la popolazione con ogni sorte di angherie, soprusi e prepotenze.\nNel 1496 sale sul trono napoletano Federico d'Aragona che si comport\u00f2 con molta umanit\u00e0 e giustizia. Dopo la sua morte e la successione al regno del vicer\u00e9 Consalvo di Cordova ci furono lotte furibonde tra i pretendenti ai feudi di Maida, Nicastro e Lacconia.\nPer i feudi di Maida e Lacconia, prevalse Goffredo Marzano. Per gran parte del XVI le scorrerie dei Saraceni costrinsero gli abitanti a ritirarsi nelle parti pi\u00f9 interne.\nNel 1532 Lacconia aveva 130 fuochi (unit\u00e0 familiari e fiscali).\nAll'inizio del XVII secolo Marcantonio Loffredo \u00e8 titolare del feudo.\nVerso la fine del XVII secolo prendono possesso del feudo i Ruffo di Bagnara.\nNel XVII e nel XVIII secolo ci furono nella zona alcuni terremoti devastatori e anche Lacconia sub\u00ec gravi danni. In occasione di uno di questi terremoti (1735) fece una visita al paese il re Carlo III di Borbone.\nNel 1799 Lacconia, cos\u00ec come i paesi vicini, ospit\u00f2 gli uomini dell'armata del cardinale Ruffo (4000), che, essendo per la maggior parte ex detenuti, commisero ogni sorta di abusi e di violenze.\nNel 1806 nelle vicinanze di Lacconia si svolse la battaglia di Maida.\nLa riorganizzazione statale napoleonica fece sparire il sistema feudale. Spar\u00ec l'antico \"stato\" di Maida. Vennero create nuovi comuni tra cui Curinga, Maida, Jacurso, ecc. Lacconia perse la propria autonomia e venne aggregata al comune di Curinga. Da allora la sua storia si identifica con quella di quest'ultimo comune.\nLe terme romane sono presenti nell'elenco dei monumenti nazionali italiani."}
{"id": "2099424", "revid": "20447660", "url": "https://it.wikipedia.org/wiki?curid=2099424", "title": "Sciampo", "text": ""}
{"id": "2099428", "revid": "180559", "url": "https://it.wikipedia.org/wiki?curid=2099428", "title": "Federazione cestistica del Per\u00f9", "text": "La Federazione cestistica del Per\u00f9 \u00e8 l'ente che controlla e organizza la pallacanestro in Per\u00f9.\nLa federazione controlla inoltre la nazionale di pallacanestro del Per\u00f9. Ha sede a Lima e l'attuale presidente \u00e8 Jorge Ferreyros.\n\u00c8 affiliata alla FIBA dal 1936 e organizza il campionato di pallacanestro del Per\u00f9."}
{"id": "2099429", "revid": "1543377", "url": "https://it.wikipedia.org/wiki?curid=2099429", "title": "John Haglelgam", "text": "Haglelgam \u00e8 stato il secondo Presidente degli Stati Federati di Micronesia. Eletto dal Congresso degli Stati Federati di Micronesia l'11 maggio del 1987 succedendo a Tosiwo Nakayama, termin\u00f2 il suo mandato l'11 maggio 1991, quando venne eletto Bailey Olter."}
{"id": "2099432", "revid": "51323", "url": "https://it.wikipedia.org/wiki?curid=2099432", "title": "Collegio elettorale", "text": ""}
{"id": "2099437", "revid": "287204", "url": "https://it.wikipedia.org/wiki?curid=2099437", "title": "Federazione cestistica di Trinidad e Tobago", "text": "La Federazione cestistica di Trinidad e Tobago \u00e8 l'ente che controlla e organizza la pallacanestro in Trinidad e Tobago.\nLa federazione controlla inoltre la nazionale di pallacanestro di Trinidad e Tobago. Ha sede a Trinidad e l'attuale presidente \u00e8 Earl F. John.\n\u00c8 affiliata alla FIBA dal 1958 e organizza il campionato di pallacanestro di Trinidad e Tobago."}
{"id": "2099448", "revid": "1543377", "url": "https://it.wikipedia.org/wiki?curid=2099448", "title": "Coltello da pesce", "text": "Il coltello da pesce \u00e8 un tipo di coltello usato per mangiare il pesce a tavola.\nViene usato nel coperto in apparecchiature formali dove viene posto con il coltello da tavola alla destra del piatto. Se non \u00e8 presente nel \"servizio di posate\" al suo posto si mette un cucchiaio.\nRealizzato interamente in metallo: acciaio inox, alpacca e argento ha la caratteristica di avere una lama non affilata, sostanzialmente non \u00e8 un vero e proprio coltello ma piuttosto una spatola. La struttura \u00e8 fatta a paletta, con un gradino tra il manico e la lama, che \u00e8 larga e appuntita, a volte sagomata. Caratteristica che distingue le posate da pesce dalle altre sono delle piccole tacche, come quelle sulla lama del coltello in fotografia."}
{"id": "2099453", "revid": "767487", "url": "https://it.wikipedia.org/wiki?curid=2099453", "title": "Federazione cestistica dell'Uruguay", "text": "La Federazione cestistica dell'Uruguay \u00e8 l'ente che controlla e organizza la pallacanestro in Uruguay.\nLa federazione controlla inoltre la nazionale di pallacanestro dell'Uruguay e ha sede a Montevideo.\n\u00c8 affiliata alla FIBA dal 1936 e organizza il campionato di pallacanestro dell'Uruguay."}
{"id": "2099457", "revid": "767487", "url": "https://it.wikipedia.org/wiki?curid=2099457", "title": "M\u00e1rcio Bittencourt", "text": "Carriera.\nClub.\nHa giocato per la maggior parte della sua carriera con la maglia del Corinthians, club con il quale ha vinto il Campeonato Paulista del 1988 e il campionato brasiliano 1990. Ha giocato anche nell'Internacional, con la quale ha vinto la Copa do Brasil 1992. Un grave infortunio lo ha costretto ad anticipare il ritiro dall'attivit\u00e0 agonistica.\nNazionale.\nHa giocato 4 partite con la maglia della nazionale di calcio brasiliana senza segnare, ed ha partecipato alla Copa Am\u00e9rica 1991.\nAllenatore.\nCome allenatore ha assunto l'incarico con il Corinthians nel 2005 venendo esonerato dopo la sconfitta contro il Flamengo a Rio de Janeiro per 3 a 1, nonostante la squadra guidasse la classifica del campionato.\nPochi giorni dopo, viene assunto dalla Brasiliense, squadra di Brasilia, ma non riesce ad evitarne la retrocessione in Serie B. Viene poi esonerato dalla sua nuova squadra, il Fortaleza EC, dopo una sconfitta contro il Cruzeiro.\nNel 2007 assume la guida dell'Am\u00e9rica di S\u00e3o Jos\u00e9 do Rio Preto, retrocedendo alla fine del campionato nella seconda serie del Campeonato Paulista.\nContattato dalla Juventus, guida la squadra nel Campeonato Brasileiro S\u00e9rie C. Il 25 novembre del 2007 guida la sua squadra alla vittoria della Copa Federa\u00e7\u00e3o Paulista de Futebol contro la Linense.\nGrazie alla vittoria in Copa Federa\u00e7\u00e3o Paulista de Futebol, la Juventus partecipa alla Copa do Brasil.\nIl 21 gennaio 2008 lascia la Juventus e prende le redini dell'Esporte Clube Noroeste di Bauru dopo le dimissioni del tecnico Jos\u00e9 Carlos Fescina. Il 24 agosto 2008 viene assunto dall'Ipatinga, ultimo classificato nel Campeonato Brasileiro S\u00e9rie A 2008."}
{"id": "2099462", "revid": "119907368", "url": "https://it.wikipedia.org/wiki?curid=2099462", "title": "Alfredo Schiaffini", "text": "Biografia.\nDopo gli studi liceali a La Spezia, si dedic\u00f2 allo studio delle Lettere all'Istituto di Studi Superiori di Firenze, dove ebbe come maestro Ernesto Giacomo Parodi, col quale discusse una tesi in glottologia nel 1919.\nFu poi bibliotecario della Facolt\u00e0 di Lettere di Firenze, per passare in seguito al Magistero del capoluogo fiorentino, dove dal 1923 tenne corsi di Filologia italiana.\nOttenne successivamente l'incarico dell'insegnamento di Glottologia all'Universit\u00e0 degli Studi di Genova, e poi, dal 1939, di Storia della lingua italiana all'Universit\u00e0 di Roma.\nDal 3 aprile 1936 fu accademico della Crusca.\nNel 1939 fu nominato Accademico d'Italia.\nSciolta l'Accademia alla caduta del fascismo, Schiaffini fu riconfermato accademico dei Lincei.\nDal 1958 fu \"Custode generale\" dell'Accademia dell'Arcadia.\nMolti suoi apprezzati studi apparvero sull'importante rivista \u201cNuova Antologia\u201d."}
{"id": "2099471", "revid": "102080529", "url": "https://it.wikipedia.org/wiki?curid=2099471", "title": "Chiaro (Loy e Altomare)", "text": "Chiaro \u00e8 il secondo album in studio del gruppo musicale italiano Loy e Altomare, pubblicato nel 1974 dalla CBS.\nIl disco.\nL'album viene registrato negli Studi Chantalain di Roma, di propriet\u00e0 di Bobby Solo, che canta nei cori della canzone \"Sangue freddo\" (firmandosi con il suo vero nome); le canzoni sono tutte scritte dai due cantautori.\nDall'album venne pubblicato nello stesso anno un singolo contenente l'hit \"Quattro giorni insieme\" come lato A, il loro maggiore successo, e \"Sogni\" come lato B, sempre per la casa discografica CBS.\nLe fotografie pubblicate sulla copertina del disco in vinile sono di Carlo Massarini"}
{"id": "2099475", "revid": "180559", "url": "https://it.wikipedia.org/wiki?curid=2099475", "title": "Federazione cestistica del Venezuela", "text": "La Federazione cestistica del Venezuela (Federaci\u00f3n Venezolana de Baloncesto) \u00e8 l'ente che controlla e organizza la pallacanestro in Venezuela.\nLa federazione controlla inoltre la nazionale di pallacanestro del Venezuela. Ha sede a Caracas e l'attuale presidente \u00e8 Martha Aguilar.\n\u00c8 affiliata alla FIBA dal 1938 ed organizza annualmente il campionato venezuelano."}
{"id": "2099484", "revid": "287204", "url": "https://it.wikipedia.org/wiki?curid=2099484", "title": "Federazione cestistica del Guatemala", "text": "La Federazione cestistica del Guatemala \u00e8 l'ente che controlla e organizza la pallacanestro in Guatemala.\nLa federazione controlla inoltre la nazionale di pallacanestro del Guatemala. Ha sede a Guatemala e l'attuale presidente \u00e8 Manuel Roberto Matzer Diaz.\n\u00c8 affiliata alla FIBA dal 1949 e organizza il campionato di pallacanestro del Guatemala."}
{"id": "2099486", "revid": "2187334", "url": "https://it.wikipedia.org/wiki?curid=2099486", "title": "Rullaggio", "text": "Con rullaggio si definisce lo spostamento di un velivolo sull'area di manovra di un aeroporto eseguito a terra, ovvero con le ruote del carrello poggiate sulla superficie della pista di volo, nelle manovre di decollo ed atterraggio, e sulle vie di rullaggio, dette anche \"taxiway\", per il trasferimento dalla prima alle aree riservate al parcheggio e alla sosta degli aeromobili."}
{"id": "2099489", "revid": "968255", "url": "https://it.wikipedia.org/wiki?curid=2099489", "title": "Forchetta da pesce", "text": "La forchetta da pesce \u00e8 un tipo di forchetta usata per mangiare il pesce a tavola. Fa parte del coperto in apparecchiature formali dove viene posta con le altre forchette alla sinistra del piatto. Realizzata interamente in metallo (acciaio inox, alpacca e/o argento), ha la stessa dimensione, a volte ha la stessa forma di una forchetta normale, leggermente appiattita e con i quattro rebbi che non iniziano tutti sulla stessa linea, lo spazio centrale risulta pi\u00f9 scavato nel corpo oppure con tre rebbi di cui quello centrale pi\u00f9 corto.\nCaratteristica che distingue le posate da pesce dalle altre sono delle piccole tacche, come quelle sui lati della forchetta in fotografia."}
{"id": "2099496", "revid": "287204", "url": "https://it.wikipedia.org/wiki?curid=2099496", "title": "Federazione cestistica di El Salvador", "text": "La Federazione cestistica di El Salvador \u00e8 l'ente che controlla e organizza la pallacanestro in El Salvador.\nLa federazione controlla inoltre la nazionale di pallacanestro di El Salvador. Ha sede a San Salvador e l'attuale presidente \u00e8 Yamil Bukele.\n\u00c8 affiliata alla FIBA dal 1956 e organizza il campionato di pallacanestro di El Salvador."}
{"id": "2099501", "revid": "300067", "url": "https://it.wikipedia.org/wiki?curid=2099501", "title": "John Shumate", "text": ""}
{"id": "2099506", "revid": "599013", "url": "https://it.wikipedia.org/wiki?curid=2099506", "title": "\u00c1ngel L\u00f3pez", "text": "Caratteristiche tecniche.\n\u00c1ngel L\u00f3pez di solito giocava come terzino destro ma poteva giocare anche come terzino sinistro, come difensore centrale, ruolo in cui ha giocato con il Las Palmas, e come centrocampista centrale.\nCarriera.\nClub.\nNato a Las Palmas de Gran Canaria, \u00c1ngel L\u00f3pez inizia a giocare nel Las Palmas, la squadra della sua citt\u00e0. Dopo due stagioni in Primera Divisi\u00f3n e una in Segunda Divisi\u00f3n, nel gennaio 2003 viene ceduto al Celta Vigo. Conclude la sua prima stagione al quarto posto, ottenendo cos\u00ec la partecipazione ai preliminari di Champions League, ma in quella successiva il club galiziano retrocede in Segunda Divisi\u00f3n.\nNel 2007 passa al Villarreal, che al termine della stagione si piazza al secondo posto dietro al . Il 4 aprile 2010 segna il suo primo gol con il Villarreal, nella partita vinta 2-0 contro il Real Valladolid. Il 9 gennaio 2011 subisce un grave infortunio al ginocchio sinistro che lo tiene lontano dal campo per sei mesi. Nell'estate del 2012, dopo la retrocessione del Villarreal, viene svincolato e si trasferisce al Betis Siviglia a parametro zero.\nDopo una sola stagione a Siviglia fa ritorno al Las Palmas firmando un contratto di due anni, e al termine della sua seconda stagione la squadra ottiene la promozione in Primera Divisi\u00f3n. In estate subisce una lesione al menisco che lo tiene fuori per quasi tutto il campionato e a fine stagione rescinde il contratto.\nNazionale.\nFa il suo esordio con la nazionale spagnola il 15 gennaio 2006, quando giocava nel Celta Vigo, in un'amichevole contro la Romania persa 1-0. La sua ultima partita in nazionale risale al 6 febbraio 2008 in amichevole contro la Francia.\nDopo il ritiro.\nDopo il ritiro dal calcio giocato si dedica ad allenare e nell'estate 2017 diventa il tecnico in seconda del Las Palmas Atl\u00e9tico, squadra di Segunda Divisi\u00f3n B. Nella stagione 2019-2020 passa ad allenare i giovani del ed \u00e8 in questa veste che segnala all'allenatore della prima squadra Pepe Mel il sedicenne Pedri, a quel tempo nelle giovanili del Las Palmas, e insiste per fargli fare un provino, dando il via alla carriera professionistica del futuro nazionale spagnolo. L'anno successivo diventa l'allenatore in seconda di Pepe Mel sulla panchina della prima squadra."}
{"id": "2099509", "revid": "436907", "url": "https://it.wikipedia.org/wiki?curid=2099509", "title": "Lago di Vico (m. 507)", "text": "Lago di Vico \u00e8 il terzo album in studio del gruppo musicale italiano Loy e Altomare, pubblicato nel 1979 dalla Compagnia Generale del Disco.\nDescrizione.\nUltima pubblicazione del duo, l'album \u00e8 stato prodotto da Alberto Pirelli (collaboratore dei Litfiba) ed usc\u00ec a cinque anni di distanza dal precedente \"Chiaro\", del quale si discosta per gli arrangiamenti meno intimistici ed acustici che lasciano spazio a (per l'epoca) sofisticate elaborazioni sonore."}
{"id": "2099518", "revid": "125467881", "url": "https://it.wikipedia.org/wiki?curid=2099518", "title": "Subligaculum", "text": "Il subligaculum (dal latino \"subligo\", \"legare sotto\", + \"-culum\", suffisso che indica strumenti) o subligacolo era uno degli indumenti di biancheria intima pi\u00f9 comunemente indossati dagli antichi Romani, il cui uso nella societ\u00e0 romana si diffuse dai vicini Etruschi.\nIl \"subligaculum\" era una sorta di sottofascia costituita da una striscia di lino, una sorta di semplice perizoma avvolto intorno alle cosce e allacciato alla vita, e che poteva essere portato indifferentemente sia dagli uomini, al di sotto della tunica o della toga, che dalle donne, al di sotto della stola.\nCon il termine \"subligaculum\" s'intendeva anche una specie di mutandone a pantaloncino, piuttosto aderente, che faceva parte dell'abbigliamento di ballerine e attori sul palcoscenico, ma anche di atleti e gladiatori, come il \"retiarius\" (il gladiatore con la rete), che lo teneva fissato alla cintola mediante un ampio cinturone, il \"balteus\"."}
{"id": "2099525", "revid": "1543377", "url": "https://it.wikipedia.org/wiki?curid=2099525", "title": "Flottaggio", "text": "Con flottaggio si definisce lo spostamento di un idrovolante o un aereo anfibio sull'area di un idroscalo, eseguito sulla superficie del mare, lago o fiume nelle manovre di decollo ed ammaraggio, e nelle manovre di trasferimento al pontile, riservato all'ormeggio dei primi, o verso lo scivolo, nel caso dei secondi.\nIl suo equivalente eseguito sulle apposite aree di un aeroporto da velivoli \"terrestri\" \u00e8 il rullaggio."}
{"id": "2099539", "revid": "24443", "url": "https://it.wikipedia.org/wiki?curid=2099539", "title": "Dents des Bouquetins", "text": "I Dents des Bouquetins (3.838\u00a0) sono una montagna delle Alpi Pennine (sottosezione Alpi del Weisshorn e del Cervino).\nIl toponimo.\nIl toponimo, dalla lingua francese, significa: \"denti degli stambecchi\".\nDescrizione.\nLa montagna si trova lungo la linea di confine tra l'Italia (Regione Valle d'Aosta) e la Svizzera (Canton Vallese).\nDal versante italiano \u00e8 possibile salire sulla vetta partendo dal rifugio Aosta (2.788\u00a0m); dal versante svizzero partendo dal Refuge des Bouquetins (2.980\u00a0m)."}
{"id": "2099549", "revid": "3732", "url": "https://it.wikipedia.org/wiki?curid=2099549", "title": "Domenico Dandolo (ambasciatore)", "text": "Biografia.\nMembro della famiglia patrizia dei Dandoli, della quale era capo, nel 1085 l'anziano patriarca venne inviato in missione diplomatica a Costantinopoli, alla corte dell'imperatore bizantino Alessio I Comneno, dalla quale rientr\u00f2 con una crisobolla di riconoscimento al doge Domenico Selvo del titolo personale di \"protosevasto\" e, soprattutto, di quello trasmissibile di \"duca di Venezia, Dalmazia e Croazia\". Poco dopo l'elezione a doge di Pietro Polani (1130-1147), la cui famiglia nutriva interessi commerciali e politici comuni a quelli dei Dandoli, Domenico venne chiamato alla corte ducale come giudice e gastaldo ducale."}
{"id": "2099550", "revid": "24443", "url": "https://it.wikipedia.org/wiki?curid=2099550", "title": "Bouquetins", "text": ""}
{"id": "2099562", "revid": "228587", "url": "https://it.wikipedia.org/wiki?curid=2099562", "title": "Domenico Dandolo", "text": ""}
{"id": "2099565", "revid": "33689", "url": "https://it.wikipedia.org/wiki?curid=2099565", "title": "DOS", "text": "Il DOS (pronuncia italiana \"d\u00f2s\"), acronimo di Disk Operating System cio\u00e8 \"sistema operativo a disco\", \u00e8 una famiglia di sistemi operativi molto utilizzata per il mercato dei personal computer IBM compatibili fra l'inizio degli anni ottanta e la met\u00e0 degli anni novanta (o fino a circa il 2000 se si includono le versioni della famiglia Microsoft Windows 9x, ovvero Windows 95, 98 e ME, che sono basate parzialmente sul DOS e lo incorporano). Il pi\u00f9 diffuso sistema della famiglia era MS-DOS, lanciato nel 1981, seguito da PC DOS sempre del 1981 e da diversi altri DOS compatibili usciti pi\u00f9 tardi.\nFamiglia.\nFra i molti prodotti che ne utilizzano il nome ci sono il MS-DOS di Microsoft, la versione di IBM PC DOS, DR-DOS, FreeDOS, PTS-DOS, ROM-DOS, JM-OS e molti altri. Malgrado la grande diffusione di alcune versioni, nessuna fu chiamata ufficialmente solo \"DOS\". Il termine \u00e8 per\u00f2 comunemente utilizzato come abbreviazione per ciascuno di essi.\nNon fa parte della famiglia una quantit\u00e0 di sistemi operativi su disco, totalmente estranei a quelli sin qui menzionati e per microcomputer non-x86, che possiede la parola \"DOS\" nel nome, in quanto sigla del termine generico disk operating system. Mentre molti di questi sistemi forniscono essenzialmente le stesse funzioni per le loro rispettive piattaforme hardware, i programmi in esecuzione su ognuno di essi non potranno essere eseguiti su nessun altro sistema DOS.\nStruttura.\nTutti i sistemi operativi di tipo DOS vengono eseguiti su macchine con processori Intel x86 o con CPU compatibili, solitamente IBM PC e compatibili. Inizialmente, il DOS non era ristretto a queste ultime; versioni dipendenti dal sistema di DOS e sistemi operativi simili furono prodotti per molti sistemi non-IBM-compatibili basati su processori x86 In particolare, il predecessore del DOS-C, DOS/NT funzionava su CPU Motorola 68000.\nDOS \u00e8 un sistema operativo monoutente monotask con funzionalit\u00e0 del kernel di base e funzioni non-rientranti: ci\u00f2 significa che pu\u00f2 essere usato solo un singolo programma alla volta. L'unica eccezione consiste nei programmi TSR (ndt. \"Terminate and Stay Resident\" = termina e rimani residente) tramite alcuni di essi \u00e8 possibile effettuare una forma semplificata di multitasking. Ad ogni modo questa struttura semplificata e non rientrante pone dei grossi limiti ai programmi: per esempio la chiamata di un processo a una funzione del sistema operativo (\"system call\") non pu\u00f2 essere interrotta dalla chiamata di un altro processo, finch\u00e9 la prima non si \u00e8 esaurita.\nIl kernel del DOS fornisce diverse funzioni ai programmi: per la visualizzazione dei caratteri sullo schermo, la lettura dei caratteri dalla tastiera, per l'accesso ai file su disco rigido, ecc.\nSoftware.\nQuando il PC IBM arriv\u00f2 sul mercato nel 1981 non c'era molto software disponibile per DOS. La IBM istitu\u00ec un dipartimento dedicato alla pubblicazione di software per PC e cercava programmatori per rafforzare la libreria di programmi, mentre il mercato aziendale era allora dominato da software per CP/M. Naturalmente tutto cambi\u00f2 man mano che durante gli anni '80 i PC e il DOS divennero lo standard da ufficio. Molti dei primi programmi che resero grande il PC non nacquero originariamente per DOS, ma furono convertiti da altre piattaforme; inizialmente il software non port\u00f2 grande innovazione, ma il PC decoll\u00f2 soprattutto grazie alla buona reputazione dell'IBM. Di seguito i prodotti pi\u00f9 importanti dei primi anni:\nCon l'affermarsi di Windows 95 sui PC il software per DOS \u00e8 stato gradualmente soppiantato. Windows 95 mantenne comunque la retrocompatibilit\u00e0 con buona parte del software per DOS, possibilmente anche con maggiore velocit\u00e0 di esecuzione. Windows 98 include la possibilit\u00e0 di avviare il computer in vera modalit\u00e0 MS-DOS, senza necessit\u00e0 di un disco di avvio. In seguito il supporto per i programmi DOS su Windows \u00e8 praticamente scomparso. Il pi\u00f9 noto emulatore di DOS sui sistemi moderni \u00e8 DOSBox.\nVideogiochi.\nRispetto ai contemporanei home computer, il PC nacque come sistema costoso e rivolto all'uso serio e professionale, ma nella sua lunga evoluzione divenne anche un'importante piattaforma da videogiochi.\nLa maggior parte dei giochi per PC si eseguivano in ambiente DOS, finch\u00e9 non venne soppiantato da Windows 95 a fine anni '90. In oltre 15 anni di attivit\u00e0 uscirono migliaia di buoni giochi per DOS. Rispetto ad altri sistemi del passato, il DOS fu particolarmente longevo, perch\u00e9 le capacit\u00e0 dei PC cambiarono molto nel tempo, tanto da sembrare una serie di piattaforme diverse.\nNotare che, fino ai tardi anni '80, uscirono oltre 200 giochi per PC che erano PC booter, ossia avviano direttamente l'hardware del PC senza sistema operativo, quindi non sono tecnicamente giochi per DOS.\nMolti dei primi giochi commerciali erano conversioni da altre piattaforme, e per gli editori affermati erano un'attivit\u00e0 secondaria. Poich\u00e9 gli utenti erano generalmente pi\u00f9 adulti rispetto ad altri sistemi e le capacit\u00e0 di animazione e colore erano limitate, inizialmente si produssero soprattutto giochi di generi pi\u00f9 impegnati, come strategia, avventura e simulazione. Tra i primi produttori di rilievo a supportare i PC ci furono Sierra Online e Strategic Simulations.\nIn Nordamerica il PC ebbe fin dall'inizio una certa produzione di videogiochi; in Europa pass\u00f2 pi\u00f9 tempo prima che si arrivasse al mercato domestico, grazie ai PC compatibili a prezzi pi\u00f9 abbordabili, ma a quel punto si pot\u00e9 partire gi\u00e0 con una buona base di software ludico per DOS di origine americana. Nel frattempo altri produttori anche europei iniziarono a produrre versioni DOS dei loro giochi, e alla fine del decennio molti consideravano ormai il mercato dei giochi per PC importante quanto quello dell'Amiga o dell'Atari ST (computer a 16 bit come il PC, ma pi\u00f9 economici e orientati al gioco). Tuttavia la maggior forza del PC restava ancora nel software professionale, mentre per portarlo al livello di un Amiga o ST come macchina da gioco era necessario spendere molto denaro nella configurazione hardware. Il PC quindi a fine anni '80 era ancora visto come macchina adatta a un utilizzo misto professionale e videoludico, non conveniente per il solo uso videoludico.\nAll'inizio degli anni '90 per\u00f2 i PC di buon livello entrarono anche nella fascia meno costosa del mercato; ci fu il definitivo declino degli home computer e i PC iniziarono a dominare il mondo dei videogiochi per computer, mentre le console dominarono il mercato pi\u00f9 infantile.\nL'evoluzione tecnologica dei PC, che li rese tra l'altro sempre pi\u00f9 adatti a eseguire giochi, fu favorita dal loro hardware modulare che permette aggiornamenti parziali senza cambiare tutta la macchina.\nLe schede grafiche, retrocompatibili, passarono gradualmente dalle prime Hercules monocromatiche o CGA a 4 colori (1981), alle EGA a 16 colori (1984), e alle VGA a 256 colori (1987). Mancarono sempre funzionalit\u00e0 specifiche per giochi come gli sprite hardware, ma con l'eccellente colore del VGA il PC inizi\u00f2 a superare gran parte delle piattaforme contemporanee. Infine con il SVGA alcuni giochi introdussero l'alta definizione, sebbene a volte il supporto delle schede grafiche divenne problematico perch\u00e9 non c'era pi\u00f9 uno standard unico.\nPer quanto riguarda l'audio, l'altoparlantino del PC standard lasciava molto a desiderare nel campo dei giochi, perci\u00f2 apparvero sul mercato le schede sonore, spesso comprensive di una porta giochi. La Sound Blaster, compatibile con AdLib, divenne la pi\u00f9 diffusa, e la Gravis Ultrasound fu un'altra delle migliori dell'era DOS. Mancava per\u00f2 uno standard, per cui ogni gioco poteva supportare o meno ciascun modello.\nA met\u00e0 anni '80 si pu\u00f2 collocare l'affermazione di una seconda generazione di PC, basata su processori 286 e scheda video EGA. Anche il disco rigido divenne comune, e inizi\u00f2 a essere un requisito di sistema per la maggior parte dei giochi.\nUna terza generazione basata su processore 386 offriva grande velocit\u00e0 e all'inizio degli anni '90 anche modelli con prezzi di fascia bassa. Il PC era ormai diventato una delle piattaforme da gioco pi\u00f9 importanti. Grandi giochi dei primi '90 come \"Wolfenstein 3D\", \"Monkey Island\" e \"Dune II\" nacquero per DOS e furono poi convertiti alle altre piattaforme, invertendo la tendenza dei primi anni. Un 386 con VGA e scheda audio era il sistema di pi\u00f9 alto livello in circolazione, per il gioco di stile serio. Si stava affermando anche il CD-ROM.\nCon i successivi PC a processori 486 e Pentium, che conclusero l'era DOS, migliorarono soprattutto le capacit\u00e0 3D e i filmati multimediali.\nLa retrocompatibilit\u00e0 su PC fu sempre considerata importante. Tuttavia un problema che ci fu per tutta l'era DOS \u00e8 che certi vecchi giochi diventavano ingiocabili perch\u00e9 troppo veloci quando eseguiti su PC pi\u00f9 avanzati. Alcuni modelli di PC, proprio per ridurre questo problema, introdussero un pulsante \"Turbo\" che (nonostante il nome) rallenta l'esecuzione.\nOltre ai mouse si diffusero i joystick per PC, perlopi\u00f9 di tipo analogico, adatti ai simulatori di volo. Anche questo tipo di periferica aveva il problema della velocit\u00e0 sopra citato, perci\u00f2 molti giochi includono una funzione di calibrazione del joystick. Comunque quasi tutti i giochi hanno sempre supportato l'uso della tastiera; non tutti infatti si dotavano di joystick, anzi certi PC non avevano nemmeno la porta per il joystick.\nUn certo numero di giochi per PC sfruttarono i primi Windows 3.x anzich\u00e9 il DOS, ma finch\u00e9 non divennero comuni Windows 95 e i processori Pentium, la maggior parte restavano puri giochi DOS anche se eseguiti da Windows.\nIl passaggio definitivo da DOS a Windows 95 fu graduale e per un certo periodo si giocava un misto di giochi DOS e giochi Windows.\nLa rivista \"The Games Machine\", in una selezione di 10 giochi rappresentativi della piattaforma, ricorda ', \"Doom\", ', ', ', \"Vette!\", \"Neverwinter Nights\", \"Dune II\", \"Syndicate\", '. \"Retro Gamer\" considera otto importanti giochi per DOS ', \"The Secret of Monkey Island\", \"Wing Commander\", \"Wolfenstein 3D\", \"Dune II\", \"Duke Nukem 3D\", \"Fallout\", \"Grand Theft Auto\".\nNel complesso, le raccolte pi\u00f9 grandi riportano oltre 7000 giochi pubblicati per DOS (o per MS-DOS, i due nomi sono usati in modo equivalente; spesso vengono inclusi anche i PC booter).\nNel numero sono compresi anche molti titoli shareware e freeware. Di questi ne esistono probabilmente altre migliaia, mentre i titoli commerciali sono in gran parte gi\u00e0 censiti."}
{"id": "2099566", "revid": "729019", "url": "https://it.wikipedia.org/wiki?curid=2099566", "title": "Tranvia di Sch\u00f6neiche e R\u00fcdersdorf", "text": "La tranvia di Sch\u00f6neiche e R\u00fcdersdorf (in tedesco \"Sch\u00f6neicher-R\u00fcdersdorfer Stra\u00dfenbahn\") \u00e8 una linea tranviaria interurbana a scartamento metrico che collega il centro abitato di R\u00fcdersdorf alla stazione di Friedrichshagen della \"S-Bahn\" berlinese, passando per Sch\u00f6neiche.\n\u00c8 gestita dalla societ\u00e0 Sch\u00f6neicher-R\u00fcdersdorfer Stra\u00dfenbahn GmbH (SRS), integrata nel consorzio trasportistico Verkehrsverbund Berlin-Brandenburg (VBB). Nel consorzio \u00e8 indicata con il numero di linea 88.\nStoria.\nLa tranvia fu realizzata per consentire collegamenti rapidi fra Berlino (raggiungibile tramite \"S-Bahn\") e le nuove aree, destinate all'espansione residenziale, di Sch\u00f6neiche e R\u00fcdersdorf. Un esempio analogo di positivo coordinamento fra infrastrutture di trasporto ed espansione edilizia \u00e8 dato dalla limitrofa, e contemporanea, tranvia di Woltersdorf.\nLa costruzione dur\u00f2 pochi mesi; la linea fu aperta al traffico il 28 agosto 1910 fino a Sch\u00f6neiche, e il 5 novembre 1912 nella sua interezza, fino a R\u00fcdersdorf. Inizialmente era a binario unico e non elettrificata (esercita con vetture a benzina); l'elettrificazione fu attivata nel 1914, permettendo un aumento della frequenza delle corse, e il parziale raddoppio negli anni trenta. Dopo la seconda guerra mondiale, con la fondazione della Repubblica Democratica Tedesca, la linea fu nazionalizzata.\nNel 1977 fu abbandonato l'originario capolinea di Karl-Marx-Platz a R\u00fcdersdorf, in favore di un prolungamento verso sud, fino ad Alt-R\u00fcdersdorf. Dopo la riunificazione tedesca la tranvia torn\u00f2 ad essere privatizzata; la linea \u00e8 ancor oggi un mezzo di trasporto pubblico molto frequentato."}
{"id": "2099568", "revid": "3732", "url": "https://it.wikipedia.org/wiki?curid=2099568", "title": "Domenico Dandolo (mercante)", "text": "Vita.\nMembro della famiglia patrizia dei Dandoli, della quale era capo, Domenico fu attivo come mercante a Costantinopoli, dove, negli anni compresi tra il 1018 ed il 1025, trafug\u00f2 il corpo di San Tarasio, portato a Venezia e consegnato al monastero di San Zaccaria. L'atto ebbe come conseguenza l'ascesa della famiglia, arricchitasi con il commercio, ai vertici del potere cittadino. Tra gli anni '20 o '30 del secolo i Dandoli, guidati da Domenico, si assicurarono una posizione di prestigio concorrendo anche, a fianco della famiglia Pizzamano, alla realizzazione della nuova chiesa di San Luca, eretta sull'insula dove la famiglia aveva le sue propriet\u00e0 cittadine."}
{"id": "2099570", "revid": "22475", "url": "https://it.wikipedia.org/wiki?curid=2099570", "title": "San Lanno", "text": "Di origine tedesca, \u00e8 venerato come martire e santo dalla Chiesa cattolica.\nSu di lui \u00e8 presente un inno composto nell'800.\nStoria.\nSan Lanno nacque a Colonia (divenuta colonia romana nel 51 d.C.) in Germania, nell\u2019anno 280 d.C. (anche se alcune fonti riportano il 279 d.C. come anno di nascita) da una famiglia nobile e cristiana, ultimo di 5 fratelli e sotto il pontificato di S. Euchiano e l\u2019impero di Probo. Il suo vero nome era Lando (in latino Landus) che deriva dalla parola \u201cLand\u201d di origine germanica dal significato di \u201cterra\u201d e stava ad indicare il legame del Santo con la sua patria. La dizione \u201cLanno\u201d \u00e8, ovviamente, la storpiatura del nome dovuta al dialetto locale. Giovanissimo, nel 292 d.C., si arruol\u00f2 volontariamente nella XIII legione a Treviri, quando gi\u00e0 il Cristianesimo si era molto diffuso nell\u2019esercito, in un periodo di relativa tolleranza religiosa. La XIII legione era stata creata da Marco Aurelio in Armenia, una delle prime province cristianizzate ed era composta quasi totalmente da cristiani. Negli anni a venire, la persecuzione contro i cristiani si fece sempre pi\u00f9 cruenta e nel 294 d.C. Lando giunse in Italia, a Roma, inviato da Massimiano, per far parte della guardia del corpo dell\u2019imperatore Diocleziano. Allontanatosi dalla citt\u00e0 nello stesso anno, il Santo segu\u00ec l\u2019antica via Flaminia e dopo aver sostato per un breve periodo a Falerii, seguendo la via Amerina, giunse a Bassanello (antico nome di Vasanello) che era stato un importante insediamento falisco. Qui inizi\u00f2 la sua predicazione, ed in breve tempo ottenne notevoli consensi e conversioni dalla maggioranza della popolazione, ma al tempo stesso si fece molti nemici da parte dei pagani e dei loro sacerdoti, che lo videro come la causa della disertazione dei loro templi. Subito dopo, Lando venne arrestato e condotto prima in prigione ed in seguito al cospetto del funzionario imperiale, dove fu interrogato e sub\u00ec crudeli torture per mezzo della flagellazione e dei ferri roventi. Secondo una leggenda, il santo martire fu condotto davanti al tempio di Marte per essere indotto all\u2019apostasia ed a prostrarsi al dio, in presenza di tutto il popolo, ma appena l\u00ec giunto, tramite la sua fede, fece crollare la struttura in cui all\u2019interno si trovavano molti sacerdoti pagani, che vi perirono schiacciati. Questo fu l\u2019episodio culminante che segn\u00f2 la sua condanna a morte tramite la decapitazione (morte riservata ai militari) sentenziata dal magistrato imperiale. L\u2019esecuzione fu eseguita la mattina del 5 maggio 296 d.C. appena fuori le mura dell\u2019abitato, nel luogo dove ora si erge una cappella a lui dedicata. Sempre la leggenda narra che, nel tragitto verso il luogo del martirio, Lando don\u00f2 la vista ad un cieco e tale fatto contribu\u00ec ad accrescere l\u2019affetto per lui ed il cristianesimo e l\u2019odio verso i persecutori da parte della popolazione.\nDurante la persecuzione, l\u2019imperatore Diocleziano aveva proibito di dare una degna sepoltura ai corpi dei martiri, allo scopo di impedire che le loro tombe fossero meta di visite e pellegrinaggi; tuttavia, alcuni fedeli riuscirono ad impadronirsi delle sue spoglie e le seppellirono sotto le mura castellane. Quando, con l\u2019editto di Costantino, il Cristianesimo pot\u00e9 essere professato liberamente, nel luogo dove sorgeva il distrutto tempio di Marte venne edificata una basilica dedicata a Maria, ed allora gli abitanti vi vollero traslare i resti del martire, allo scopo di dargli una pi\u00f9 degna locazione. Con la caduta dell\u2019impero e le successive invasioni barbariche, le chiese e tutti i luoghi sacri erano sempre a rischio di saccheggi e distruzioni; perci\u00f2, per evitare che le reliquie di San Lanno potessero essere distrutte o rubate da qualche esercito straniero (soprattutto i Saraceni),di nuovo i fedeli del luogo decisero di nascondere le sacre spoglie all\u2019interno della cinta muraria del paese.\nDopo molti secoli, nel 1628, dopo aver avuto l\u2019autorizzazione da parte del vescovo di Civita Castellana e Orte, venne aperto un grande foro nel muro, nel punto in cui si riteneva che fosse nascosto il corpo del santo. All\u2019interno di un loculo lungo 1,80 m. furono ritrovate le ossa di un corpo umano di circa 1,70 m di altezza che furono riconosciute, in base all\u2019iscrizione posta sulla copertura della tomba, come i resti del santo. Per ordine del vescovo, le ossa vennero poste in una cassa di cipresso, in attesa di un processo di riconoscimento da parte della chiesa che si concluse due anni dopo. Il 23 marzo 1630 i resti vennero riconosciuti ufficialmente come appartenenti al corpo di San Lanno e il 6 aprile successivo fu concessa l\u2019autorizzazione per traslarli nella cripta della Chiesa di Santa Maria Assunta.\nNel XIX secolo, per dare una rappresentazione pi\u00f9 realistica al Santo Patrono, si decise di realizzare una statua di cera, contenente all\u2019interno le sue ossa. L\u2019opera fu affidata nel 1827 al cerista Gioacchino Mortula.\nFin dai tempi pi\u00f9 antichi, San Lanno viene celebrato il 5 maggio di ogni anno con una solenne festa in tutto il paese, che si protrae anche nei due giorni successivi, il 6 e il 7, in memoria del ritrovamento dei resti del martire. In particolare, ogni 10 anni si celebra una versione speciale dell\u2019evento (detto Gran Festone), durante il quale l\u2019urna contenente la statua di cera viene trasportata in processione lungo le vie del paese da una squadra di Facchini (Facchini di San Lanno): il primo trasporto risale al 7 maggio del 1634. All\u2019interno della Cappella di San Lanno si trova un pregevole affresco del 1493, realizzato dal pittore Piermatteo d\u2019Amelia, rappresentante il Santo Martire a cavallo e con uno stendardo rosso in mano, che rende omaggio alla Vergine Maria e a Ges\u00f9 bambino, i quali rivolgono uno sguardo benevolo al Santo Protettore. Sulla facciata esterna della suddetta costruzione vi \u00e8 incisa la frase che era posta sul loculo del santo a testimonianza della sua morte sotto l\u2019imperatore Diocleziano:\nLannus.Chisti.Martyr.Hic.Requiescit.Sub.Diocletiano.Passus.Est.\nQui riposa Lanno, Martire di Cristo, che pat\u00ec sotto Diocleziano.\nPatronati.\nLa citt\u00e0 di Vasanello, in provincia di Viterbo."}
{"id": "2099575", "revid": "466539", "url": "https://it.wikipedia.org/wiki?curid=2099575", "title": "Encyclop\u00e6dia Britannica Eleventh Edition", "text": "L'undicesima edizione dell'Encyclop\u00e6dia Britannica (anni 1910\u20131911) segn\u00f2 l'inizio della transizione dell'Enciclopedia Britannica da pubblicazione \"inglese\" ad \"americana\". Consta di 29 volumi; molte delle sue voci furono scritte dai migliori studiosi di lingua inglese dell'epoca. Storicamente, \u00e8 un caposaldo dell'evoluzione della \"Britannica\", avendone costituito l'ossatura fino agli anni 1970. Molte singole voci sono ancora pregne di interesse per gli studiosi, in quanto reperti culturali del XIX secolo e del primo Novecento. Questa edizione \u00e8 oggi nel pubblico dominio, ma una parte del suo contenuto anacronistico rende il suo uso una fonte problematica per la moderna produzione culturale.\nRetroterra culturale.\nL'undicesima edizione del 1911 venne creata sotto la guida dell'editore statunitense Horace Everett Hooper, e \u2014 per l'aspetto pi\u00f9 propriamente redazionale \u2014 di Hugh Chisholm. In origine, Hooper acquist\u00f2 i diritti della nona edizione in 25 volumi e persuase il quotidiano inglese \"The Times\" a diffonderne la ristampa, con undici volumi in pi\u00f9 (35 volumi totali) come decima edizione, che apparve nel 1902. Il sodalizio Hooper-\"The Times\" si sciolse nel 1909, e Hooper tratt\u00f2 con la \"Cambridge University Press\" la pubblicazione dell'undicesima edizione in 29 volumi. Ancorch\u00e9 generalmente percepita come opera ancora squisitamente \"British\", l'undicesima edizione aveva gi\u00e0 influenze americane sostanziali, non solo per l'accresciuta quantit\u00e0 di contenuti statunitensi e canadesi, I metodi USA di \"marketing\" favorirono, tra l'altro, le vendite. \nLe iniziali dei \"contributori\" dell'enciclopedia figuravano alla fine di ciascuna voce (alla fine di una sezione nel caso delle voci pi\u00f9 lunghe, come quello sulla Cina, ad esempio) ed ogni volume conteneva una legenda per interpretare correttamente tali iniziali. Si trattava spesso degli studiosi pi\u00f9 acclamati dell'epoca, tra cui rammenteremo Edmund Gosse, John Bagnell Bury, Algernon Swinburne, John Muir, P\u00ebtr Alekseevi\u010d Kropotkin, Thomas Henry Huxley e William Michael Rossetti. Altri contributori \u2014 oscuri a quel tempo \u2014 avrebbero successivamente meritato una grande fama, come nel caso di Ernest Rutherford e Bertrand Russell. Molte voci furono riportate dalla nona edizione, alcune con minimi aggiornamenti, alcune (di lunghezza paragonabile a quella standard di un libro) suddivise in parti pi\u00f9 brevi per facilitarne la consultazione, mentre altre furono intensamente condensate. Gli autori pi\u00f9 celebri per lo pi\u00f9 contribuivano con una sola voce, o addirittura con una porzione di voce. La maggior parte del lavoro fu svolto da una squadra composta da giornalisti, esponenti del \"British Museum\" ed altri studiosi. L'edizione 1911 per la prima volta registr\u00f2 un numero rilevante di \"contributrici:\" trentaquattro donne redassero voci per tale pubblicazione.\nL'undicesima edizione introdusse svariati cambiamenti al formato della \"Britannica\". Fu la prima edizione che venne pubblicata completa (in precedenza, era invalsa la prassi di diffondere i singoli volumi a mano a mano che erano pronti, pertanto si trattava di una diffusione \"in progress\"). La stampa era prodotta con il metodo a \"galleys,\" e soggetta a continui aggiornamenti durante la pubblicazione. Fu la prima edizione ad uscire con un esauriente volume di indici, comprendente pure un indice analitico (che raggruppava, cio\u00e8, argomenti per affinit\u00e0 logica). Fu altres\u00ec la prima a trasgredire la convenzione delle voci lunghe quanto corposi trattati; bench\u00e9 le dimensioni dell'opera fossero rimaste invariate rispetto all'edizione precedente, nell'undicesima il numero di voci pass\u00f2 infatti da 17\u00a0000 a 40\u00a0000. Se ci\u00f2 non bastasse, fu la prima edizione della \"Britannica\" contenente biografie di contemporanei viventi.\nSecondo Coleman e Simmons (pag. 32) il contenuto dell'enciclopedia aveva la seguente organizzazione/composizione quantitativa:\nHooper vendette i diritti a Sears Roebuck di Chicago nel 1920, \nS\u00e9guiti.\nNel 1922 fu pubblicata un'appendice in tre volumi, che integrava gli eventi occorsi negli 11 anni trascorsi dall'edizione maggiore, compresa, ovviamente, la Prima guerra mondiale. Questi tomi, assieme ad una ristampa dell'undicesima edizione, costituirono la dodicesima edizione dell'opera. Una simile tredicesima edizione, di tre volumi pi\u00f9 ristampa della dodicesima, vide la luce nel 1926, sicch\u00e9 la dodicesima e tredicesima edizione erano ovviamente \"parenti strette\" dell'undicesima, condividendone buona parte del contenuto. Tuttavia, divenne sempre pi\u00f9 evidente che l'enciclopedia aveva bisogno di un aggiornamento pi\u00f9 deciso. La quattordicesima edizione, apparsa nel 1929, presentava una significativa revisione del testo, di cui ampie porzioni furono soppresse o abbreviate per lasciare spazio a nuovi argomenti; ci\u00f2 nonostante, la \"Eleventh Edition\" continu\u00f2 ad essere il nucleo portante di ogni successiva versione della \"Britannica\" fino alla quindicesima \u2014 effettivamente riforgiata in modo radicalmente nuovo, con presentazione di informazioni moderne \u2014 che sar\u00e0 diffusa nel 1974.\nRilievo attuale.\nL'undicesima edizione \u00e8 ancora importante e significativa per i lettori e gli studiosi d'oggi, soprattutto come reperto culturale del tempo di compilazione: l'Impero britannico era al suo apogeo, l'imperialismo non temeva avversari, gran parte del mondo era soggetto a qualche monarchia, e gli orrori delle guerre mondiali erano ancora di l\u00e0 da venire. Essa cela inestimabili perle di conoscenza, sotto forma di temi depennati dalle enciclopedie pi\u00f9 recenti, specie in fatto di biografie, ed in fatto di storia della scienza e della tecnologia. Riguardata come testo letterario, l'undicesima edizione mantiene inalterato il suo rango di esempio di prosa novecentesca. \u00c8 il caso soprattutto degli espedienti retorici, quali la fallacia patetica, piuttosto rari negli scritti odierni.\nCommenti di spicco sulla \"Eleventh Edition\".\nNel 1917, sotto lo pseudonimo di \"S. S. Van Dine\", lo scrittore e critico statunitense Willard Huntington Wright pubblic\u00f2 \"Misinforming a Nation,\" una stroncatura da oltre 200 pagine della \"Britannica,\" accusata di essere \"caratterizzata da inesattezze, omissioni inescusabili, rabbiosi e sciovinistici pregiudizi, animosit\u00e0 personali, plateali errori di fatto, ignoranza su nozioni elementari, gretta trascuratezza della cultura 'non-britannica', uno sbalorditivo egotismo, ed un palese disprezzo verso il progresso americano.\"\nAmos Urban Shirk, che negli anni 1930 lesse per intero l'undicesima e la quattordicesima edizione, disse che quest'ultima era \"un grande miglioramento\" rispetto all'undicesima, aggiungendo che \"la maggior parte del materiale era stato completamente riscritto\".\nRobert Collison, in \"Encyclopaedias: Their History Throughout The Ages\" (1966), scrisse dell'undicesima edizione che \"era probabilmente la migliore edizione della \"Britannica\" mai edita, e si colloca \u2014 assieme alla Treccani ed alla \"Enciclopedia universal ilustrada europeo-americana\" \u2014 fra le tre pi\u00f9 grandi enciclopedie del mondo. Fu l'ultima edizione prodotta quasi per intero in Gran Bretagna, e la sua posizione nella storia quale compendio della conoscenza universale alla vigilia della Prima guerra mondiale ha un valore peculiare.\"\nSir Kenneth Clark, in \"Another Part of the Wood\" (1974), scrisse della undicesima edizione: \"Si salta da un argomento ad un altro, affascinati tanto dal gioco della mente e dalle idiosincrasie dei loro autori, quanto dai dati di fatto e dalle date. Dev'essere l'ultima enciclopedia nella tradizione di Diderot che assume che l'informazione pu\u00f2 essere ritenuta nella memoria solo quando sia lievemente venata di pregiudizio. Quando Thomas Stearns Eliot scrisse 'L'anima si siede alla finestra leggendo l\"'Encyclop\u00e6dia Britannica\", aveva di certo in mente l'undicesima edizione.\"\nLa \"Britannica \"1911\"\" nel XXI secolo.\nL'edizione 1911 non \u00e8 pi\u00f9 protetta da copyright, ed \u00e8 disponibile in varie forme pi\u00f9 moderne. Bench\u00e9 possa essere stata una descrizione attendibile del \"sentire comune\" della sua epoca, per i lettori moderni tuttavia l'Enciclopedia ha vistosi errori, commenti etnocentrici, ed altri difetti:\nL\"'Encyclop\u00e6dia Britannica Eleventh Edition\" \u00e8 divenuta una fonte citata comunemente, sia per la fama di cui generalmente gode la \"Britannica\" (in ogni sua incarnazione), sia perch\u00e9 \u00e8 di pubblico dominio (sotto il profilo della tutela giuridica della propriet\u00e0 intellettuale) ed \u00e8 stata resa disponibile su Internet. Come tale \u00e8 stata ampiamente sfruttata da vari progetti contemporanei, quali Wikipedia e la cosiddetta \"Gutenberg Encyclopedia.\"\n\"Gutenberg Encyclopedia\".\nLa \"Project Gutenberg Encyclopedia\" \u00e8 in effetti l'undicesima edizione della \"Britannica,\" ribattezzata con il nuovo nome per evitare potenziali contenziosi sul marchio con la celebre casa editrice, che tuttora ne pubblica la versione \"commerciale\" (e, senza dubbio, \u00e8 pi\u00f9 di ogni altro soggetto legittimata a fregiarsi della prestigiosa \"sigla\" editoriale). Alla data di novembre 2007, il Progetto Gutenberg disponeva solo del Volume 1 (esclusivamente in formato ASCII), la prima parte del Volume 2, e parte del Volume 4. I \"Distributed Proofreaders\" (volontari del Progetto Gutenberg) stanno lavorando per offrire alla collettivit\u00e0 una versione elettronica completa della \"1911 Encyclop\u00e6dia Britannica,\" che sar\u00e0 disponibile al termine delle operazioni di redazione. Tale procedura \u00e8 gi\u00e0 ultimata per i volumi indicati nella tabella in appresso, ed \u00e8 in fase avanzata per i volumi 2, 5 e 6."}
{"id": "2099576", "revid": "300067", "url": "https://it.wikipedia.org/wiki?curid=2099576", "title": "Brian Taylor (cestista)", "text": ""}
{"id": "2099577", "revid": "1543377", "url": "https://it.wikipedia.org/wiki?curid=2099577", "title": "Campionato mondiale di calcio Under-17 2007", "text": "Il Campionato mondiale di calcio Under-17 2007 \u00e8 stato giocato in Corea del Sud tra il 18 agosto ed il 9 settembre 2007. Per questa edizione il numero delle squadre \u00e8 stato ampliato da 16 a 24. Inoltre, da questa edizione, la confederazione a cui appartiene l'ultima vincitrice, in questo caso la CONCACAF, ha avuto un posto in pi\u00f9 nella fase di qualificazione.\nIl torneo \u00e8 stato vinto dalla , che nella finale giocata al Jeju World Cup Stadium di Seogwipo ha sconfitto la 0-3 ai calci di rigore, dopo che i tempi supplementari si erano conclusi sullo 0-0. Per gli africani \u00e8 stato il terzo titolo mondiale della storia. Al terzo posto si \u00e8 classificata la Germania, che nella finale per il 3\u00ba posto del Seoul World Cup Stadium di Seul ha avuto la meglio sul Ghana, battendolo per 2-1.\nSolo i giocatori nati dopo il 1\u00ba gennaio 1990 hanno potuto partecipare al torneo.\nFase a gironi.\nLe 24 squadre partecipanti sono suddivise in sei gironi di quattro squadre ciascuno. Si qualificano agli ottavi di finale le prime due classificate in ogni girone. pi\u00f9 le quattro migliori terze."}
{"id": "2099581", "revid": "287204", "url": "https://it.wikipedia.org/wiki?curid=2099581", "title": "Encyclopaedia Britannica Eleventh Edition", "text": ""}
{"id": "2099585", "revid": "12109", "url": "https://it.wikipedia.org/wiki?curid=2099585", "title": "Enciclopedia Britannica undicesima Edizione", "text": ""}
{"id": "2099597", "revid": "584834", "url": "https://it.wikipedia.org/wiki?curid=2099597", "title": "Sch\u00f6neiche-R\u00fcdersdorfer Stra\u00dfenbahn", "text": ""}
{"id": "2099602", "revid": "124017822", "url": "https://it.wikipedia.org/wiki?curid=2099602", "title": "PlayStation Home", "text": "PlayStation Home \u00e8 stata una comunit\u00e0 virtuale, sviluppato da SCE London Studio e pubblicato da Sony Computer Entertainment, per PlayStation 3 sul PlayStation Network. L'Open Beta \u00e8 stata pubblicata l'11 dicembre 2008. Jack Buser, direttore di Home, ha dichiarato che la versione finale non sarebbe stata pubblicata e il servizio sarebbe rimasto in beta a tempo indeterminato, in quanto il mondo di Home era in continua espansione.\nSony ha confermato la chiusura graduale del software, a partire dal 3 dicembre 2014, ed il definitivo spegnimento dei server il 31 marzo 2015. PlayStation Home ha cessato di esistere \"de facto\" il 1\u00ba aprile 2015 alle 8:02 del mattino (UTC-6).\nSviluppo.\nLo sviluppo di Home, originariamente chiamato \"Hub\", \u00e8 iniziato con il progetto di The Getaway on-line per PlayStation 2. Tuttavia, questo progetto non \u00e8 stato mai completato prima del lancio della PlayStation 3, al punto che gli sviluppatori hanno deciso di portare questo progetto sulla nuova piattaforma firmata Sony. A Phil Harrison, ex-capo di Sony Computer Entertainment Worldwide Studios, piaceva l'idea di avere una comunit\u00e0 virtuale in 3D per i giocatori della PlayStation, cos\u00ec ha trasferito il progetto da The Getaway on-line a PlayStation Home. Tuttavia il progetto venne inizialmente tenuto in gran segreto.\nSony aveva espresso interesse per un servizio di questo tipo, in particolare per i Trofei (in precedenza denominati \"entitlements\") per i titoli first-party. PlayStation Home venne nominato per la prima volta in un'intervista con NG-Gamer, spiegato in dettagli da Kotaku e infine confermato nuovamente da NG-Gamer. \u00c8 stato annunciato ufficialmente da Phil Harrison il 7 marzo 2007 durante il suo discorso al \"Game Developers Conference 2007\" e l'uscita mondiale era inizialmente prevista per l'ottobre 2007.\nDurante il \"Tokyo Game Show 2007\", Sony Computer Entertainment ha annunciato che il lancio di Home sarebbe stato ritardato fino al Q3\u00a02008 e un ulteriore ritardo \u00e8 stato annunciato il 21 aprile 2008, questa volta fino a \"Fine 2008\". Tuttavia, venne confermato che un maggior numero di utenti del PlayStation Network sarebbe stato invitato alla Closed Beta durante questo periodo. Un annuncio sul forum ufficiale di PlayStation Europe conferm\u00f2 che degli inviti alla Closed Beta sarebbero stati offerti ai vincitori di evento settimanale online di Warhawk. Kazuo Hirai, Presidente e CEO di Sony Computer Entertainment, ha dichiarato che \"Dedicare pi\u00f9 tempo allo sviluppo e al beta testing ribadisce il nostro impegno a realizzare un servizio di qualit\u00e0, mantenendo la tradizione PlayStation\".\nLa Open Beta di Home \u00e8 disponibile dall'11 dicembre 2008, circa 14 mesi dopo la data di lancio iniziale prevista.\nAmbienti e layout.\nTutti gli utenti di Home possono incontrarsi e comunicare nei luoghi pubblici raggiungibili attraverso la \"Piazza Centrale\". Ad ogni utente viene assegnato inizialmente un \"Appartamento sul Porto\" completamente personalizzabile, dove \u00e8 possibile accedere solo tramite invito dell'utente. \u00c8 possibile invitare negli \"Spazi Personali\", comunicare tramite chat vocale o testuale, selezionare e ascoltare canzoni con \"Listen@Home\" (al momento non disponibile in Europa), giocare, acquistare e scambiare contenuti. In futuro sar\u00e0 inoltre possibile accedere a spazi tematici sbloccabili attraverso i trofei ottenuti nei giochi PlayStation 3.\nSpazi Personali.\nOgni utente possiede un appartamento privato chiamato \"HomeSpace\" che pu\u00f2 modificare nel corso del tempo. L'appartamento di base (un monolocale con vista sul porto, l\"'Harbor Studio\") \u00e8 gratuito e offre agli utenti opzioni per la personalizzazione dell'ambiente. In futuro, Sony fornir\u00e0 strumenti che consentiranno agli utenti di avere maggiori possibilit\u00e0 di creare il proprio spazio Home. Gli utenti possono invitare altre persone nel loro \"HomeSpace\" e sar\u00e0 possibile riprodurre musica e filmati salvati sul proprio hard disk. Gli utenti saranno inoltre in grado di caricare le loro fotografie digitali da visualizzare sul muro del loro appartamento. Un esempio di HomeSpace a pagamento \u00e8 la Casa Estiva.\nGli utenti possono anche acquistare dei \"Clubhouse\" utilizzati come un punto di ritrovo per i club che l'utente ha fondato.\nVerr\u00e0 aggiunta una \"Hall of Fame\" che includer\u00e0 le \"Stanze dei Trofei\". La Stanza dei Trofei \u00e8 un HomeSpace dove gli utenti potranno mostrare delle rappresentazioni in 3D dei trofei ottenuti.\nMappa del Mondo.\nCi sono tre diverse versioni di Home, corrispondenti alla regione geografica dell'utente: Asia, Europa e Nord America. Altre regioni sono inserite in queste aree geografiche (ad esempio l'Oceania \u00e8 unita all'Europa). Ciascuna versione ha diverse caratteristiche rispetto all'altra.\nLa mappa del mondo di Playstation Home \u00e8 composta da pile di card sovrapposte (o categorie) ognuna con il proprio nome. Attualmente sono presenti gli spazi della SCEI con un parziale supporto da societ\u00e0 di terze parti. Con il passare del tempo, ci sar\u00e0 un crescente supporto da societ\u00e0 esterne. I luoghi al momento disponibili sono gli HomeSpace degli utenti, i Clubhouse, la Piazza Centrale, una sala da Bowling/Videogiochi Arcade, un Home Theatre, un Centro Commerciale, un Home Caf\u00e8 (al momento solo nell'Home asiatico), GameSpaces dedicati(solo Home americano) e lo spazio Red Bull (non disponibile in Asia).\nLa \"Piazza Centrale\" \u00e8 il luogo dove solitamente gli utenti si incontrano e chattano. \u00c8 dove si presenta la maggior parte dei cartelloni pubblicitari ed \u00e8 il luogo che conduce a tutti gli altri spazi di Home. \u00c8 presente qualche schermo dove vengono proiettati video, e altre caratteristiche che dipendono dalle Regioni di Home(Europa, Usa, Asia). \"Listen@Home\" \u00e8 uno strumento che permette agli utenti di scegliere ed ascoltare la canzone in lista pi\u00f9 votata. Al momento non \u00e8 disponibile per l'Home europeo, essendo rimpiazzato da postazioni per giocare a scacchi e dama.\nL\"'Home Theatre\" \u00e8 un cinema virtuale dove vengono proiettati i trailer dei film usciti in DVD/Bluray. Gli utenti possono scegliere il trailer da guardare e attivare l'opzione per la visualizzazione a schermo intero. L'Home Theatre europeo \u00e8 quello pi\u00f9 grande, composto da una lobby all'entrata con uno schermo gigante e dieci sale dove guardare i trailer proiettati.\nAlla \"Sala da Bowling\", oltre a disputare partite a bowling, si pu\u00f2 giocare a vari videogames Arcade (ad esempio \"Echochrome\") e a biliardo. Nella versione asiatica \u00e8 stato aggiunto anche il gioco delle freccette.\nIl \"Centro Commerciale\" presenta alcuni negozi in cui \u00e8 possibile acquistare vestiti ed accessori per il proprio avatar (alcuni a pagamento, altri gratuiti), mobili per la propria casa e nuovi HomeSpace, come la Casa Sul Mare. Nel piano superiore del centro commerciale ci sono altre postazioni di scacchi e un videoschermo.\nL\"'Home Caf\u00e8\" \u00e8 disponibile solo in Asia ed \u00e8 un altro luogo dove \u00e8 possibile incontrarsi e chattare.\nGli sviluppatori di videogiochi potranno avere i loro \"Spazi degli Sviluppatori\" dove mostreranno i loro prodotti. Al momento le seguenti Software House sono gi\u00e0 al lavoro per la creazione dei loro spazi: EA, Activision, SEGA, Ubisoft, Rockstar Games e THQ.\nI \"GameSpace\" potranno avere diverse caratteristiche sbloccabili tramite i trofei ottenuti, come ad esempio il \"Bar di Sully\" nello Spazio di \"\".\nAnche compagnie che non sviluppano videogiochi possono avere i loro spazi e giochi tematici. L'8 gennaio 2009 \u00e8 stato reso pubblico lo \"Spazio Red Bull\" in cui gli utenti possono partecipare al minigioco chiamato \"Red Bull Air Race\".\nXi.\nXi \u00e8 stato il primo Alternate reality game al mondo ad approdare su console. Il gioco era un'avventura che porta l'utente a cercare \"Jess\", una alpha-tester di Home, e a capire il significato della lettera \"Xi\", simbolo ricorrente in varie aree segrete di Home. Il gioco, inoltre, invitava a cercare numerosi indizi e a risolvere enigmi nel mondo reale. Questo gioco \u00e8 stato creato da nDreams che ha creato vari spazi per \"Xi\". Alcune aree sono \"L'Hub\", \"Manutenzione Home\", \"Alpha Zone 1\", \"2\" e \"3\", \"Festa nell'appartamento di Jess\".\n\"Xi\" venne pubblicizzato attraverso indizi e suggerimenti nel mese prima del lancio, il 23 marzo 2009. Gli indizi erano nascosti nel Menu Pad e nei video della Piazza Centrale.\nInterfaccia.\nIl \"Menu Pad\" (disponibile dalla versione 1.0), accessibile premendo Start, serve per accedere all'armadio (per cambiare l'aspetto all'avatar), decorare lo spazio personale, spostarsi velocemente in altri luoghi, cambiare impostazioni, ecc. Il \"Menu Pad\", quando utilizzato, viene mostrato nelle mani dell'utente; ha undici opzioni compreso un menu di aiuto per i principianti.\nIl Menu Pad, prima della versione 1.0 di Home, era una PSP virtuale (vPSP), ma venne introdotto per riorganizzare i men\u00f9 e a causa dell'aggiunta della XMB in-game nella PS3, eliminando il bisogno della vPSP XMB.\nComunicazione.\nCi sono diversi modi per comunicare con gli altri utenti in Home. Si pu\u00f2 scrivere attraverso la tastiera virtuale della PS3, scrivere tramite una tastiera USB o Bluetooth, parlare utilizzando delle cuffie con microfono USB/Bluetooth (al momento solo in privato). Sono disponibili comandi veloci per la comunicazione premendo L1, come ad esempio \"Ciao\" o \"Da dove vieni?\".\nEventi.\nSony presenter\u00e0 vari tipi di eventi in Home, come anteprime esclusive di giochi o interviste agli sviluppatori. Potranno anche avere luogo eventi Live come sport e concerti. Saranno prepagati usando il sistema di pagamento Sony.\nAltre informazioni.\nSony \u00e8 molto severa contro la spam in PlayStation Home. Gli utenti possono essere bannati.\nIl \"PlayStation Home Safe Screen\" (accessibile premendo Select) permette agli utenti di bloccare altri utenti e di segnalare comportamenti contro le regole a moderatori invisibili. \u00c8 utilizzato anche per cambiare le impostazioni di comunicazione, accedere velocemente allo Spazio Personale e alla lista amici della XMB.\nAggiornamenti.\nPlayStation Home viene aggiornato frequentemente da Sony per correggere bug e ampliare gli aspetti sociali e di gameplay del servizio in un mondo pi\u00f9 vasto. La versione beta ha avuto diversi aggiornamenti, come ad esempio dando agli utenti la possibilit\u00e0 di accedere al \"Menu Pad\" e al Centro Commerciale. Altre caratteristiche, come Trofei, animali domestici, tempo meteorologico e stagioni non sono ancora state incluse. Dopo ogni aggiornamento, l'utente deve scaricare nuovamente ciascuna area (esclusi gli spazi personali), fatta eccezione per gli aggiornamenti che correggono bug minori.\nLa versione 1.0 \u00e8 arrivata il 21 novembre 2008. Questa versione era disponibile ai beta tester con 77\u00a0MB da scaricare dal PlayStation Store riscattando un codice inviato al loro indirizzo email. Durante l'installazione, vengono riservati 3077\u00a0MB di spazio sul disco fisso per l'applicazione. Sono necessari download aggiuntivi per accedere alle varie aree come la Piazza Centrale e la Sala da Bowling. La quantit\u00e0 da scaricare per queste aree varia da 16-45\u00a0MB ognuna.\nLa versione 1.03, la prima versione aperta a tutti (Open Beta), \u00e8 arrivata l'11 dicembre 2008. L'icona di Home appare automaticamente sotto la categoria PlayStation Network nella XMB quando i giocatori accendono la loro PS3.\nUn altro aggiornamento importante (1.50) \u00e8 arrivato il 20 aprile 2011 con l'implementazione del Multiplayer in tempo reale, un numero maggiore di elementi di base del motore fisico Havok, e un maggiore controllo sulle impostazioni relative a grafica e animazione.\nL'Aggiornamento (1.55) del 29 settembre 2011, apporta molti miglioramenti sia grafici, delle performance e aggiunge anche qualche funzione secondaria.\nL'aggiornamento (1.60) \u00e8 arrivato l'8 dicembre 2011, che permette di aumentare da 50 a 100 gli oggetti da inserire nei propri spazi personali (meno 22 per ogni oggetto attivo come i giochi), migliora il sistema di Aiuto, annulla il tempo di attesa di 3 minuti per i giochi Arcade, elimina la sezione \"Comunit\u00e0\" nel Men\u00f9 Pad, riattiva automaticamente i compagni portatili ogni volta che si cambia luogo e attua altri piccoli miglioramenti di stabilit\u00e0 e velocit\u00e0.\nL'aggiornamento (1.70) pubblicato il 12 settembre 2012 apporta nuove funzioni, quali:\nCommercio e contenuti.\nAnche se il servizio \u00e8 gratuito, contenuti a pagamento sono disponibili presso il Centro Commerciale (con un men\u00f9 che somiglia al PlayStation Store). Abiti, mobili, abitazioni, giochi e accessori possono essere acquistati, mentre altri contenuti sono disponibili gratuitamente. Altri contenuti esclusivi possono essere sbloccati gratuitamente vincendo a specifici giochi o guadagnando i trofei nei videogiochi PS3. Possono essere acquistati appartamenti pi\u00f9 grandi con in dotazione giochi come biliardo o una piscina.\nLa pubblicit\u00e0 \u00e8 una grande parte di Home e i rivenditori possono creare i propri cartelloni pubblicitari per scopi commerciali. Sony attualmente trasmette la pubblicit\u00e0 dai \"propri\" server. Anche societ\u00e0 non produttrici di videogiochi possono mettere i propri annunci nella rete.\nTutte le transazioni all'interno di PlayStation Home utilizzano il sistema di pagamento Sony, simile al PlayStation Store.\nGli utenti saranno in grado di fare soldi in Home mediante un servizio ad aste che consentir\u00e0 loro di vendere i beni e contenuti creati personalmente agli altri utenti di Home. In un discorso nel 2007, Phil Harrison ha utilizzato il termine \"Game 3.0 \" per descrivere il servizio.\nEaster Egg.\nTramite l'ausilio di un bug, si pu\u00f2 esplorare, sempre muovendo un oggetto, la zona esterna dell'appartamento altrimenti inaccessibile, trovando una targa con su inciso \"You really shouldn't be able to read this\" (In realt\u00e0 non dovresti essere in grado di leggere questo), inoltre si pu\u00f2 notare una mina di prossimit\u00e0 presa dal gioco Warhawk."}
{"id": "2099604", "revid": "107217010", "url": "https://it.wikipedia.org/wiki?curid=2099604", "title": "Nova Grecia", "text": "Nova Grecia \u00e8 una piattaforma televisiva satellitare a pagamento greca posseduta da Multichoice Hellas; \u00e8, sin dal suo lancio (nel 1999), l'unico servizio televisivo a pagamento presente in Grecia. Conta attualmente circa 350.000 sottoscrittori.\nNOVA offre ai sottoscrittori greci e ciprioti una serie di canali, che spaziano dall'intrattenimento al cinema, dallo sport ai programmi per bambini e ragazzi, oltre ai canali tv e radio pi\u00f9 importanti in onda in Grecia. I programmi non prodotti in Grecia sono offerti in lingua originale, con sottotitoli in greco; inoltre, sono forniti servizi interattivi (come meteo e giochi), usufruibili solo con il ricevitore fornito dalla paytv.\nRicezione.\nNOVA \u00e8 ricevibile in Grecia e a Cipro via satellite, su Hotbird a 13\u00b0 Est; inoltre, in Grecia, i sottoscrittori del servizio di IPTV \"On Telecoms\" possono vedere la paytv direttamente dal ricevitore usato per il servizio di IPTV.\nDettagli tecnici.\nLe trasmissioni via satellite coprono tutta l'Europa, il Nord Africa e parte dell'Asia; sono codificate in Irdeto e trasmesse secondo lo standard MPEG-2. Le trasmissioni possono essere ricevute su un qualsiasi ricevitore satellitare digitale, e decodificate da tutti i ricevitori Common Interface muniti di modulo di accesso condizionato (CAM) Irdeto o dai ricevitori dotati di lettore di smart card che leggono la codifica Irdeto, oltre ai ricevitori ufficiali di NOVA. \u00c8 stato varato anche un servizio di PVR, usufruibile per\u00f2 solo con i ricevitori ufficiali NOVA (non \u00e8 noto se ricevitori dotati di hard disk possano registrare programmi della paytv leggendo i diritti d'abbonamento o se la smart card impedisce la registrazione dei programmi da essa decodificati).\nLe trasmissioni ricevute via IPTV sono pagate a parte rispetto a quelle offerte da \"On Telecoms\".\nI pacchetti e le offerte sottoscrivibili in Grecia e a Cipro sono diversi, anche perch\u00e9 alcuni canali vengono trasmessi in versioni differenti (specie quelli pornografici) a seconda del paese cui sono destinati.\nI ricevitori offerti da NOVA sono della marca Panasat, pi\u00f9 precisamente i modelli 642, 700, 720i e 900.\nCritiche.\nLe critiche principali sono riferite ai prezzi alti dei pacchetti, all'esiguit\u00e0 dell'offerta rispetto ad altre paytv straniere e alla qualit\u00e0 video che non corrisponde agli standard tipici delle tv a pagamento ().\nCollegamenti esterni.\nSito ufficiale"}
{"id": "2099615", "revid": "300067", "url": "https://it.wikipedia.org/wiki?curid=2099615", "title": "Paul Westphal", "text": "\u00c8 scomparso nel gennaio 2021 all'et\u00e0 di 70 anni a seguito di un tumore cerebrale.\nCarriera.\nPaul Douglas Westphal ha avuto una lunga carriera nella NBA, sia come giocatore che come allenatore. Come giocatore, ha vinto un campionato NBA con i Boston Celtics nelle finali NBA del 1974. Oltre ad essere selezionato a cinque All-Star Game, dal 1977 al 1981, Westphal ha ottenuto tre selezioni per la Prima Squadra All-NBA e una per la Seconda squadra. Riusc\u00ec a tornare alle finali pi\u00f9 avanti, nel 1993, come capo allenatore dei Phoenix Suns uscendo per\u00f2 sconfitto per mano dei Chicago Bulls di Michael Jordan.\n\u00c8 stato anche capo allenatore dei Seattle SuperSonics e dei Sacramento Kings. \u00c8 tornato nel suo stato di origine in California come allenatore della squadra maschile alla Pepperdine University dal 2001 al 2006. \u00c8 stato inserito nella Naismith Basketball Hall of Fame nel 2019."}
{"id": "2099617", "revid": "122783578", "url": "https://it.wikipedia.org/wiki?curid=2099617", "title": "Cerbero (costellazione)", "text": "Cerbero (in latino Cerberus) \u00e8 una costellazione obsoleta del cielo boreale. Cerbero era il cane a tre teste posto a guardia delle porte dell'Ade, il regno dei morti, che impediva ai vivi di entrare e ai morti di uscire. Durante l'ultima e pi\u00f9 pericolosa delle sue dodici fatiche, Ercole venne inviato nell'Oltretomba per catturare questa bestia terrificante. Lott\u00f2 con la creatura fino a sottometterla con la sola forza delle sue mani e la trascin\u00f2, mentre si contorceva e opponeva resistenza, dal buio dell'Oltretomba alla luminosit\u00e0 mai vista prima della superficie. La costellazione che commemora questa impresa venne aggiunta in cielo da Johannes Hevelius nel suo catalogo e atlante del 1687, nel quale raffigur\u00f2 Cerbero afferrato dalla mano tesa di Ercole.\nCerbero consisteva nelle quattro stelle che oggi noi conosciamo come 93, 95, 102 e 109 Herculis (R. H. Allen cita erroneamente anche come suo membro). Sebbene, nella mitologia, Cerbero venisse rappresentato come un cane a tre teste, Hevelius e tutti gli illustratori di mappe successivi lo raffigurarono con tre teste di serpente. Il Cerbero di Hevelius and\u00f2 a rimpiazzare un'altra figura, il ramo dell'albero delle mele d'oro, che Johann Bayer aveva precedentemente raffigurato nella mano di Ercole. Il pi\u00f9 elaborato ramo di melo di Bayer consisteva di 10 stelle."}
{"id": "2099618", "revid": "767487", "url": "https://it.wikipedia.org/wiki?curid=2099618", "title": "Grand Cornier", "text": "La Grand Cornier (3.962 ) \u00e8 una montagna delle Alpi Pennine (sottosezione Alpi del Weisshorn e del Cervino). Si trova nel Canton Vallese tra la Val d'Anniviers ed il \"Vallon de Ferp\u00e8cle\".\nCaratteristiche.\nSi trova a nord della Dent Blanche e dalla quale \u00e8 separato dal \"Col de la Dent Blanche\" (3.531\u00a0m).\nSalita alla vetta.\nLa prima salita alla vetta per il versante est fu eseguita il 16 giugno 1865 da Edward Whymper, Christian Almer, Michel Croz e F. Biner.\nOggi la via normale parte dalla Cabane de Moiry (2.825\u00a0m) e si sviluppa lungo la cresta nord-ovest."}
{"id": "2099627", "revid": "20449069", "url": "https://it.wikipedia.org/wiki?curid=2099627", "title": "Pippero\u00ae", "text": ""}
{"id": "2099628", "revid": "20449085", "url": "https://it.wikipedia.org/wiki?curid=2099628", "title": "Pippero", "text": ""}
{"id": "2099630", "revid": "599013", "url": "https://it.wikipedia.org/wiki?curid=2099630", "title": "Bob Gross", "text": ""}
{"id": "2099633", "revid": "599013", "url": "https://it.wikipedia.org/wiki?curid=2099633", "title": "Pipppero", "text": ""}
{"id": "2099636", "revid": "161273", "url": "https://it.wikipedia.org/wiki?curid=2099636", "title": "Custode delle Messi", "text": "Il Custode (o Guardiano) delle Messi (in latino Custos Messium) era una costellazione boreale circumpolare introdotta dall'astronomo francese Joseph J\u00e9r\u00f4me de Lalande (1732-1807) nel suo globo celeste del 1775, e descritta dallo stesso in un opuscolo che lo accompagnava intitolato \"Explication des nouveaux globes c\u00e9leste et terrestre\". Il nome \"Custos Messium\" \u00e8 un gioco di parole che si riferiva al suo connazionale Charles Messier, il famoso cacciatore di comete, e infatti la costellazione fu spesso conosciuta semplicemente come \"Messier\", soprattutto in Francia. La sua stella pi\u00f9 brillante era quella che oggi \u00e8 nota come , di IV magnitudine.\nIl Custode delle Messi era situato tra Cefeo e la Giraffa in quella che oggi \u00e8 la parte settentrionale di Cassiopea, accanto a un'altra costellazione in seguito abbandonata, \"Rangifer\", la Renna. Lalande scelse questa apparentemente anonima area di cielo perch\u00e9 era proprio qui che venne avvistata per la prima volta la cometa del 1774 (ora nota come C/1774 P1). La cometa venne osservata accuratamente da Messier, ma, ironicamente, non era stata scoperta da lui, bens\u00ec da un altro francese, Jacques Montaigne.\nLo scienziato britannico Thomas Young (1773-1829) ribattezz\u00f2 la figura \"Vineyard Keeper\", il \u00abCustode del Vigneto\u00bb, nella sua carta celeste dell'emisfero boreale del 1807 pubblicata in \"A Course of Lectures on Natural Philosophy and the Mechanical Arts\", ma perfino questo non fu sufficiente ad ampliare l'accettazione da parte degli astronomi ed essa fin\u00ec nel dimenticatoio."}
{"id": "2099637", "revid": "37401", "url": "https://it.wikipedia.org/wiki?curid=2099637", "title": "Birino di Dorchester", "text": "Biografia.\nNon ci sono notizie delle sue origini. Probabilmente era un Franco, nato attorno al 600. Fu consacrato vescovo a Genova da Asterio. Papa Onorio I lo invi\u00f2 ad evangelizzare il Regno di Mercia.\nNel 634 approd\u00f2 nel porto inglese di \"Hamwic\", oggi nella localit\u00e0 di St Mary, presso Southampton. Nel suo viaggio all'interno del paese incontr\u00f2 i Sassoni occidentali, che mantenevano ancora la loro antica religione pagana. Si rec\u00f2 quindi alla corte del re del Wessex chiedendo protezione per la sua missione. Cynegils del Wessex acconsent\u00ec a che Birino predicasse nel suo regno, ma tergivers\u00f2 riguardo ad una sua conversione.\nCynegils in quel periodo stava cercando un accordo con Osvaldo di Northumbria per un'alleanza contro il Regno di Mercia. I due si incontrarono nella corte del Wessex. L'unico ostacolo all'accordo sorto durante le trattative fu il rifiuto da parte del cristiano Osvaldo di stringere un patto con un re pagano. Cynegils decise cos\u00ec di abbracciare il nuovo credo. A suggellare ulteriormente il patto furono decise le nozze di Osvaldo con la figlia di Cynegils, il quale - insieme alla sua famiglia ed a gran parte del suo seguito - si fece battezzare da Birino nel 635.\nIl vescovo Birino ebbe dunque poi in dono l'antico insediamento romano di Dorcic, oggi Dorchester, dove fece erigere una cattedrale. Cynegils mor\u00ec nel 643, e cinque anni dopo il suo successore Cenwalh incaric\u00f2 Birino della creazione di un convento a Winchester. Anche altre chiese del Wessex sono state fondate da Birino: St. Mary's a Reading, St. Helen's ad Abingdon e la prima chiesa di Taplow.\nEra la nascita della diocesi del Wessex di cui Birino fu il primo vescovo fino alla morte avvenuta il 3 dicembre 649 (o 650).\nCulto.\nLa sua tomba a Dorchester divenne una nota meta di pellegrinaggi. I suoi resti mortali furono trasferiti per volont\u00e0 del vescovo H\u00e6dde nella chiesa di Winchester nel 680, dove - dal 4 settembre 972 - riposano definitivamente in uno scrigno riccamente decorato.\nLa chiesa cattolica lo festeggia il 3 dicembre, quella anglicana il 4 settembre."}
{"id": "2099641", "revid": "16758", "url": "https://it.wikipedia.org/wiki?curid=2099641", "title": "San Birino di Dorchester", "text": ""}
{"id": "2099642", "revid": "16758", "url": "https://it.wikipedia.org/wiki?curid=2099642", "title": "San Birino", "text": ""}
{"id": "2099651", "revid": "767487", "url": "https://it.wikipedia.org/wiki?curid=2099651", "title": "First Unitarian Church and School", "text": "La First Unitarian Church and School sorge nella Winton Road South, 220 a Rochester nello stato di New York e fu commissionata nel 1959, dalla Congregazione della First Unitarian Church, all'architetto Louis I. Kahn.\nLa maggior parte dei progetti di Louis I.Kahn possiede un carattere spirituale, privo di programma e funzione. In quest'opera l'architetto concepisce un massiccio volume centrale, destinato ai fedeli ed alle funzioni religiose.\nIntorno a questa struttura centrale a pianta simmetrica, Kahn sviluppa le funzioni di servizio, con ingresso asimmetrico, ed una serie articolata di ambienti accessori con aule per gli studenti, uffici e bagni, separati dal corpo centrale da un deambulatorio continuo perimetrale, e celati da muri eretti con blocchi di calcestruzzo.\nL'edificio risulta emblematico del processo creativo di Louis Kahn, per il quale non \u00e8 la forma che segue la funzione, come diceva il Movimento Moderno, bens\u00ec \u00e8 la funzione che si delinea a poco a poco mentre viene pensata la struttura, la forma.\nLa First Unitarian Church and School, combina una progettazione simbolica con una struttura che rappresenta un modello per l'architettura religiosa moderna. L'esterno semplice e ritmico dell'edificio ricorda le rovine dell'antica Roma.\nL'effetto visivo \u00e8 amplificato da una serie di pozzi di luce che si ergono ai quattro angoli della sala. Il soffitto di calcestruzzo, bilateralmente simmetrico e inclinato verso l'interno converge al centro della sala come una sorta di volta rovesciata, una croce che riverbera e sfaccetta, nel grigio del cemento, la luce proveniente dall'alto.\nL'edificio \u00e8 rivestito in mattoni, con pochi elementi orizzontali articolati, ed appare grandioso, e monumentale seppur di relativamente ridotte dimensioni."}
{"id": "2099653", "revid": "300067", "url": "https://it.wikipedia.org/wiki?curid=2099653", "title": "Terry Tyler", "text": ""}
{"id": "2099659", "revid": "167080", "url": "https://it.wikipedia.org/wiki?curid=2099659", "title": "Composizione fotografica", "text": ""}
{"id": "2099662", "revid": "287204", "url": "https://it.wikipedia.org/wiki?curid=2099662", "title": "Ziauddin Pur", "text": " \nZiauddin Pur \u00e8 una suddivisione dell'India, classificata come \"census town\", di 48.028 abitanti, situata nel distretto di Delhi Nord Est, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Ziauddin Pur assommava a 48.028 persone, delle quali 25.875 maschi e 22.153 femmine. I bambini di et\u00e0 inferiore o uguale ai sei anni assommavano a 8.250, dei quali 4.379 maschi e 3.871 femmine. Infine, coloro che erano in grado di saper almeno leggere e scrivere erano 31.968, dei quali 18.856 maschi e 13.112 femmine."}
{"id": "2099665", "revid": "287204", "url": "https://it.wikipedia.org/wiki?curid=2099665", "title": "Quammruddin Nagar", "text": "Quammruddin Nagar \u00e8 una suddivisione dell'India, classificata come \"census town\", di 10.240 abitanti, situata nel distretto di Delhi Ovest, nello territorio federato di Delhi. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 40' 08 N e 77\u00b0 02' 60 E.\nSociet\u00e0.\nEvoluzione demografica.\nAl censimento del 2001 la popolazione di Quammruddin Nagar assommava a 10.240 persone, delle quali 5.660 maschi e 4.580 femmine. I bambini di et\u00e0 inferiore o uguale ai sei anni assommavano a 1.755, dei quali 984 maschi e 771 femmine. Infine, coloro che erano in grado di saper almeno leggere e scrivere erano 6.820, dei quali 4.150 maschi e 2.670 femmine."}
{"id": "2099667", "revid": "287204", "url": "https://it.wikipedia.org/wiki?curid=2099667", "title": "Libas Pur", "text": "Libas Pur \u00e8 una suddivisione dell'India, classificata come \"census town\", di 27.935 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 45' 04 N e 77\u00b0 08' 27 E.\nSociet\u00e0.\nEvoluzione demografica.\nAl censimento del 2001 la popolazione di Libas Pur assommava a 27.935 persone, delle quali 15.772 maschi e 12.163 femmine. I bambini di et\u00e0 inferiore o uguale ai sei anni assommavano a 4.725, dei quali 2.556 maschi e 2.169 femmine. Infine, coloro che erano in grado di saper almeno leggere e scrivere erano 17.862, dei quali 11.251 maschi e 6.611 femmine."}
{"id": "2099670", "revid": "300067", "url": "https://it.wikipedia.org/wiki?curid=2099670", "title": "Ron Brewer", "text": ""}
{"id": "2099673", "revid": "287204", "url": "https://it.wikipedia.org/wiki?curid=2099673", "title": "Punta Cian", "text": "La Punta Cian (o \"Punta Tzan\"; \"Pointe du Tsan\" in francese) \u00e8 una montagna di 3.320 delle Alpi Pennine (sottosezione Alpi del Weisshorn e del Cervino). Si trova in Valle d'Aosta, sullo spartiacque tra la Valtournenche e la Valpelline.\nToponimo.\nIl termine \"Tsan\", con ortografia italianizzata \"Cian\", secondo la pronuncia locale (a Torgnon) del patois valdostano, che lo accomuna ad altri toponimi della regione, deriva dalla voce \"tsan\" o \"tzan\", indicante un campo (cf. \"Champ\", in francese).\nAccesso.\n\u00c8 possibile salire sulla vetta partendo dalla frazione Ch\u00e2tel (1.682\u00a0m) di Torgnon e passando per il Bivacco Rivolta (2.900\u00a0m). La via \u00e8 valutata AD-."}
{"id": "2099674", "revid": "767487", "url": "https://it.wikipedia.org/wiki?curid=2099674", "title": "Racemo (decorazione)", "text": "Nell'arte, e nella decorazione architettonica, il racemo \u00e8 un motivo decorativo, scolpito o dipinto, in forma di grappolo con tralci, rami, fiori, foglie."}
{"id": "2099675", "revid": "86599", "url": "https://it.wikipedia.org/wiki?curid=2099675", "title": "Cratere Katherine", "text": "Katherine \u00e8 un cratere d'impatto presente sulla superficie di Titania, il maggiore dei satelliti di Urano, a 51,2\u00b0 di latitudine sud e 331,9\u00b0 di longitudine est. Il suo diametro \u00e8 di circa 75\u00a0km.\nIl cratere \u00e8 stato battezzato dall'Unione Astronomica Internazionale con riferimento ad un personaggio del dramma storico shakespeariano \"Enrico VIII\", la regina \"Caterina\", prima moglie di Enrico."}
{"id": "2099680", "revid": "339392", "url": "https://it.wikipedia.org/wiki?curid=2099680", "title": "Courtney Cox Arquette", "text": ""}
{"id": "2099682", "revid": "767487", "url": "https://it.wikipedia.org/wiki?curid=2099682", "title": "Loki (videogioco)", "text": "Loki, conosciuto anche come Loki: Heroes of Mythology \u00e8 un videogioco di genere action RPG non lineare, che combina le mitologie azteca, greca, egizia e norrena. Pubblicato nell'estate del 2007, Il gioco permette di impersonare un eroe preso dalle diverse mitologie: un guerriero normanno, un mago egizio, un'amazzone greca e una sciamana azteca .\nLa trama di Loki vede il dio egizio Seth che si risveglia grazie ad un suo seguace, e intende portare il mondo nel caos, il giocatore dovr\u00e0 attraversare ogni mitologia in cerca di Seth, e fermarlo prima che sia troppo tardi."}
{"id": "2099691", "revid": "339392", "url": "https://it.wikipedia.org/wiki?curid=2099691", "title": "Hanover Parish", "text": ""}
{"id": "2099692", "revid": "287204", "url": "https://it.wikipedia.org/wiki?curid=2099692", "title": "Nangloi Jat", "text": "Nangloi Jat \u00e8 una suddivisione dell'India, classificata come \"census town\", di 150.371 abitanti, situata nel distretto di Delhi Ovest, nello territorio federato di Delhi. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 40' 60 N e 77\u00b0 4' 0 E e ha un'altitudine di 210 .\nSociet\u00e0.\nEvoluzione demografica.\nAl censimento del 2001 la popolazione di Nangloi Jat assommava a 150.371 persone, delle quali 82.358 maschi e 68.013 femmine. I bambini di et\u00e0 inferiore o uguale ai sei anni assommavano a 25.249, dei quali 13.703 maschi e 11.546 femmine. Infine, coloro che erano in grado di saper almeno leggere e scrivere erano 94.685, dei quali 58.806 maschi e 35.879 femmine."}
{"id": "2099695", "revid": "1573940", "url": "https://it.wikipedia.org/wiki?curid=2099695", "title": "Neritina", "text": "Neritina \u00e8 un genere di molluschi gasteropodi della famiglia Neritidae.\nSono piccole lumache d'acqua salmastra con opercolo, che si adattano a vivere anche in acqua completamente dolce, nonostante non siano in grado di riprodursi in acque non salate.\nTassonomia.\nLe specie di \"Neritina\" attualmente riconosciute sono:\nUso negli acquari.\n\u00c8 alghivora e questo la rende molto apprezzata dagli acquariofili di tutto il mondo insieme ad un'altra lumaca d'acqua dolce, l'Ampullaria. Il suo guscio pu\u00f2 avere vari disegni nonostante la pi\u00f9 diffusa e commercializzata, la \"Neritina zebra\", presenta un disegno striato nero e marrone. Per avere un sano sviluppo del guscio \u00e8 necessaria un'acqua con ph tra 7 e 8 e una piccola percentuale di calcio nell'acqua dove si intende allevarla. Inoltre sopporta bene le temperature da 20 ai 28 gradi ma soffre molto al di fuori di questo range. Raggiunge le dimensioni massime di 2\u00a0cm."}
{"id": "2099701", "revid": "767487", "url": "https://it.wikipedia.org/wiki?curid=2099701", "title": "Arnaldo Antunes", "text": ""}
{"id": "2099702", "revid": "22475", "url": "https://it.wikipedia.org/wiki?curid=2099702", "title": "Marco Popilio Lenate (console 173 a.C.)", "text": "Biografia.\nPretore nel 176 a.C., divenne console nel 173 a.C. insieme a Lucio Postumio Albino. Guerreggi\u00f2 contro la trib\u00f9 ligure degli Statielli, ingaggiando una sanguinosa battaglia a Carystum. Popilio massacr\u00f2 10.000 nemici e ne fece prigionieri a centinaia, perdendo appena 3.000 uomini. Gli altri Liguri si arresero a Popilio, che comunque distrusse le loro citt\u00e0, vendendone le propriet\u00e0. Ma il Senato, offeso dal fatto che Lenate avesse attaccato un popolo senza essere stato provocato, gli impose di ridare ai Liguri le loro case e le loro propriet\u00e0. Ma Popilio si rifiut\u00f2 di obbedire e ne nacque un forte contrasto con la massima assise repubblicana. Alla fine Popilio torn\u00f2 nella sua provincia senza l'appoggio del Senato. L'anno successivo continu\u00f2 a combattere contro gli Statielli, uccidendo pi\u00f9 di 6.000 persone in battaglia. Ci\u00f2 provoc\u00f2 la rivolta di tutti i Liguri, provocando la dura reazione del Senato. Nonostante tutto ci\u00f2, nel 159 a.C. divenne censore, insieme a Publio Cornelio Scipione Nasica Corculo."}
{"id": "2099705", "revid": "599013", "url": "https://it.wikipedia.org/wiki?curid=2099705", "title": "Brian Grant", "text": "Nel novembre 2008 gli \u00e8 stata diagnosticato un principio di morbo di Parkinson. Sta raccogliendo fondi attraverso un'associazione da lui fondata per la lotta contro il Parkinson."}
{"id": "2099715", "revid": "287204", "url": "https://it.wikipedia.org/wiki?curid=2099715", "title": "Mustafabad", "text": "Mustafabad \u00e8 una suddivisione dell'India, classificata come \"census town\", di 89.117 abitanti, situata nel distretto di Delhi Nord Est, nello territorio federato di Delhi. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 28\u00b0 42' 40 N e 77\u00b0 16' 08 E.\nSociet\u00e0.\nEvoluzione demografica.\nAl censimento del 2001 la popolazione di Mustafabad assommava a 89.117 persone, delle quali 47.579 maschi e 41.538 femmine. I bambini di et\u00e0 inferiore o uguale ai sei anni assommavano a 17.988, dei quali 9.615 maschi e 8.373 femmine. Infine, coloro che erano in grado di saper almeno leggere e scrivere erano 48.465, dei quali 30.104 maschi e 18.361 femmine."}
{"id": "2099727", "revid": "729019", "url": "https://it.wikipedia.org/wiki?curid=2099727", "title": "Franco Smith", "text": "Biografia.\nMediano d'apertura nato a Lichtenburg (Provincia del Nordovest), mosse i primi passi rugbistici nella scuola superiore Sand du Plessis; rappresent\u00f2 i (Stato Libero) dapprima nella Currie Cup poi, a livello di \"franchigia\", nel Super 14; passato in seguito ai (Provincia del Capo Settentrionale) e successivamente ai di Pretoria, rappresent\u00f2 questi ultimi (i ) a livello di franchigia ancora nel Super 14.\nTrasferitosi in Europa disput\u00f2 una stagione in Galles nel ; trascorse quindi gli ultimi tre anni di carriera agonistica al agli ordini del tecnico neozelandese Craig Green, con il quale vinse due campionati italiani consecutivi, nel 2003 e nel 2004.\nDisput\u00f2 9 incontri con la maglia del , quattro dei quali in due edizioni del Tri Nations, tra il 1997 e il 1999, con 23 punti totali (2 mete, altrettante trasformazioni e 3 calci piazzati).\nTerminata l'attivit\u00e0 di giocatore nel 2005, torn\u00f2 in Sudafrica per assumere l'incarico di allenatore in seconda della squadra dei impegnata nel Super 14.\nNel 2007, quando Craig Green lasci\u00f2 l'incarico di allenatore del Benetton, divenne tecnico della societ\u00e0 trevigiana: il 5 dicembre 2013 la societ\u00e0 ha comunicato l'interruzione consensuale del rapporto.\nIngaggiato dapprima come allenatore dei tre quarti nello staff tecnico dell' diretto da Conor O'Shea a partire dal gennaio 2020, ha ricevuto la promozione a commissario tecnico ad interim per il Sei Nazioni a seguito delle dimissioni di O'Shea dopo la . Ha ricoperto tale incarico sino al maggio 2021, quando la gestione della nazionale \u00e8 passata al neozelandese Kieran Crowley; Smith \u00e8 stato cos\u00ec incaricato della direzione del rugby d'alto livello della FIR."}
{"id": "2099740", "revid": "167080", "url": "https://it.wikipedia.org/wiki?curid=2099740", "title": "Dispater", "text": ""}
{"id": "2099741", "revid": "599013", "url": "https://it.wikipedia.org/wiki?curid=2099741", "title": "Sharone Wright", "text": ""}
{"id": "2099747", "revid": "1981880", "url": "https://it.wikipedia.org/wiki?curid=2099747", "title": "Angerm\u00fcnde", "text": "Angerm\u00fcnde \u00e8 una citt\u00e0 del Brandeburgo, in Germania.\nAppartiene al circondario dell'Uckermark.\nStoria.\nNel 2003 venne aggregato alla citt\u00e0 di Angerm\u00fcnde il soppresso comune di Biesenbrow.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nAngerm\u00fcnde si divide in 24 zone, corrispondenti all'area urbana e a 23 frazioni (\"Ortsteil\"):\nAmministrazione.\nGemellaggi.\nAngerm\u00fcnde \u00e8 gemellata con:"}
{"id": "2099751", "revid": "122910491", "url": "https://it.wikipedia.org/wiki?curid=2099751", "title": "Monumento ad Alessandro Manzoni (Lecco)", "text": "Il monumento ad Alessandro Manzoni \u00e8 una scultura bronzea collocata nell'omonima piazza di Lecco in Lombardia in memoria del grande scrittore milanese che ivi ambient\u00f2 il romanzo, capolavoro della letteratura italiana, de \"I promessi sposi\".\nStoria.\nSubito dopo la morte di Alessandro Manzoni, avvenuta il 22 maggio 1873, il consiglio comunale di Lecco si riun\u00ec \"in straordinaria\" (24 maggio) e decise di erigere un monumento nazionale allo scrittore \"lecchese d'adozione\" che tanto lustro aveva donato alla citt\u00e0.\nNel 1885, primo centenario dalla nascita del maestro, venne istituito il comitato per la realizzazione, presieduto dall'abate lecchese Antonio Stoppani, che raccolse donazioni per 40.000 lire. Al termine di un concorso, al quale parteciparono tredici artisti di nota fama dell'epoca, fu scelto il progetto dello scultore brianzolo Francesco Confalonieri alla cui realizzazione partecip\u00f2 anche il compositore Giuseppe Verdi. L'idea di dedicare un vistoso ed orgoglioso monumento, artisticamente pi\u00f9 complesso e decisamente pi\u00f9 maestoso di quello di Milano, era il modo pi\u00f9 incisivo e duraturo nel tempo per assicurare a Lecco una visibilit\u00e0 e centralit\u00e0 nella cultura italiana, assolutamente superiore al suo peso economico o amministrativo.\nIl monumento venne inaugurato l'11 ottobre 1891 con un discorso del senatore Gaetano Negri alla cui celebrazione partecip\u00f2 anche il poeta Giosu\u00e8 Carducci, come ricorda una lapide posta sull'ex albergo Croce di Malta nella vicina Piazza Garibaldi dove pronunci\u00f2 il famoso \"discorso di Lecco\". L'abate Stoppani, che tanto aveva contribuito all'opera, non riusc\u00ec a partecipare all'inaugurazione poich\u00e9 scomparse il 1 gennaio dello stesso anno.\nGrazie al contributo di alcuni sponsor privati nel 2016, ad oltre cento anni dall'installazione, sono stati eseguiti i lavori di restauro conservativo, volti a riportare il monumento all'originale splendore, a cura del maestro Giacomo Luzzana che ne prese l'incarico successivamente alle analisi effettuate, per conto della Soprintendenza, l'anno precedente. \nDescrizione.\nLa statua del Manzoni \u00e8 posta su un massiccio basamento in granito rosa di Baveno alto 4,5 metri realizzato dallo scultore lecchese Giuseppe Fumagalli adornato da tre magnifici altorilievi bronzei, opere dello stesso Confalonieri, raffiguranti il \"Rapimento di Lucia\", \"la morte di Don Rodrigo al Lazzaretto\" e, ai piedi del poeta, il \"Matrimonio dei Promessi\". Essi rappresentano la sintesi dell'immortale romanzo: \u00abla colpa, l'espiazione e l'innocenza trionfatrice\u00bb. Sul lato posteriore sono riprodotti lo stemma del Regno d'Italia a sinistra e del comune Lecco a destra circondati da una corona d'alloro.\nIl romanziere milanese \u00e8 raffigurato seduto nel suo scanno in atto meditativo mentre guarda assorto quel lago che fu la radice del suo amore lombardo in una statua in bronzo alta 280 centimetri del peso di 18 quintali."}
{"id": "2099754", "revid": "599013", "url": "https://it.wikipedia.org/wiki?curid=2099754", "title": "Calvin Natt", "text": ""}
{"id": "2099757", "revid": "599013", "url": "https://it.wikipedia.org/wiki?curid=2099757", "title": "Adelardo Rodr\u00edguez", "text": "Carriera.\nClub.\nDopo aver giocato nelle giovanili di diverse squadre dell'Extremadura, firm\u00f2 nel 1959 per l'Atl\u00e9tico de Madrid. Con i \"Colchoneros\" debutt\u00f2 il 13 settembre 1959 nella partita vinta 3-0 contro il Las Palmas.\nTotalizz\u00f2 in massima divisione 401 presenze, andando a segno in 73 occasioni. Per omaggiare il suo addio al calcio giocato, la societ\u00e0 organizz\u00f2 per il 1\u00ba settembre 1976 un'amichevole con il , vinta 0-1 proprio dai centroamericani.\nNazionale.\nCon la debutt\u00f2 il 6 giugno 1962 a Vi\u00f1a del Mar contro il in una partita del girone del , vinta dai brasiliani 2-1. Gioc\u00f2 la sua ultima partita in Nazionale il 28 ottobre 1970 a Saragozza contro la vinta 2-1 dagli iberici.\nPartecip\u00f2, oltre al Campionato del mondo del 1962, al vittorioso , dove per\u00f2 non scese mai in campo, ed al . Collezion\u00f2 complessivamente 14 presenze, andando a segno in due occasioni."}
{"id": "2099758", "revid": "287204", "url": "https://it.wikipedia.org/wiki?curid=2099758", "title": "Mundka", "text": "Mundka \u00e8 una suddivisione dell'India, classificata come \"census town\", di 43.898 abitanti, situata nel distretto di Delhi Ovest, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 40' 46 N e 77\u00b0 01' 42 E.\nSociet\u00e0.\nEvoluzione demografica.\nAl censimento del 2001 la popolazione di Mundka assommava a 43.898 persone, delle quali 24.710 maschi e 19.188 femmine. I bambini di et\u00e0 inferiore o uguale ai sei anni assommavano a 6.958, dei quali 3.845 maschi e 3.113 femmine. Infine, coloro che erano in grado di saper almeno leggere e scrivere erano 29.810, dei quali 18.473 maschi e 11.337 femmine."}
{"id": "2099762", "revid": "167080", "url": "https://it.wikipedia.org/wiki?curid=2099762", "title": "Masinissa", "text": ""}
{"id": "2099767", "revid": "36426", "url": "https://it.wikipedia.org/wiki?curid=2099767", "title": "Loggia d'Italia", "text": ""}
{"id": "2099780", "revid": "767487", "url": "https://it.wikipedia.org/wiki?curid=2099780", "title": "Bailey Olter", "text": "Eletto dal Congresso degli Stati Federati di Micronesia l'11 maggio del 1991 succedendo a John Haglelgam, termin\u00f2 il suo mandato l'11 maggio 1997, quando venne eletto Jacob Nena, il suo vice presidente."}
{"id": "2099782", "revid": "287204", "url": "https://it.wikipedia.org/wiki?curid=2099782", "title": "Mirpur Turk", "text": "Mirpur Turk \u00e8 una suddivisione dell'India, classificata come \"census town\", di 28.257 abitanti, situata nel distretto di Delhi Nord Est, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 42' 48 N e 77\u00b0 16' 20 E.\nSociet\u00e0.\nEvoluzione demografica.\nAl censimento del 2001 la popolazione di Mirpur Turk assommava a 28.257 persone, delle quali 15.246 maschi e 13.011 femmine. I bambini di et\u00e0 inferiore o uguale ai sei anni assommavano a 4.923, dei quali 2.571 maschi e 2.352 femmine. Infine, coloro che erano in grado di saper almeno leggere e scrivere erano 17.854, dei quali 10.812 maschi e 7.042 femmine."}
{"id": "2099783", "revid": "599013", "url": "https://it.wikipedia.org/wiki?curid=2099783", "title": "Fred Brown", "text": ""}
{"id": "2099784", "revid": "149727", "url": "https://it.wikipedia.org/wiki?curid=2099784", "title": "Altk\u00fcnkendorf", "text": ""}
{"id": "2099785", "revid": "339392", "url": "https://it.wikipedia.org/wiki?curid=2099785", "title": "Prima Battaglia di Capua", "text": ""}
{"id": "2099786", "revid": "149727", "url": "https://it.wikipedia.org/wiki?curid=2099786", "title": "Biesenbrow", "text": ""}
{"id": "2099787", "revid": "149727", "url": "https://it.wikipedia.org/wiki?curid=2099787", "title": "Bruchhagen", "text": ""}
{"id": "2099792", "revid": "123462100", "url": "https://it.wikipedia.org/wiki?curid=2099792", "title": "Eurialo De Michelis", "text": "Biografia.\nNacque a Salerno ma si trasfer\u00ec giovanissimo assieme alla famiglia di origini liguri-piemontesi a Vicenza, dove il padre, pastore metodista, era stato inviato a svolgere il proprio ministero.\nNel 1927 esord\u00ec con dei versi poetici \"Aver vent'anni\", di tre anni dopo fu la sua prima opera narrativa \"Adamo\" (1930), che con altre opere diede l'avvio al 'neo-realismo' letterario.\nDopo due altre raccolte di racconti \"Bugie\" e \"Distacco\" si dedic\u00f2 principalmente alla saggistica, con studi su Grazia Deledda, Federigo Tozzi, Giovanni Verga, F\u00ebdor Michajlovi\u010d Dostoevskij, Alberto Moravia, Alessandro Manzoni, Gabriele D'Annunzio, Giuseppe Gioachino Belli.\nTorn\u00f2 alla poesia con la raccolta\" Poesie a ritroso\" Feltrinelli 1962 e alla narrativa con \"Viaggio in carrozza\" Neri Pozza 1965.\nNel 1933 fond\u00f2 insieme a Mario Pannunzio il settimanale Oggi, e nel 1957 fu promotore con un gruppo di amici, tra cui Mario Picchi, Ariodante Marianni, Alessandro Dommarco e Luigi de Nardis, della rivista Marsia.\nMembro dell'Accademia dell'Arcadia, ebbe vari riconoscimenti tra cui il \"Premio Fracchia\" (per la narrativa) organizzato dalla rivista \u00abLa Fiera Letteraria\u00bb, il \"Premio Manzoni\", il\" Premio D'Annunzio\" e il \"Premio Roncaglia\" dell'Accademia dei Lincei (per l'insieme della sua attivit\u00e0 saggistica).\nDopo la sua scomparsa, la raccolta libraria di Eurialo De Michelis \u00e8 stata ceduta, insieme all'archivio, alla Biblioteca Classense di Ravenna;\nIl materiale \u00e8 di notevole rilievo e offre uno spaccato importante della letteratura italiana novecentesca: moltissimi sono i volumi, sia di saggistica che di narrativa e di poesia, che documentano la sua attivit\u00e0 di scrittore e di critico. De Michelis ebbe rapporti con letterati e intellettuali di primo piano, e il suo archivio comprende lettere con Corrado Alvaro, Luciano Anceschi, Riccardo Bacchelli, Massimo Bontempelli, Giuseppe Antonio Borgese, Vitaliano Brancati, Giorgio Caproni, Carlo Cassola, Emilio Cecchi, Gianfranco Contini, Benedetto Croce, Grazia Deledda, Antonio Delfini, Enrico Falqui, Ennio Flaiano, Franco Fortini, Alfredo Gargiulo, Piero Jahier, Ettore Lo Gatto, Giovanni Macchia, Alberto Moravia, Ugo Ojetti, Aldo Palazzeschi, Cesare Pavese, Mario Praz, Salvatore Quasimodo, Umberto Saba, Leonardo Sciascia, Vittorio Sereni, Leonardo Sinisgalli, Bonaventura Tecchi, Elio Vittorini, Cesare Zavattini.\nSuoi manoscritti sono depositati al Centro manoscritti dell'Universit\u00e0 di Pavia e all'Archivio degli scrittori veneti dell'Universit\u00e0 di Padova.\nSuoi nipoti erano il politico Gianni De Michelis e il critico letterario ed editore Cesare De Michelis, entrambi figli del fratello Turno."}
{"id": "2099793", "revid": "149727", "url": "https://it.wikipedia.org/wiki?curid=2099793", "title": "B\u00f6lkendorf", "text": ""}
{"id": "2099795", "revid": "149727", "url": "https://it.wikipedia.org/wiki?curid=2099795", "title": "Crussow", "text": ""}
{"id": "2099802", "revid": "149727", "url": "https://it.wikipedia.org/wiki?curid=2099802", "title": "Dobberzin", "text": ""}
{"id": "2099805", "revid": "2067259", "url": "https://it.wikipedia.org/wiki?curid=2099805", "title": "Crocifisso di San Domenico ad Arezzo", "text": "Il Crocifisso di San Domenico ad Arezzo (336x267 cm) \u00e8 una croce sagomata e dipinta a tempera e oro su tavola di Cimabue (pseudonimo di Cenni Bencivieni di Pepo), databile attorno al 1268-1271 circa e conservata nella chiesa di San Domenico di Arezzo. Prima opera attribuita al maestro, vi si legge un distacco dalla maniera bizantina all'insegna di un maggior espressionismo.\nStoria.\nLa croce \u00e8 affine al Crocifisso della basilica di San Domenico di Giunta Pisano sia perch\u00e9 Giunta Pisano era stato l'artista pi\u00f9 stimato e di riferimento alla met\u00e0 del secolo sia perch\u00e9 la chiesa domenicana aretina non poteva non dipendere dalla chiesa principale dell'ordine, la basilica di San Domenico a Bologna.\nDa sempre conservato nella chiesa, il \"Crocifisso\" di Cimabue fu restaurato una prima volta nel 1917 e, pi\u00f9 recentemente, nel 2005. Non \u00e8 ricordato dalle fonti antiche e il primo a pubblicarlo fu Cavalcaselle nel 1875, che per\u00f2 lo attribu\u00ec a Margaritone d'Arezzo. Adolfo Venturi (1907) fu il primo a fare il nome di Cimabue, seguito con decisione dal Toesca (1927), che fu confermato da quasi tutti gli studiosi successivi. Lo hanno attribuito ad altri artisti pochi studiosi quali Van Marle, Del Vita, Sir\u00e8n, Lavagnino, Garryson e Nyholm.\nDescrizione.\nLa croce riporta l'iconografia del Christus patiens, cio\u00e8 un Cristo morente sulla croce, con gli occhi chiusi, la testa appoggiata sulla spalla e il corpo inarcato a sinistra.\nIl torace \u00e8 segnato da una muscolatura tripartita, le mani appiattite sulla croce e i colori preziosi, sia per l'uso dell'oro che del rosso.\nI lati della croce sono decorati con figure geometriche che imitano una stoffa. Ai lati del braccio orizzontale della croce sono presenti i due dolenti a mezzo busto in posizione di compianto, che guardando lo spettatore piegano la testa e l'appoggiano a una mano. Sono la \"Vergine\" e \"san Giovanni evangelista\" a sinistra e destra rispettivamente, entrambi vestiti con l'agemina. \nIn alto \u00e8 presente la scritta I.N.R.I. per esteso (Hic est Ihesus Nazarenus Rex Iudeorum). Nel tondo in alto \u00e8 raffigurato il Cristo benedicente.\nStile.\nQuest'opera di Cimabue \u00e8 fortemente ispirata al \"Christus patiens\" di Giunta Pisano nella basilica di san Domenico a Bologna. Il corpo di Cristo, il tipo di panneggio e la decorazione della croce derivano da Giunta e la croce aretina potrebbe apparire come una semplice imitazione se non fosse per la particolare flessione, che si sforza di trovare un equilibrio fra realismo e intellettualismo, con effetto pi\u00f9 dinamico ed espressivo, ma anche di geometrica purezza. Cimabue infatti arcu\u00f2 ancora maggiormente il corpo di Cristo, che ormai deborda occupando tutta la fascia alla sinistra della croce. \nInoltre Cimabue riesce ad imprimere maggiore volumetria all'intera figura e alle singole parti del corpo, dotando i muscoli di un vigore ed una possanza solo parzialmente raggiunti prima. Ci\u00f2 \u00e8 conseguito grazie ad un pittoricismo che fa uso di righe scure molto sottili, parallele e concentriche, tracciate con la punta del pennello, la cui densit\u00e0 si fa pi\u00f9 alta nelle zone scure e pi\u00f9 rada nelle zone chiare del corpo. Il corpo \u00e8 diviso in aree circoscritte e ben distinte, quasi come i pezzi di un'armatura scomponibile. Nelle zone di contatto tra zone diverse, per esempio al confine tra i muscoli pettorali e il costato, si passa improvvisamente da un'alta ad una bassa frequenza di righe sottili, mentre all'interno della stessa area, per esempio entro il muscolo pettorale, si ha un gradiente, un passaggio graduale che crea una modulazione chiaroscurale ben precisa e autonoma. \nQuesto pittoricismo crea una pittura densa e pastosa, un corpo bronzeo, come una lamina a sbalzo su una superficie piana, raggiungendo una tensione muscolare e una volumetria ancora pi\u00f9 marcate rispetto alla croce di Giunta a Bologna.\nAnche il volto e la capigliatura non sono risparmiati da questo pittoricismo esasperato. I peli della barba, riuniti in tante ciocchettine sottili in Giunta, sono qui cos\u00ec fini da essere dipinti singolarmente e fondersi con le linee dei chiaroscuri degli zigomi. Le ciocche dei capelli si sfrangiano in ciocchettine sempre pi\u00f9 minute, un effetto ben pi\u00f9 marcato rispetto alla precedente croce giuntesca.\nPi\u00f9 dolce \u00e8 il volto di Cristo, anche se ottenuto con uno stile ancora asciutto, quasi \"calligrafico\". La smorfia di dolore \u00e8 pi\u00f9 realistica, in ossequio alle richieste degli ordini mendicanti. il colore \u00e8 steso in un tratteggio sottile che imprime al volto uno stacco dalla tavola.\nLo studio recente, rigoroso e dettagliato di Luciano Bellosi, ha permesso di stabilire come il crocifisso sia da ricondurre alla fase giovanile del pittore, sia da considerare la primissima opera tra quelle sopravvissute ed attribuite oggi a Cimabue e databile quindi attorno al 1270. A rivelare una datazione cos\u00ec precoce sono le crisografie bizantine presenti nel perizoma di Cristo e nelle vesti dei due dolenti, motivi che Cimabue non adotter\u00e0 pi\u00f9 nelle opere successive, a partire gi\u00e0 dal crocifisso di Santa Croce che \u00e8 considerata la sua seconda opera, di poco anteriore al 1280. \nAnche il pittoricismo summenzionato ereditato da Giunta Pisano diventa pi\u00f9 fluido nelle opere immediatamente successive, con passaggi chiaroscurali sempre pi\u00f9 morbidi. Questo gi\u00e0 a partire dal Crocifisso di Santa Croce.\nSui volti di tutte le figure sono presenti una cavit\u00e0 profonda a forma di cuneo, nel punto in cui il sopracciglio incontra la base del naso e sopra il labbro superiore della Vergine \u00e8 presente una striscia bianca che produce l'effetto di uno sdoppiamento. Questi tratti bizantineggianti, che Cimabue ha ereditato dal maestro o artista ispiratore Giunta Pisano, sono ancora presenti nel Crocifisso di Santa Croce, ma scompariranno nelle opere successive. Ma \u00e8 soprattutto il profondo solco che dall'angolo dell'occhio attraversa tutta la guancia ad essere rivelatore in questo senso: questo tratto arcaico \u00e8 presente su tutti i volti di questo crocifisso, solo accennato sul volto della Madonna dolente (ma assente sugli altri volti) nel crocifisso fiorentino e del tutto assente a partire dalla Maest\u00e0 del Louvre, collocabile intorno al 1280."}
{"id": "2099806", "revid": "599013", "url": "https://it.wikipedia.org/wiki?curid=2099806", "title": "Frauenhagen", "text": ""}
{"id": "2099807", "revid": "149727", "url": "https://it.wikipedia.org/wiki?curid=2099807", "title": "Gellmersdorf", "text": ""}
{"id": "2099810", "revid": "287204", "url": "https://it.wikipedia.org/wiki?curid=2099810", "title": "Molar Band", "text": "Molar Band \u00e8 una suddivisione dell'India, classificata come \"census town\", di 39.267 abitanti, situata nel distretto di Delhi Sud, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 30' 18 N e 77\u00b0 18' 43 E.\nSociet\u00e0.\nEvoluzione demografica.\nAl censimento del 2001 la popolazione di Molar Band assommava a 39.267 persone, delle quali 21.924 maschi e 17.343 femmine. I bambini di et\u00e0 inferiore o uguale ai sei anni assommavano a 7.234, dei quali 3.810 maschi e 3.424 femmine. Infine, coloro che erano in grado di saper almeno leggere e scrivere erano 26.881, dei quali 16.776 maschi e 10.105 femmine."}
{"id": "2099812", "revid": "1305772", "url": "https://it.wikipedia.org/wiki?curid=2099812", "title": "Greiffenberg", "text": ""}
{"id": "2099814", "revid": "149727", "url": "https://it.wikipedia.org/wiki?curid=2099814", "title": "G\u00fcnterberg", "text": ""}
{"id": "2099816", "revid": "114027030", "url": "https://it.wikipedia.org/wiki?curid=2099816", "title": "G\u00f6rlsdorf", "text": ""}
{"id": "2099817", "revid": "212348", "url": "https://it.wikipedia.org/wiki?curid=2099817", "title": "Chewing gum", "text": ""}
{"id": "2099818", "revid": "287204", "url": "https://it.wikipedia.org/wiki?curid=2099818", "title": "Mithe Pur", "text": "Mithe Pur \u00e8 una suddivisione dell'India, classificata come \"census town\", di 41.243 abitanti, situata nel distretto di Delhi Sud, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 29' 50 N e 77\u00b0 19' 05 E.\nSociet\u00e0.\nEvoluzione demografica.\nAl censimento del 2001 la popolazione di Mithe Pur assommava a 41.243 persone, delle quali 23.038 maschi e 18.205 femmine. I bambini di et\u00e0 inferiore o uguale ai sei anni assommavano a 8.007, dei quali 4.254 maschi e 3.753 femmine. Infine, coloro che erano in grado di saper almeno leggere e scrivere erano 27.519, dei quali 17.261 maschi e 10.258 femmine."}
{"id": "2099819", "revid": "767487", "url": "https://it.wikipedia.org/wiki?curid=2099819", "title": "Lonnie Shelton", "text": ""}
{"id": "2099820", "revid": "123995693", "url": "https://it.wikipedia.org/wiki?curid=2099820", "title": "Pedro Emanuel", "text": "Carriera.\nClub.\nGiocatore.\nDopo tre stagioni nelle serie inferiori portoghesi, con Marco, Ovarense e Penafiel, le prestazioni di Pedro Emanuel hanno catturato l'attenzione degli osservatori del Boavista. Durante i sei anni con la squadra, ha giocato al centro della difesa, a fianco di Litos, con i terzini Nuno Frechaut e Erivan e il portiere Ricardo. Con il Boavista, si \u00e8 aggiudicato il campionato 2000-2001. Dopo la firma di Litos per il M\u00e1laga, \u00e8 diventato il capitano della squadra per una stagione.\nPrima dell'inizio del campionato 2002-2003, \u00e8 stato acquistato dal Porto di Jos\u00e9 Mourinho. Ha fatto parte cos\u00ec di una rosa di difensori composta gi\u00e0 da Jorge Costa, Ricardo Carvalho, Paulo Ferreira e Nuno Valente. Si \u00e8 guadagnato la fiducia di Mourinho grazie al suo stile di gioco ed \u00e8 stato impiegato nel momento in cui la pressione delle avversarie del Porto si faceva maggiore. Ha giocato le finali di Coppa UEFA 2002-2003 e di Champions League 2003-2004, entrambe vinte dai portoghesi.\nNelle stagioni successive, dopo la separazione tra il Porto e Mourinho, Pedro Emanuel \u00e8 rimasto sotto la luce dei riflettori: ha segnato il rigore decisivo nella Coppa Intercontinentale contro l'Once Caldas, diventando cos\u00ec l'ultimo calciatore a toccare il pallone in quella competizione.\nNel campionato 2005-2006, Pedro Emanuel \u00e8 stato nominato nuovo capitano della squadra su decisione di Co Adriaanse, che lo ha preferito a V\u00edtor Ba\u00eda e Jorge Costa.\nHa saltato l'intero campionato 2006-2007 a causa di un infortunio, ma \u00e8 tornato in campo nella stagione successiva.\nAllenatore.\nSi \u00e8 ritirato nel 2009 per ricoprire il ruolo di allenatore delle giovanili del Porto, mentre nel 2011 \u00e8 diventato il nuovo allenatore dell'Acad\u00e9mica.\nDal 2013-2014 \u00e8 stato l'allenatore dell'Arouca, guider\u00e0 la societ\u00e0 nella sua prima stagione in massima serie.\nNazionale.\nNonostante il fatto che sia nato in Angola, non ha mai giocato per la sua rappresentativa di nascita. Qualche volta ha manifestato la sua voglia di rappresentare il , per cui ha giocato a livello giovanile.\nPrima del , si \u00e8 detto disponibile ad accettare una chiamata dell'Angola per la manifestazione, ma la FIFA ha dichiarato che lui (e Carlos Cha\u00ednho) non avrebbe potuto rappresentare la Nazionale africana, poich\u00e9 aveva indossato la divisa del ."}
{"id": "2099821", "revid": "1428919", "url": "https://it.wikipedia.org/wiki?curid=2099821", "title": "Jacob Nena", "text": "Nena \u00e8 stato il quarto Presidente degli Stati Federati di Micronesia. Eletto dal Congresso degli Stati Federati di Micronesia l'11 maggio del 1997 succedendo a Bailey Olter, termin\u00f2 il suo mandato l'11 maggio 1999, quando venne eletto Leo Falcam, il suo vice presidente."}
{"id": "2099834", "revid": "36426", "url": "https://it.wikipedia.org/wiki?curid=2099834", "title": "Crocifisso di Santa Croce a Firenze", "text": ""}
{"id": "2099838", "revid": "149727", "url": "https://it.wikipedia.org/wiki?curid=2099838", "title": "Kerkow", "text": ""}
{"id": "2099839", "revid": "767487", "url": "https://it.wikipedia.org/wiki?curid=2099839", "title": "Leo Falcam", "text": "Falcam \u00e8 stato il quinto Presidente degli Stati Federati di Micronesia. Eletto dal Congresso degli Stati Federati di Micronesia l'11 maggio del 1999 succedendo a Jacob Nena, termin\u00f2 il suo mandato l'11 maggio 2003, quando venne eletto Joseph John Urusemal."}
{"id": "2099840", "revid": "149727", "url": "https://it.wikipedia.org/wiki?curid=2099840", "title": "M\u00fcrow", "text": ""}
{"id": "2099843", "revid": "149727", "url": "https://it.wikipedia.org/wiki?curid=2099843", "title": "Neuk\u00fcnkendorf", "text": ""}
{"id": "2099849", "revid": "287204", "url": "https://it.wikipedia.org/wiki?curid=2099849", "title": "Schmiedeberg", "text": "Schmiedeberg \u00e8 un comune di 4.679 abitanti della Sassonia, in Germania.\nAppartiene al circondario della Svizzera Sassone-Monti Metalliferi Orientali (targa PIR)."}
{"id": "2099859", "revid": "21880", "url": "https://it.wikipedia.org/wiki?curid=2099859", "title": "Piante da ceduo", "text": ""}
{"id": "2099866", "revid": "28406", "url": "https://it.wikipedia.org/wiki?curid=2099866", "title": "Bizantine", "text": ""}
{"id": "2099892", "revid": "149727", "url": "https://it.wikipedia.org/wiki?curid=2099892", "title": "Welsow", "text": ""}
{"id": "2099899", "revid": "149727", "url": "https://it.wikipedia.org/wiki?curid=2099899", "title": "Wolletz", "text": ""}
{"id": "2099901", "revid": "149727", "url": "https://it.wikipedia.org/wiki?curid=2099901", "title": "Zuchenberg", "text": ""}
{"id": "2099915", "revid": "2043126", "url": "https://it.wikipedia.org/wiki?curid=2099915", "title": "FA Cup 1934-1935", "text": "La FA Cup 1934-35 fu la sessantesima Coppa d'Inghilterra di calcio maschile. Per la terza volta nella sua storia lo si \u00e8 aggiudicato il trofeo, 28 anni dopo l'ultima volta.\nLa squadra campione in carica era il , eliminato al terzo turno.\nCalendario.\nIl torneo principale, in cui entrano nella competizione i club a partire dal terzo livello della piramide calcistica inglese, \u00e8 preceduto da due turni preliminari e quattro turni di qualificazione.\nIn caso di pareggio dopo i novanta minuti, \u00e8 prevista la ripetizione della gara, invertendo il campo. In caso di ulteriore pareggio si procede con una seconda ripetizione, questa volta in campo neutro.\nPrimo turno.\nAi 25 club di \"non-league\" (leghe non professionistiche) vincenti nel quarto turno di qualificazione si aggiungono 43 club provenienti dalla Third Division North e South. Per equilibrare il numero di squadre partecipanti ad ogni turno, e (squadre non professionistiche) furono sorteggiate direttamente al primo turno; mentre , e (squadre di Third Division) furono sorteggiate al terzo turno.\nTerzo turno.\nAlle 17 squadre vincenti nel secondo turno si aggiungono le 44 squadre di First e Second Division, oltre a , e ."}
{"id": "2099953", "revid": "879070", "url": "https://it.wikipedia.org/wiki?curid=2099953", "title": "Quadrante Murale", "text": "Il Quadrante Murale (in latino Quadrans Muralis) \u00e8 una della pi\u00f9 note tra le costellazioni obsolete, in quanto ha dato il nome allo sciame meteorico annuale delle Quadrantidi, che irradiano da quest'area di cielo ogni gennaio. Il Quadrante Murale occupava quella che ora \u00e8 la parte settentrionale di Boote, vicino all'estremit\u00e0 del manico del Grande Carro (o, altrimenti, alla punta della coda dell'Orsa Maggiore).\nLa costellazione venne inventata negli anni '90 del XVIII secolo dall'astronomo francese Joseph J\u00e9r\u00f4me de Lalande (1732-1807), direttore dell'osservatorio dell'\u00c9cole Militaire di Parigi. Essa commemorava il quadrante montato a parete dell'osservatorio (\"muralis\", in latino, significa \u00abdel muro\u00bb) che l'astronomo e suo nipote Michel Lefran\u00e7ois de Lalande (1766-1839) utilizzavano per misurare la posizione delle stelle. Lalande aveva preso spunto dal suo compatriota Nicolas-Louis de Lacaille che, quarant'anni prima, aveva popolato il cielo australe con nuove costellazioni raffiguranti strumenti scientifici. Lalande ne segu\u00ec cos\u00ec l'esempio mettendo un quadrante nel cielo boreale.\nIl Quadrante Murale fece la sua prima apparizione con il nome \"Le Mural\" nell'edizione del 1795 di \"Atlas C\u00e9leste\" di Jean Fortin, un altro francese. La prima edizione dell'\"Atlas\" era stata pubblicata nel 1776; questa edizione riveduta venne curata da Lalande e dal collega Pierre M\u00e9chain. La nuova costellazione comparve sulla Tavola 2 dell'atlante, ma non veniva citata nella tabella delle stelle che la accompagnava, che rimase invariata rispetto a quella della prima edizione. Lalande pubblic\u00f2 una tabella delle stelle circumpolari nel 1796 su \"Connaissance des Temps\", dove elenc\u00f2 nove stelle di magnitudine variabile dalla V alla VII appartenenti alla costellazione, anche se sull'atlante ne veniva indicato un numero maggiore.\nJohann Elert Bode latinizz\u00f2 il nome \"Le Mural\" in \"Quadrans Muralis\" nel 1801 nel suo atlante celeste \"Uranographia\". Esso ridusse inoltre leggermente le dimensioni della costellazione rispetto alla versione originale di Lalande per evitare sovrapposizioni con le costellazioni vicine. Evidentemente essa venne considerata sufficientemente ben consolidata negli anni '30 del XIX secolo, quando per la prima volta lo sciame meteorico delle Quadrantidi venne riconosciuto e battezzato, ma anche questo non bast\u00f2 a decretarne la scomparsa alla fine del XIX secolo."}
{"id": "2099956", "revid": "1494169", "url": "https://it.wikipedia.org/wiki?curid=2099956", "title": "Schmiedeberg (disambigua)", "text": ""}
{"id": "2099958", "revid": "106456", "url": "https://it.wikipedia.org/wiki?curid=2099958", "title": "Bacio alla francese", "text": "Un bacio con la lingua spesso indicato dai media con il calco anglosassone bacio alla francese, originalmente bacio alla fiorentina, e detto in termini colloquiali \"pomicio, pomiciare, limonare, limone, slinguazzare, slinguazzata\", \u00e8 un bacio, solitamente di natura romantica o sessuale, nel quale la lingua di uno dei partecipanti tocca la lingua dell'altro ed entra nella sua bocca.\nDescrizione ed etimologia.\nUn'antica espressione per il bacio alla francese \u00e8 \"cataglottis\", da \"cata\" (in basso), \"glottis\" (glottide). In francese, si dice semplicemente \"embrasser avec la langue\" (letteralmente, \"baciare con la lingua\") o la versione slang \"rouler une pelle\", oppure \"rouler un patin\" (letteralmente, \"far girare un pattino\"); anticamente, si diceva paradossalmente \"baiser florentin\" (bacio alla fiorentina).\nIl bacio alla francese stimola le labbra, la lingua e la bocca, che sono aree molto sensibili al tocco, e la pratica \u00e8 considerata piacevole, molto intima e sensuale. A differenza di altre forme di bacio (come i fugaci baci nell'incontrarsi o d'amicizia), episodi di bacio alla francese possono spesso essere prolungati, intensi e passionali. A causa della sua capacit\u00e0 di risvegliare sensazioni sessuali (o di rabbia, di divertimento, di derisione o di disgusto) negli astanti, il bacio alla francese \u00e8 tipicamente scoraggiato in molte parti del mondo.\nStudiando il comportamento animale, Thierry Lod\u00e9, un biologo evoluzionistico, afferma che il bacio alla francese ha una funzione reale: esplorare il sistema immunitario del partner attraverso la saliva. Dando vita al desiderio sessuale, il bacio alla francese permette ai partner di evitare accoppiamenti tra consanguinei.\nLo scambio di saliva in un bacio alla francese pu\u00f2 aumentare le possibilit\u00e0 di contrarre una malattia come la mononucleosi infettiva (anche il Covid-19).\nFamosi baci alla francese pubblici includono quello tra le due icone musicali Madonna e Britney Spears durante il 20\u00b0 Video Music Awards il 28 agosto del 2003. Nel film cinese \"Forever and Ever\" del 1994, lo scambio di un appassionato bacio alla francese tra l'attore sino-americano Tim Chang e l'attrice Sandy Wu scaten\u00f2 proteste tra gli spettatori cinesi. Nel 2009, per la prima volta nella televisione italiana, due ragazze, Veronica Ciardi e Sarah Nile, concorrenti della decima edizione del \"Grande Fratello\" si scambiano pi\u00f9 volte dei passionali baci alla francese, scatenando curiosit\u00e0 e critiche da parte del pubblico."}
{"id": "2099959", "revid": "149727", "url": "https://it.wikipedia.org/wiki?curid=2099959", "title": "Neuentempel", "text": ""}
{"id": "2099960", "revid": "125705009", "url": "https://it.wikipedia.org/wiki?curid=2099960", "title": "Antoine Faivre", "text": "Fu direttore di studi all'\u00c9cole Pratique des Hautes \u00c9tudes di Parigi.\nBiografia.\nFu il primo docente a essere titolare di una cattedra di \"Storia dell'esoterismo occidentale\" come specialit\u00e0 all'interno della disciplina accademica \"Storia della religioni\", all'\u00c9cole Pratique des Hautes \u00c9tudes, in Sorbona. Questa cattedra fu anche la prima in Europa: in seguito ne furono costituite altre due, nelle universit\u00e0 di Amsterdam e di Exeter in Inghilterra.\nAutore, fin dal 1962, di numerose pubblicazioni nell'ambito dell'esoterismo e della filosofia naturale, diresse diverse riviste quali i \" Cahiers de Saint-Martin\", i \"Cahiers de l'Herm\u00e9tisme\", \"Aries. Association pour la Recherche et l'Information sur l'\u00c9sot\u00e9risme\" e una nuova serie in inglese, \"Aries. Journal for the Study of Western Esotericism\". Fu membro del comitato di redazione della rivista \"Politica Hermetica\" e del consiglio scientifico della rivista \"Suevica\".\nFu il direttore per la Francia del CESNUR.\nMassone, fu membro della Grande Loge Nationale Fran\u00e7aise e della Loggia di ricerca \"Quator Coronati\" di Bayreuth .\nLetteratura.\nManuela Maddamma, che ha studiato a Parigi storia dell'esoterismo, si \u00e8 ispirata a lui per il personaggio del professor Faiville nel romanzo giallo storico-esoterico \"Lascia che guardi\"."}
{"id": "2099961", "revid": "547992", "url": "https://it.wikipedia.org/wiki?curid=2099961", "title": "Polieno (retore)", "text": "Biografia.\nNon si sa molto della vita di Polieno. Della sua attivit\u00e0 \u00e8 rimasta solo l'opera \u03a3\u03c4\u03c1\u03b1\u03c4\u03b7\u03b3\u03ae\u03bc\u03b1\u03c4\u03b1 (\"Stratagemmi\"), una raccolta di circa 900 massime di strategia militare dedicato agli imperatori Marco Aurelio (161-180) e Lucio Vero (161-169).\nStratagemmi.\nDivisa in otto libri, l'opera era in origine una raccolta di 900 fra aneddoti, esempi di coraggio o di virt\u00f9 militari, detti memorabili e astuzie di guerra; degli originari otto libri, parti del sesto e settimo libro sono mutile, e dei 900 stratagemmi iniziali ne sono rimasti 833.\nL'opera \u00e8 scritta in un greco arcaicizzante. Nonostante molti errori di giudizio e di fatto, l'opera non \u00e8 priva di valore storico. Fu studiata diligentemente anche dall'\"imperator\" bizantino Leone VI il Saggio che scrisse sulle tattiche militari. Esiste una traduzione italiana del XVI secolo di Lelio Carani."}
{"id": "2099965", "revid": "484362", "url": "https://it.wikipedia.org/wiki?curid=2099965", "title": "Proiettore", "text": ""}
{"id": "2099967", "revid": "216538", "url": "https://it.wikipedia.org/wiki?curid=2099967", "title": "Sincronismo", "text": ""}
{"id": "2099970", "revid": "149727", "url": "https://it.wikipedia.org/wiki?curid=2099970", "title": "Alt Rosenthal", "text": ""}
{"id": "2099971", "revid": "2166030", "url": "https://it.wikipedia.org/wiki?curid=2099971", "title": "Corrado Hohenstaufen", "text": "Origine.\nEra figlio del duca di Svevia, Federico II Staufer o \"Hohenstaufen\", detto \"Federico II di Svevia\" (1090-1147) e della seconda moglie, Agnese di Saarbr\u00fccken. Quindi fu il fratellastro dell'imperatore, Federico Barbarossa.\nBiografia.\nNel 1147, alla morte del padre, mentre il ducato di Svevia andava al fratellastro, Federico Barbarossa, Corrado eredit\u00f2 i possedimenti paterni in Franconia; possedimenti che, per la maggior parte, erano quelli che sua madre Agnese aveva portato in dote al momento del matrimonio con Federico II. \nNel 1156, dopo la morte del conte palatino del Reno, Federico Barbarossa elev\u00f2 a quella carica il proprio fratellastro Corrado, concedendogli la possibilit\u00e0 di renderlo ereditario. Inoltre lo fece anche responsabile dell'abbazia di Sch\u00f6nau.\nNel 1160 spos\u00f2, Irmengarda di Henneberg (?-ca. 1197), figlia del conte Bertoldo I di Henneberg, burgravio di W\u00fcrzburg. A seguito di questo matrimonio Corrado divenne responsabile dell'abbazia di Lorsch.\nTutti i figli maschi gli premorirono, quindi la sua eredit\u00e0 pass\u00f2 all'unica figlia, Agnese, ed al marito di lei, Enrico di Brunswick, figlio di Enrico il Leone. I loro eredi, che poi diventarono i Wittelsbach, furono i conti palatini (grandi elettori).\nQuando mor\u00ec, Corrado fu sepolto nell'abbazia di Sch\u00f6nau, dove furono sepolte anche le sue mogli ed i suoi figli.\nDiscendenza.\nDa Irmengarda di Henneberg, ebbe tre figli:\nFalsa moglie.\nSecondo un ormai confutato studio dello storico, Hansmartin Decker-Hauff, Corrado si spos\u00f2 una prima volta con una donna il cui nome ci \u00e8 sconosciuto, probabilmente figlia del conte Goffredo I di Sponheim, che mor\u00ec tra il 1159 ed il 1160. Da questa unione mai avvenuta, Corrado ebbe un solo figlio:\nGoffredo sarebbe quindi da attribuire ad Irmingarda."}
{"id": "2099978", "revid": "161273", "url": "https://it.wikipedia.org/wiki?curid=2099978", "title": "Renna (costellazione)", "text": "La Renna (in latino Rangifer) era una debole costellazione boreale circupolare introdotta nel 1743 su una carta celeste pubblicata dal francese Pierre-Charles Le Monnier (1715-99) nel suo libro \"La Th\u00e9orie des Com\u00e8tes\". La carta mostrava il percorso della cometa del 1742 attraverso la regione polare boreale del cielo e Le Monnier fu persuaso a posizionare una nuova costellazione raffigurante una renna lungo il corso della cometa, vicino al polo nord celeste tra Cefeo e la Giraffa. Le Monnier scelse una renna in ricordo del suo viaggio in Lapponia del 1736-37 al seguito della spedizione di Pierre Louis de Maupertuis per misurare la lunghezza di un grado di latitudine nel lontano nord. A tal proposito bisogna aggiungere che anche i Sami della Scandinavia settentrionale visualizzavano una renna chiamata Sarvvis tra le stelle, ma la loro era molto pi\u00f9 grande, e comprendeva l'Auriga, Perseo, Cassiopea e Cefeo.\nLa stessa carta venne ripubblicata nel 1746 nel libro di Le Monnier \"Institutions astronomiques\" senza alcuna spiegazione sulla nuova costellazione ivi raffigurata. Sembra che Le Monnier non abbia mai pubblicato un elenco dello sue stelle, ma Bode, nel suo catalogo \"Allgemeine Beschreibung und Nachweisung der Gestirne\" del 1801, le assegn\u00f2 46 stelle di magnitudine variabile tra la V e la VII, pi\u00f9 un oggetto del profondo cielo, la galassia NGC 1184. La maggior parte di queste sono oggi situate entro i confini della parte settentrionale di Cefeo.\nSulla carta di Le Monnier la costellazione veniva chiamata \"le R\u00e9ene\", un'ortografia che venne adottata dal suo collega francese Jean Fortin nel suo \"Atlas C\u00e9leste\" del 1776; tuttavia, l'esatta ortografia del nome era \"le Renne\", e proprio cos\u00ec Fortin la indic\u00f2 nella sua edizione rivista del 1795. Bode latinizz\u00f2 il nome in \"Rangifer\" nella sua \"Uranographia\" del 1801. Un nome alternativo presente su alcune mappe \u00e8 \"Tarandus\", derivato dal nome scientifico della renna, \"Rangifer tarandus\"."}
{"id": "2099981", "revid": "216538", "url": "https://it.wikipedia.org/wiki?curid=2099981", "title": "Home entertainment", "text": ""}
{"id": "2099982", "revid": "298229", "url": "https://it.wikipedia.org/wiki?curid=2099982", "title": "Andra Manson", "text": "Biografia.\nInizi\u00f2 la sua carriera sportiva alla Brenham High School, dove eccelleva nella pallacanestro segnando una media di oltre 20 punti a partita.\nDal 2002 cominci\u00f2 a dedicarsi al salto in alto e vincendo il campionato nazionale juniores ottenne il pass per i mondiali di categoria a Kingston (Giamaica), dove vinse la medaglia d'oro con 2,31 m (record nazionale juniores). Non si qualific\u00f2 per i principali eventi internazionali dal 2003 al 2007 ma si rifece nel 2008 ai mondiali indoor di Valencia, dove vinse con 2,30 m la medaglia di bronzo a pari merito con il cipriota Kyriakos I\u014dannou, dietro allo svedese Stefan Holm (oro) ed al russo Jaroslav Rybakov (argento).\nA luglio 2008, al meeting di Atene, Manson sub\u00ec un infortunio che fren\u00f2 la sua preparazione per i Giochi olimpici a Pechino, dove condizionato dai problemi fisici non super\u00f2 le qualificazioni. Ai Mondiali del 2009 a Berlino si qualific\u00f2 per la finale ma fu solo nono con 2,23 m.\nI suoi primati personali sono 2,35 m all'aperto e 2,33 m indoor. Vive ad Austin."}
{"id": "2099987", "revid": "1272592", "url": "https://it.wikipedia.org/wiki?curid=2099987", "title": "Siege Perilous", "text": ""}
{"id": "2099988", "revid": "599013", "url": "https://it.wikipedia.org/wiki?curid=2099988", "title": "Misteri", "text": ""}
{"id": "2099989", "revid": "339392", "url": "https://it.wikipedia.org/wiki?curid=2099989", "title": "Invasione celtica della penisola italiana", "text": ""}
{"id": "2099991", "revid": "729019", "url": "https://it.wikipedia.org/wiki?curid=2099991", "title": "Schempp-Hirth Flugzeugbau", "text": "La Schempp-Hirth Flugzeugbau GmbH \u00e8 un'azienda aeronautica tedesca specializzata nella produzione di alianti.\nStoria.\nNel 1935, grazie alla collaborazione di Wolf Hirth, Martin Schempp fond\u00f2 a G\u00f6ppingen l'azienda che portava il suo nome, la Sportflugzeugbau G\u00f6ppingen Martin Schempp. Nel 1938, Wolf Hirth, gi\u00e0 principale responsabile della progettazione, divent\u00f2 ufficialmente partner della societ\u00e0 che da quel momento assunse la denominazione \"Sportflugzeugbau Schempp-Hirth\" e che si trasfer\u00ec a Kirchheim-Teck quello stesso anno.\nIl primo velivolo prodotto dall'azienda fu l'aliante G\u00f6ppingen G\u00f6 1 \"Wolf\", realizzato per creare un'alternativa nel mercato all'onnipresente Grunau Baby, ma il successo commerciale venne conquistato con il G\u00f6ppingen G\u00f6 3 \"Minimoa\", prodotto lo stesso anno.\nDurante la seconda guerra mondiale, l'azienda produsse gli alianti da addestramento DFS Habicht inoltre assemblava gli impennaggi di coda dei caccia Messerschmitt Bf 109. Inoltre costru\u00ec il G\u00f6ppingen G\u00f6 9, un aereo sperimentale realizzato per testare la fattibilit\u00e0 della soluzione, ideata da Claude Dornier, di posizionare un'elica in configurazione spingente all'estremit\u00e0 posteriore della fusoliera, la cui esperienza porter\u00e0 alla produzione del Dornier Do 335 Pfeil.\nAl termine del conflitto, a causa delle restrizioni imposte dalla sconfitta della Germania nazista, all'azienda fu negato il permesso di continuare l'attivit\u00e0 in campo aeronautico e venne riconvertita per la produzione tra l'altro, di letti, carriole e mobili radio. Nel 1951, vennero revocate le restrizioni e l'azienda torn\u00f2 all'attivit\u00e0 originale ricominciando la produzione di alianti.\nAlla morte di Wolf Hirth, avvenuta nel 1959, il posto di progettista rimase vacante fino al 1964 quando Martin Schempp lo affid\u00f2 a Klaus Holighaus, neolaureato alla universit\u00e0 tecnica di Darmstadt e gi\u00e0 membro della sua Akaflieg. Holighaus era inoltre un ottimo pilota e membro regolare della squadra nazionale tedesca di volo a vela. Nel 1970 venne ulteriormente ingrandita l'azienda con l'assunzione di nuovo personale tecnico e nel 1972 Holighaus venne promosso amministratore delegato della Schempp-Hirth. Dal 1977 divenne unico proprietario dell'azienda fino alla sua morte, avvenuta nel 1994 durante un incidente di volo con il suo aliante, lasciando moglie e figli che da quel momento assunsero il controllo dell'azienda.\nI modelli progettati dalla Schempp-Hirth sono stati realizzati anche al di fuori dei propri impianti di produzione, inoltre sono stati prodotti su licenza."}
{"id": "2099995", "revid": "599013", "url": "https://it.wikipedia.org/wiki?curid=2099995", "title": "C\u00e9line", "text": ""}
{"id": "2099997", "revid": "228587", "url": "https://it.wikipedia.org/wiki?curid=2099997", "title": "Celine", "text": ""}
{"id": "2099998", "revid": "106908", "url": "https://it.wikipedia.org/wiki?curid=2099998", "title": "Citt\u00e0 dell'Iowa", "text": "Lista delle citt\u00e0 dell'Iowa, Stati Uniti d'America, comprendente i comuni (\"city\") e i census-designated place (CDP).\nI dati sono dell'USCB riferiti al censimento del 2010."}
{"id": "2100000", "revid": "709565", "url": "https://it.wikipedia.org/wiki?curid=2100000", "title": "Widescreen", "text": "Widescreen, letteralmente traducibile in italiano come \"schermo largo\", \u00e8 la locuzione che si usa, principalmente nel campo dell'\"home video\", per indicare che un formato video occupa orizzontalmente tutto lo schermo. In particolare negli apparecchi televisivi in formato il \"widescreen\" si ha quando l'immagine occupa tutto lo schermo e quindi possiede un rapporto d'aspetto 1,78:1.\nEsempi di widescreen.\nNei casi in cui le emittenti televisive per effettuare una trasmissione widescreen non inseriscano delle bande nere (\"matte\") sopra e sotto l'immagine, si tratter\u00e0 di trasmissione \"16:9 nativa\" che pu\u00f2 essere visualizzata correttamente in \"widescreen\" dagli schermi 16:9, mentre quelli 4:3 potranno riprodurre il formato inserendo le bande nere (formato letterbox) e diminuendo l'altezza della risoluzione visiva per mantenere la proporzione della lunghezza originale oppure tagliando l'immagine, senza effettuare zoom ma riducendo al formato in 4:3 e perdendo le informazioni visive delle zone periferiche laterali.\nNei casi in cui le emittenti televisive per effettuare una trasmissione widescreen inseriscano delle bande nere (\"matte\") sopra e sotto l'immagine, il televisore 16:9 potr\u00e0 ingrandire (\"zoom\") l'immagine a schermo pieno, ma questa pur essendo visualizzata in widescreen, conterr\u00e0 meno linee e punti di una trasmissione \"nativa\", risultando di risoluzione visiva, per cui di qualit\u00e0 percettiva, inferiore; il televisore 4:3 potr\u00e0 \"tagliare\" ed \"ingrandire\" (\"pan &amp; scan\") la parte centrale della schermata 16:9, permettendo di mantenere l'altezza di visualizzazione a schermo pieno eliminando le bande nere, a scapito delle zone laterali che verranno \"sacrificate\", con un effetto finale che riduce sensibilmente l'area percettiva ed abbassa la risoluzione rispetto alla trasmissione nativa, peggiorando la qualit\u00e0 dell'immagine."}
{"id": "2100005", "revid": "1494169", "url": "https://it.wikipedia.org/wiki?curid=2100005", "title": "Clodia (disambigua)", "text": ""}
{"id": "2100007", "revid": "1494169", "url": "https://it.wikipedia.org/wiki?curid=2100007", "title": "Terra di Bari", "text": ""}
{"id": "2100012", "revid": "1543377", "url": "https://it.wikipedia.org/wiki?curid=2100012", "title": "CANT Z.511", "text": "Il CANT Z.511 Idrogigante noto anche come CANT Z.511A era un idrovolante di linea, destinato alle rotte atlantiche da cui la A. Il pi\u00f9 grande idrovolante a galleggianti mai costruito.\nStoria.\nCome il suo fratello minore Z.509, il Z.511 nasce dall'esigenza da parte della compagnia Ala Littoria di dotarsi di un idrovolante, questa volta quadrimotore, da utilizzare come aereo postale nella futura tratta transoceanica di collegamento con l'America meridionale. Il progetto fu affidato all'ingegnere Filippo Zappata."}
{"id": "2100013", "revid": "123244935", "url": "https://it.wikipedia.org/wiki?curid=2100013", "title": "55\u00aa Mostra internazionale d'arte cinematografica di Venezia", "text": "La 55\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 3 al 13 settembre del 1998: \u00e8 stata la seconda e ultima edizione diretta da Felice Laudadio.\nNasce l'ennesimo riconoscimento della Mostra, il Premio Marcello Mastroianni, assegnato all'attore o attrice emergente.\nIl film d'apertura della Mostra \u00e8 stato \"Salvate il soldato Ryan\" di Steven Spielberg.\nLe giurie.\nLe giurie internazionali della 55\u00aa Mostra internazionale d'arte cinematografica di Venezia sono state composte da:"}
{"id": "2100016", "revid": "1482985", "url": "https://it.wikipedia.org/wiki?curid=2100016", "title": "Letterbox", "text": "Letterbox, letteralmente traducibile in italiano buca delle lettere, \u00e8 la locuzione che si usa, principalmente nel campo dell\"'home entertainment\", per indicare una visione televisiva con \"bande nere\" (in inglese dette \"matte\") sopra e sotto l'immagine, risultante in un televisore o monitor in cui l'aspect ratio \u00e8 inferiore al formato nativo dell'immagine. Un'immagine in formato 2,35:1, 1,85:1 o 1,78:1 (16/9) sar\u00e0 sempre \"letterbox\" in un televisore 4/3 mentre l'immagine 1,78:1 in un televisore 16/9 risulter\u00e0 widescreen.\nViene dunque sfruttata tutta la larghezza del video e non si ha perdita di immagine.\nAlternativa al letterbox \u00e8 il pan and scan dove viene sfruttata tutta l'altezza del video e l'immagine viene tagliata ai bordi se pi\u00f9 grande, e si ha quindi perdita di immagine.\nEsempi di Letterbox.\nSpesso il letterbox viene confuso con l'anamorfico poich\u00e9 anche in questa situazione, nei televisori 16/9 i formati 1,85:1 e 2,35:1 si vedono con le \"bande nere\" sopra e sotto, ma pur non trattandosi di \"letterbox\" effettivo, cos\u00ec viene lo stesso chiamato invece di \"anamorfico\" semplicemente.\nCi si accorger\u00e0 della differenza (specialmente di qualit\u00e0 video) se si compareranno due DVD di film, uno registrato con lente anamorfica e l'altro no, ma entrambi ad esempio in formato 2,35:1. Il primo si adatter\u00e0 al televisore 16/9 in maniera naturale (pur se con le bande nere sopra e sotto, quindi in \"letterbox\"), il secondo invece risulter\u00e0 \"schiacciato\" e pertanto per vederlo nel corretto rapporto 1:1 sar\u00e0 necessario zoomare l'immagine con conseguente perdita di qualit\u00e0.\nLetterbox e DVD video.\nDescriviamo meglio la differenza tra i concetti \"letterbox di un formato video nativo codificato in 4/3\" e \"letterbox di un formato video nativo codificato in anamorfico\". Nell'esempio che segue prendiamo in esame un film il cui formato cinematografico originale sia 2,35:1. Bene, il video del film pu\u00f2 avere una trasposizione in DVD sia utilizzando l'originaria codifica anamorfica (dato per ammesso che il film sia stato girato con lente anamorfica) e in questo caso di parla di formato 2,35:1 anamorfico, sia non utilizzandola, quindi di fatto ottimizzandolo esclusivamente per l'uso nei televisiori in 4/3 e in questo caso di parla di formato 2,35:1 letterbox.\nQuanto sopra descritto spiega perch\u00e9 sia meglio parlare di \"anamorfico\" e non di \"letterbox\" per i televisori a 16/9."}
{"id": "2100018", "revid": "124086290", "url": "https://it.wikipedia.org/wiki?curid=2100018", "title": "Brian Azzarello", "text": " \u00c8 principalmente noto per la serie \"100 Bullets\".\nBiografia.\nAzzarello inizia la sua carriera collaborando con Comico Comics per \"Lady Bathory\", \"Red Dragon\" e \"Smash Mouth Comics\". Notatto dall'editor Karen Berger, DC Comics gli affida il personaggio di Johnny Double. Conosce Eduardo Risso, ed insieme danno vita al successo \"100 Bullets\" (1999).\nIn seguito lavora per due anni su \"Hellblazer\".\nDalla collaborazione con Lee Bermejo sono nati gli apprezzati \"Batman/Deathblow: Fuoco incrociato\", \"Lex Luthor: Man of Steel\" e \"Joker HardCover\".\nVita privata.\nAzzarello vive a Chicago con la moglie Jill Thompson.\nRiconoscimenti.\nAzzarello e Eduardo Risso hanno ricevuto l'Eisner Award 2001 per la serie \"100 Bullets\"."}
{"id": "2100020", "revid": "1649933", "url": "https://it.wikipedia.org/wiki?curid=2100020", "title": "Davenport (Iowa)", "text": "Davenport \u00e8 il capoluogo della contea di Scott nell'Iowa e si trova lungo il fiume Mississippi, al confine orientale dello stato. \u00c8 la pi\u00f9 grande della Quad Cities, un'area metropolitana con una popolazione stimata di 382.630 abitanti, la popolazione dell'area statistica combinata era di 474.226 abitanti; \u00e8 la 90\u00aa area statistica combinata pi\u00f9 grande della nazione. Davenport fu fondata il 14 maggio 1836 da Antoine Le Claire e prese il nome dal suo amico George Davenport, un ex marinaio inglese che prest\u00f2 servizio nell'esercito degli Stati Uniti durante la guerra del 1812, prest\u00f2 servizio come fornitore a Fort Armstrong, lavor\u00f2 come commerciante di pellicce con l'American Fur Company, e fu nominato quartiermastro col grado di colonnello durante la guerra di Falco Nero. Secondo il censimento del 2010, la citt\u00e0 aveva una popolazione di 99.685 abitanti (che la rendono la terza citt\u00e0 pi\u00f9 grande dell'Iowa). La citt\u00e0 ha fatto appello a questa cifra, sostenendo che il Census Bureau ha perso una parte dei residenti e che la sua popolazione totale era superiore a 100.000. Il Census Bureau stimava che la popolazione di Davenport nel 2011 era di 100.802 abitanti.\nSituata all'incirca a met\u00e0 strada tra Chicago e Des Moines, Davenport si trova al confine dell'Iowa attraverso il fiume dall'Illinois. La citt\u00e0 \u00e8 soggetta a frequenti inondazioni a causa della sua posizione sul fiume Mississippi. Ci sono due universit\u00e0 principali: la Saint Ambrose University e il Palmer College of Chiropractic, dove ha avuto luogo il primo adeguamento chiropratico. Numerosi festival musicali annuali si svolgono a Davenport, tra cui il Mississippi Valley Blues Festival, la Mississippi Valley Fair e il Bix Beiderbecke Memorial Jazz Festival. Durante il festival viene organizzata una gara podistica di 7 miglia (11 km) conosciuta a livello internazionale, chiamata Bix 7. La citt\u00e0 ha una squadra di baseball di classe A di livello minore, i Quad Cities River Bandits. Davenport ha oltre 50 parchi e strutture, oltre a 20 miglia (32 km) di percorsi ricreativi per andare in bicicletta o a piedi.\nTre interstatali, 80, 74 e 280 e due principali autostrade statunitensi servono la citt\u00e0. Davenport ha visto una crescita costante della popolazione sin dalla sua costituzione. Le difficolt\u00e0 economiche nazionali negli anni 1980 hanno causato perdite di posti di lavoro e di popolazione. La Quad Cities \u00e8 stata classificata come l'area metropolitana pi\u00f9 conveniente nel 2010 dalla rivista \"Forbes\". Nel 2007, Davenport, insieme alla vicina Rock Island, ha vinto il City Livability Award nella categoria delle piccole citt\u00e0 dalla Conferenza dei sindaci degli Stati Uniti. Nel 2012, Davenport e la Quad Cities sono state classificate tra le aree in pi\u00f9 rapida crescita nella nazione per la crescita di posti di lavoro ad alta tecnologia. Tra i notabili della citt\u00e0 figurano la leggenda del jazz Bix Beiderbecke, la drammaturga vincitrice del premio Pulitzer Susan Glaspell, l'ex running back della National Football League Roger Craig e l'ex due volte campione WWE ed ex campione mondiale WWE Seth Rollins.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 99.685 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'80,7% di bianchi, il 10,8% di afroamericani, lo 0,4% di nativi americani, il 2,2% di asiatici, lo 0,0% di oceanici, il 2,1% di altre razze, e il 3,9% di due o pi\u00f9 etnie. Ispanici o latinos di qualunque razza erano il 7,3% della popolazione."}
{"id": "2100024", "revid": "838137", "url": "https://it.wikipedia.org/wiki?curid=2100024", "title": "Edoardo Ricci", "text": "Biografia.\nNato a Pignona il 27 aprile 1928, venne ordinato sacerdote l'8 ottobre 1950.\nNominato vescovo di San Miniato il 27 febbraio 1987, ricevette l'ordinazione episcopale il 7 giugno dello stesso anno nella cattedrale di San Miniato dalle mani del cardinale Silvano Piovanelli, arcivescovo metropolita di Firenze.\nIl 6 marzo 2004 papa Giovanni Paolo II accett\u00f2 la sua rinuncia al governo pastorale della diocesi di San Miniato per raggiunti limiti d'et\u00e0.\nMor\u00ec il 28 novembre 2008.\nGenealogia episcopale.\nLa genealogia episcopale \u00e8:"}
{"id": "2100025", "revid": "767487", "url": "https://it.wikipedia.org/wiki?curid=2100025", "title": "Salvatore Tomaselli (politico)", "text": "Direttore dal 1990 della Confederazione Nazionale dell'Artigianato e della Piccola e Media Impresa nella provincia di Brindisi.Dal 1998 al 2003 \u00e8 stato vicepresidente della Camera di Commercio di Brindisi. Eletto presidente, dello stesso ente, nel 2003, ha terminato la sua esperienza dimettendosi nel maggio 2006, per incompatibilit\u00e0 con la sopraggiunta carica parlamentare.\nCarriera politica.\nEsponente del PDS prima, dei Democratici di Sinistra e del Partito Democratico dopo.\nDal 1985 al 1990 consigliere comunale di Francavilla Fontana e consigliere provinciale di Brindisi.\nAlle elezioni politiche del 2006 \u00e8 stato eletto deputato alla Camera nella XXI circoscrizione (Puglia) nelle liste dell'Ulivo.\nAlle elezioni politiche del 2008 \u00e8 stato eletto al Senato per il PD."}
{"id": "2100026", "revid": "20541640", "url": "https://it.wikipedia.org/wiki?curid=2100026", "title": "Missione Ibis II", "text": ""}
{"id": "2100029", "revid": "20541880", "url": "https://it.wikipedia.org/wiki?curid=2100029", "title": "Missione Ibis III", "text": ""}
{"id": "2100032", "revid": "76963", "url": "https://it.wikipedia.org/wiki?curid=2100032", "title": "Adam Wylie", "text": "Biografia.\nFiglio di Karen Wylie insieme ai fratelli Eric, Ben, Aaron e alla sorella Tai, Adam ha iniziato la sua carriera da attore all'et\u00e0 di 4 anni. Dall'et\u00e0 di 9 anni \u00e8 stato impegnato anche nell'attivit\u00e0 di doppiaggio: ha preso parte a molte produzioni, dando la voce a molti personaggi di varie serie animate.\nDiventato in un primo tempo assai noto per il personaggio interpretato nella serie televisiva \"La famiglia Brock\" dal 1992 al 1996 (era il pi\u00f9 giovane dei tre figli dello sceriffo Brock), \u00e8 apparso successivamente in molti altri programmi televisivi e telefilm tra cui \"Ed\" (2001), \"Una mamma per amica\" (2001 - 2002), oltre a svariate partecipazioni come Guest star in \"Quell'uragano di pap\u00e0\" (1991), \"Crescere, che fatica!\" (1996), \"La signora in giallo\" (1996), \"I viaggiatori\" (1997), \"Settimo cielo\" (1998), \"Il tocco di un angelo\" (1998), \"Walker Texas Ranger\" (1999), \"Giudice Amy\" (2002), \"Malcolm\" (2004), \"Veronica Mars\" (2004), \"Detective Monk\" (2005), \"Entourage\" (2006).\nHa partecipato inoltre alla realizzazione di molti film per la televisione quali \"Un poliziotto alle elementari\" (1990), \"La bambola assassina 2\" (1990), \"Una mummia per amico\" (1997).\n\u00c8 anche un apprezzato interprete di musical: nel 2002 lavora nel primo revival di Broadway del musical \"Into the Woods\" di Stephen Sondheim e nel 2007 \u00e8 Boq in \"Wicked\" a Chicago.\nRiconoscimenti.\nNel corso della sua variegata attivit\u00e0 come attore Wylie ha conseguito importanti e prestigiosi riconoscimenti che ne attestano il valore: ha vinto 4 Young Artist Awards (di cui tre nel 1994 e uno nel 1997) e uno \"YoungStar Award\" nel 1997, oltre ad aver ricevuto 9 candidature per le medesime categorie."}
{"id": "2100035", "revid": "1444886", "url": "https://it.wikipedia.org/wiki?curid=2100035", "title": "Controllo industriale", "text": "Il controllo industriale \u00e8 l'applicazione della teoria del controllo automatico all'ambito dei processi industriali.\nI processi industriali coinvolti nell'azione di controllo possono essere di vario tipo, ad esempio pu\u00f2 essere richiesto il controllo delle apparecchiature di un impianto chimico, dei sistemi di sicurezza industriale, di una centrale nucleare, oppure di sistemi per l'abbattimento degli inquinanti.\nObiettivi del controllo.\nIl controllo di un processo industriale in genere si prefigge i seguenti scopi:\nIn genere il controllo si prefigge il raggiungimento di pi\u00f9 obiettivi contemporaneamente, anche se per alcuni sistemi un obiettivo pu\u00f2 essere primario rispetto agli altri, come negli esempi descritti in precedenza.\nRegolazione.\nCon lo studio del tempo di reazione, del movimento, della risposta in uscita del sistema, si ottengono dei parametri che permettono di \"regolare\" la risposta con una retroazione o controreazione e quindi si andr\u00e0 a variare anche l'ingresso per modularne l'uscita.\nL'applicazione di questo studio attraverso sensori, attuatori, comandi, controllori, d\u00e0 origine a quella che in ingegneria si chiama \"regolazione\".\nNelle automazioni, nel condizionamento, nel riscaldamento si applica la teoria dei controlli e quindi si fa la regolazione.\nNell'ingegneria termica e del condizionamento, la regolazione \u00e8 fondamentale e pu\u00f2 far risparmiare dal 30 al 60% dei consumi, per tutta la vita dell'impianto, ma \u00e8 importantissimo che gli impianti nascano gi\u00e0 con l'idea della regolazione.\nStrumentazione di controllo.\nGli strumenti per il controllo automatico includono, tra gli altri: misuratori, regolatori, attuatori, trasduttori.\nIl controllo pu\u00f2 avvenire con strumentazione pneumatica o elettronica.\nLa normativa.\nLa legge n. 10 del 1991 e il DPR n. 412, per impianti di una certa potenza, obbligano la progettazione e la realizzazione della regolazione negli impianti termici."}
{"id": "2100041", "revid": "4175", "url": "https://it.wikipedia.org/wiki?curid=2100041", "title": "Gran Rugby Parma 2005-2006", "text": ""}
{"id": "2100044", "revid": "767487", "url": "https://it.wikipedia.org/wiki?curid=2100044", "title": "Gran Parma Rugby 2006-2007", "text": ""}
{"id": "2100045", "revid": "659058", "url": "https://it.wikipedia.org/wiki?curid=2100045", "title": "Sala Baganza Baseball Club", "text": "Il A.S.D Sala Baganza baseball \u00e8 una societ\u00e0 italiana di baseball fondata a Sala Baganza nel 1970. \u00c8 iscritta al campionato italiano di baseball di Serie A.\nSquadre iscritte nei vari campionati 2020.\nBaseball.\nSeniores.\nCarega Park Rangers"}
{"id": "2100048", "revid": "135229", "url": "https://it.wikipedia.org/wiki?curid=2100048", "title": "Migliori cento film statunitensi", "text": ""}
{"id": "2100049", "revid": "135229", "url": "https://it.wikipedia.org/wiki?curid=2100049", "title": "Migliori cento commedie statunitensi", "text": ""}
{"id": "2100050", "revid": "135229", "url": "https://it.wikipedia.org/wiki?curid=2100050", "title": "Migliori cento battute del cinema statunitense", "text": ""}
{"id": "2100051", "revid": "1873140", "url": "https://it.wikipedia.org/wiki?curid=2100051", "title": "56\u00aa Mostra internazionale d'arte cinematografica di Venezia", "text": "La 56\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 1\u00ba all'11 settembre del 1999: inizia il triennio di Alberto Barbera come direttore della Mostra.\nIl film d'apertura della Mostra \u00e8 stato \"Eyes Wide Shut\" di Stanley Kubrick.\nGiuria e Premi.\nLa giuria era cos\u00ec composta:\nLa \"Giuria Internazionale Corto-Cortissimo\" era invece cos\u00ec composta:\nLa \"Giuria Opera Prima\":\nI principali premi distribuiti furono:"}
{"id": "2100056", "revid": "1005847", "url": "https://it.wikipedia.org/wiki?curid=2100056", "title": "Giuseppe Morrone", "text": "Biografia.\nLaureato in ingegneria civile nel 1971, \u00e8 sposato e ha quattro figli. Fra il 1987 e il 1989 \u00e8 stato vicesindaco di Cosenza per il Partito Socialista Italiano; nel comune calabrese \u00e8 stato anche presidente della V circoscrizione e assessore ai lavori pubblici, alle politiche sociali e alla cultura.\nNel 2000 viene eletto consigliere regionale della Calabria per I Democratici nella circoscrizione cosentina. Viene riconfermato consigliere nel 2005 per i Popolari-Udeur e nominato assessore regionale al personale(nella giunta regionale di centrosinistra) e vice presidente della I commissione consiliare permanente (Politica Istituzionale).\nAlle elezioni politiche del 2006 viene eletto deputato per la lista dei Popolari-Udeur in Calabria (XVIII circoscrizione). Iscritto al gruppo parlamentare misto dal 3 maggio 2006 al 18 maggio 2006 e nel gruppo Popolari-Udeur dal 18 maggio 2006 al 28 aprile 2008, nella XV legislatura \u00e8 stato segretario di presidenza della Camera dei deputati dal 30 maggio 2006 al 28 aprile 2008, e membro dell'VII commissione (Ambiente, territorio e lavori pubblici) dal 21 giugno 2007 al 28 aprile 2008, dell'XI commissione (Lavoro pubblico e privato) dal 6 giugno 2006 al 21 giugno 2007, della commissione per il conferimento delle borse di studio della fondazione \"Carlo Finzi\" dal 29 giugno 2006 al 28 aprile 2008 e componente della sezione giurisdizionale dell'ufficio di presidenza della Camera dal 29 giugno 2006 al 28 aprile 2008.\nNel 2010 si candida nuovamente a Consigliere regionale della Calabria tra le file del PDL, a sostegno di Giuseppe Scopelliti, nella circoscrizione di Cosenza; Risulter\u00e0 il primo dei non eletti con 6.838 voti di preferenza. Entrer\u00e0 comunque in Consiglio regionale (il 16/01/2012) al posto di Franco Morelli (eletto nella circoscrizione di Cosenza per il pdl) sospeso dal Consiglio in quanto arrestato per concorso esterno in associazione mafiosa nel novembre 2011 dalla Direzione distrettuale antimafia di Milano.\nDal 22 novembre 2013 \u00e8 capogruppo di Forza Italia all'interno del Consiglio regionale della Calabria.\nVicenda giudiziaria.\nMorrone \u00e8 stato coinvolto nell'Inchiesta Why Not riguardante presunti illeciti nella gestione dei fondi pubblici destinati allo sviluppo della Calabria, indagato con L'accusa di Associazione per delinquere, inizialmente \u00e8 stato prosciolto dal Giudice dell'udienza preliminare di Catanzaro ma i sostituti procuratori generali di Catanzaro hanno impugnato la sentenza dinanzi alla Corte di Cassazione che ha annullato il proscioglimento con rinvio dinanzi ad un nuovo Gup di Catanzaro che lo ha rinviato a giudizio con l'accusa di Associazione per delinquere.\nMorrone era stato indagato e rinviato a giudizio nel marzo 2010 in un altro filone processuale di Why Not sempre per fatti riguardanti la presunta gestione illecita di fondi pubblici utilizzati per l'esecuzione di servizi affidati dalla Regione Calabria a societ\u00e0 private(in maniera non trasparente secondo l'accusa) ma il 31 luglio 2012 il tribunale di catanzaro al termine del rito ordinario di primo grado assolve il politico, sentenza di assoluzione confermata in secondo grado dalla Corte d'appello di Catanzaro il 21 febbraio 2014."}
{"id": "2100057", "revid": "249517", "url": "https://it.wikipedia.org/wiki?curid=2100057", "title": "Club Atl\u00e9tico Ciudad de Lorqu\u00ed", "text": ""}
{"id": "2100063", "revid": "729019", "url": "https://it.wikipedia.org/wiki?curid=2100063", "title": "De Havilland Canada DHC-2 Beaver", "text": "Il de Havilland Canada DHC-2 Beaver \u00e8 un monomotore ad ala alta prodotto dall'azienda canadese de Havilland Canada dal 1947 al 1967.\nStoria del progetto.\nIl progetto del Beaver nacque alla fine del 1946 a seguito delle richieste del dipartimento territori e foreste dell'Ontario, che necessitava di un trasporto leggero, robusto e affidabile, dotato di capacit\u00e0 di decollo e atterraggio corto, nonch\u00e9 della possibilit\u00e0 di operare anche come idrovolante.\nLa produzione di serie del Beaver I inizi\u00f2 nel 1948 e diverse centinaia di esemplari furono venduti alle forze armate statunitensi, che designarono il velivolo L-20 (dal 1966 U-6). Nel 1964 furono costruiti anche alcuni esemplari di Beaver III, dotati di motore a turboelica PT6A e capaci di trasportare dieci passeggeri. Velivolo conosciuto e largamente impiegato in tutto il mondo, specialmente nelle zone pi\u00f9 selvagge, il Beaver I poteva trasportare un carico massimo di kg, e grazie all'adozione di un carrello con ruote, sci o galleggianti, poteva operare in qualunque condizione.\nIl Beaver \u00e8 stato richiesto e distribuito a oltre 60 paesi del mondo che ne necessitavano per le sue prestazioni particolari. Nel 1951 ha vinto i concorsi per l'acquisizione di un \"Velivolo di utilit\u00e0\" (\"Utility Aircraft\") con la United States Air Force e la United States Army. Molti velivoli sono stati utilizzati anche durante la guerra di Corea ed erano denominati \"Jeep del Generale\".\nIl DHC-2 \u00e8 popolare con compagnie aeree charter, le forze di polizia e le piccole compagnie di aerotaxi, nonch\u00e9 privati e aziende. Sia la Royal Canadian Mounted Police e le Guardie di Confine Finlandese utilizzano il velivolo.\nIl primo DHC-2 di serie costruito (CF-FHB) \u00e8 stato utilizzato in Canada occidentale per oltre 30 anni e nel 1980 \u00e8 stato acquistato dal Museo di Norcanair. Il suo numero di serie CF-FHB incorpora le iniziali di Frederick Howard Buller, uno dei due costruttori del Beaver. Buller era un architetto navale e ingegnere aeronautico ed era membro del Canada Aviation Hall of Fame. Durante il suo ultimo volo il CF-FHB, tra Lac La Ronge e l'aeroporto di Rockcliffe, ha incrociato il CF-OBS, secondo Beaver costruito, a Salt Ste Marie. La conservazione del primo Baever del Canada \u00e8 stata possibile grazie alle donazioni della fondazione Molson e dalla De Havilland Canada.\nImpiego operativo.\nNonostante la produzione sia cessata nel 1967, centinaia di Beaver volano ancora. Molti velivoli sono stati pesantemente modificati per rispondere alle esigenze degli operatori e per essere adattati ai cambiamenti tecnologici..\nL'originale motore radiale Wasp Junior del Beaver \u00e8 fuori produzione gi\u00e0 da lungo tempo; ci\u00f2 rende difficile reperire parti di ricambio per la manutenzione. Alcune aziende di conversione aeromobili hanno affrontato questo problema sostituendo il motore a pistoni con un motore turboelica come il PT6. La maggiore potenza unita ad una sostanziale leggerezza del motore rendono questa modifica molto apprezzata, nonostante i costi elevati.\nIl Beaver \u00e8 stato impiegato dalla British Army Air Corps durante il conflitto nordirlandese (Troubles), almeno fino al 1979 per le missioni di ricognizione fotografica. Uno di loro \u00e8 stato colpito sette volte dal fuoco delle mitragliatrici nel sud della contea di Armagh, vicino al confine con la Repubblica d'Irlanda nel novembre 1979, durante una missione di ricognizione fotografica su un avamposto dell\u2019IRA.\nAir Saguenay e Harbour Air in Canada e Kenmore Air negli Stati Uniti sono i maggiori operatori del Nord America di DHC-2 Beaver che li utilizzano per voli charter e Bush Flying.\nDue DHC-2 ancora impiegati dalla United States Naval Test Pilot School, sono utilizzati per istruire gli studenti nella valutazione della qualit\u00e0 di volo latero-direzionali e per il traino alianti.\nIl DHC-2 Beaver \u00e8 talvolta utilizzato da paracadutisti per via della sua buona velocit\u00e0 di salita. Quando dotato di una porta scorrevole che pu\u00f2 essere aperta in volo, pu\u00f2 trasportare rapidamente otto paracadutisti a .\nLa Stolairus Aviation di Kelowna, British Columbia ha sviluppato diverse modifiche per il DHC-2 tra cui un kit STOL per incrementare le prestazioni.\nAdvanced Wing Technology di Vancouver, British Columbia ha sviluppato e certificato una nuova ala per il DHC-2. La FAA Supplemental Type Certificate incrementa anche il peso lordo del velivolo a .\nCuriosit\u00e0.\nNel film \"Sei giorni sette notti\" \u00e8 l'aereo pilotato da Quinn Harris, il protagonista interpretato da Harrison Ford.\nNel film \"...pi\u00f9 forte ragazzi!\" \u00e8 l'aereo pilotato da Salud (Bud Spencer), che di notte trasporta un ragazzo ferito dalla giungla all'ospedale della citt\u00e0 vicina."}
{"id": "2100065", "revid": "1603714", "url": "https://it.wikipedia.org/wiki?curid=2100065", "title": "Apoteosi di san Gaetano Thiene", "text": "Apoteosi di San Gaetano Thiene \u00e8 un dipinto a olio su tela del 1757 di Giambattista Tiepolo. \u00c8 contemporaneo agli affreschi di villa Valmarana. Commissionato dalla famiglia Thiene, \u00e8 collocato sull'altare di destra rispetto all'altar maggiore nella chiesa Santa Maria Maddalena di Rampazzo.\nDescrizione.\nSan Gaetano sta raggiungendo l'Altissimo sollevato dalle nuvole; come sottolinea Remo Schiavo, l'artista privilegia i colori tenui, leggeri, rosati, come negli affreschi di villa Valmarana, richiamata dalle seriche stoffe e dai morbidi putti.\nLa chiesetta presente nel dipinto rappresenta la chiesa di Rampazzo, voluta dal santo."}
{"id": "2100066", "revid": "767487", "url": "https://it.wikipedia.org/wiki?curid=2100066", "title": "Daniel Dumile", "text": "Ha assunto numerosi pseudonimi lungo la propria carriera, il primo dei quali fu Zev Love X. Tra le sue pi\u00f9 famose incarnazioni vi sono MF DOOM (ufficialmente con tutte le lettere maiuscole; per un breve periodo ha eliminato le lettere MF dal suo pseudonimo), King Geedorah, Metal Fingers e Viktor Vaughn. Era considerato da molti amanti dell'hip hop uno dei produttori pi\u00f9 prolifici ed innovativi di tale genere. Le collaborazioni con Madlib hanno dato vita al duo Madvillain.\nCarriera.\nI primi anni: KMD.\nDumile proviene da un retroterra variegato: la madre era di Trinidad e il padre dello Zimbabwe. La famiglia si trasferisce a New York, nel quartiere di Long Island. Con il nome di Zev Love X, Daniel forma, insieme al fratello Dingilizwe (poi conosciuto come DJ Subroc) il gruppo KMD. Inizialmente del gruppo faceva parte anche Rodan, rapper che lasci\u00f2 per\u00f2 la formazione per terminare gli studi e fu sostituito da Onyx the Birthstone Kid. Il manager Dante Ross conobbe i KMD attraverso i 3rd Bass e fece in modo che firmassero per la Elektra. Il debutto musicale di Dumile e dei KMD avvenne con la canzone \"The Gas Face\", dei 3rd Bass, tratta da \"The Cactus Album\", seguita nel 1991 dall'album dei KMD \"Mr. Hood\", che divenne un piccolo classico underground, grazie a singoli quali \"Peachfuzz\", \"Who Me?\" e ad un massiccio passaggio dei video su Yo! MTV Raps e su Rap City.\nSubroc fu ucciso da un pirata della strada nel 1993, prima che il secondo album dei KMD, \"Black Bastards\", fosse pubblicato. La stessa settimana il gruppo lasci\u00f2 la Elektra Records. Gi\u00e0 prima della prevista pubblicazione dell'album ci furono numerose diatribite legate alla copertina, in cui un disegno rappresenta una caricatura stilizzata di una persona nera in bretelle appesa alla forca e un gioco dell'impiccato, con tutte le lettere del titolo dell'album tranne le a: Bl_ck B_st_rds. Dopo la perdita del fratello, Dumile si allontan\u00f2 dall'hip-hop e rest\u00f2 lontano dalle scene musicali fino al 1997. Riferendosi a quel periodo, Dumile sottolinea tutta la sua disillusione nei confronti del business discografico, affermando anche di aver vissuto \"praticamente senza casa, camminando per le strade di Manhattan e dormendo sulle panchine\". Nei tardi anni novanta, lasci\u00f2 New York per Atlanta. Secondo quanto affermato in un'intervista dallo stesso artista, si stava \"riprendendo dalle ferite\", giurando vendetta \"contro l'industria della musica che lo aveva cos\u00ec tanto plagiato\". \"Black Bastards\" usc\u00ec come bootleg, conducendo Dumile ai vertici della scena dell'hip hop underground.\nLa nascita di MF DOOM.\nDumile comincia a fare rap partecipando ad eventi \"open mic\" al Nuyorican Poets Caf\u00e9 nel 1998. Gi\u00e0 allora la sua faccia era coperta da una maschera, che ne celava le sembianze. La sua nuova identit\u00e0 deve molto al fumetto della Marvel Doctor Doom. L'artista indossa la maschera durante tutte le sue performance e non esistono sue fotografie senza di essa, se non alcuni brevissimi estratti da video come \"Mr. Clean\" e le foto scattate nei primi anni di carriera con i KMD. In quel periodo la maschera di Doom \u00e8 una replica esatta della maschera indossata da Massimo Decimo Meridio nel film \"Il gladiatore\". L'uscita di \"\", avvenuta nel 1998 per l'etichetta indipendente Fondle 'Em, segna un punto di svolta nella carriera di Dumile e nel suo reinventarsi da artista di una \"major\" discografica ad artista indipendente. Nel 2000, MF Doom pubblica la sua prima collaborazione con MF Grimm, dal titolo \"MF EP\". Da questo momento comincia un diverbio tra i due protrattosi a lungo, che si estender\u00e0 poi anche ad Adam Olis, produttore esecutivo di Mf Grimm. Nello stesso periodo MF DOOM comincia a pubblicare una serie di album strumentali, con lo pseudonimo di Metal Fingers. La serie \u00e8 chiamata \"Special Herbs\".\nIl successo.\nIl primo grande successo commerciale di Dumile arriva nel 2004, con l'album \"Madvillainy\" dei Madvillain, cio\u00e8 il duo che include Dumile stesso e il produttore Madlib. Pubblicato dalla Stones Throw Records, l'album ottiene il plauso della critica e un ottimo riscontro di vendite. Il grande pubblico entra per la prima volta in contatto con la figura di MF DOOM, grazie all'interesse di riviste quali \"Rolling Stone\", \"New York Times\", \"The New Yorker\" e \"Spin\". Alla pubblicazione, seguono un video per il pezzo \"All Caps\" e un tour di quattro date negli Stati Uniti. Altri video (per \"Rhinestone Cowboy\" e \"Accordion\", entrambi diretti da Andrew Gura), vengono inseriti rispettivamente nei DVD \"Stones Throw 101\" e \"\". Lo stesso anno, Dumile pubblica \"MM..Food\", per l'etichetta Rhymesayers Entertainment, del Minnesota.\nCon lo pseudonimo di Viktor Vaughn (un altro dei personaggi contenuti in Doctor Doom, il cui vero nome \u00e8 Victor von Doom), ha pubblicato due album, dal titolo \"Vaudeville Villain\" e \"Venomous Villain\" (conosciuto anche come \"VV2\"). Un altro pseudonimo che MF DOOM ha utilizzato nel corso degli anni \u00e8 quello di un mostro alieno a tre teste chiamato King Geedorah, il cui nome prende spunto dal personaggio King Ghidorah, che compare nei film di Godzilla. \nNei panni di questa figura aliena, Daniel Dumile ha realizzato l'album \"Take Me to Your Leader\", occupandosi prevalentemente delle produzioni musicali e comparendo in veste di MC solo in alcune tracce.\nPer quanto ancora artista underground, MF DOOM fece un grande passo verso il mainstream nel 2005, con la registrazione di \"The Mouse and the Mask\", in collaborazione con il produttore Danger Mouse, sotto il nome collettivo di Danger Doom. L'album, uscito l' per la Epitaph, fu realizzato in collaborazione con la Adult Swim, network televisivo dedicato ad un pubblico adulto e vicino a Cartoon Network. La collaborazione \u00e8 rimarcata da vari riferimenti a personaggi del canale televisivo (pi\u00f9 che altro alla Aqua Teen Hunger Force). DOOM \u00e8 anche apparso come feature nella traccia \"November Has Come\", nona traccia di \"Demon Days\", album del dei Gorillaz. Nel 2006 Doom ha presentato lo speciale natalizio per lo spazio televisivo Adult Swim, proseguendo la collaborazione con la diffusione free download dell'EP \"Occult Hymn\" con il nickname Danger Doom, fino al 2017, quando all'interno del progetto \"The Missing Notebook Rhymes\" pubblicava una canzone a settimana, comprese le featuring con Jay Electronica e Kool Keith.\nMorte.\nIl 31 dicembre 2020 sua moglie ha annunciato su Instagram e Facebook la morte del rapper avvenuta esattamente 2 mesi prima a 49 anni. La causa della sua morte non \u00e8 ancora stata resa pubblica."}
{"id": "2100070", "revid": "339392", "url": "https://it.wikipedia.org/wiki?curid=2100070", "title": "King Geedorah", "text": ""}
{"id": "2100071", "revid": "339392", "url": "https://it.wikipedia.org/wiki?curid=2100071", "title": "MF Doom", "text": ""}
{"id": "2100072", "revid": "339392", "url": "https://it.wikipedia.org/wiki?curid=2100072", "title": "Metal Fingers", "text": ""}
{"id": "2100073", "revid": "339392", "url": "https://it.wikipedia.org/wiki?curid=2100073", "title": "Viktor Vaughn", "text": ""}
{"id": "2100074", "revid": "92723", "url": "https://it.wikipedia.org/wiki?curid=2100074", "title": "Giovanni da Toledo", "text": "Biografia.\nStudi\u00f2 medicina a Toledo e divenne monaco nell'Ordine cistercense. Astrologo, negromante e medico, divent\u00f2 archiatra di papa Innocenzo IV (1243-1254) che lo cre\u00f2 cardinale prete nel 1244,con titolo di San Lorenzo in Lucina; cardinale protopresbitero nel 1254, nel 1262 divenne cardinale vescovo con titolo di Porto e Santa Rufina, e decano del Collegio dei cardinali nel gennaio 1273. Vestiva abitualmente un saio bianco, per cui era chiamato \"Cardinalis albus\" (Il cardinale bianco). Visse a Roma per circa 60 anni.\nScrisse un'opera di grande diffusione per quell'epoca, il \"Liber de conservanda sanitate\" un testo medico di preservazione della salute personale secondo il genere letterario di trattatistica medica occidentale medioevale detto \"Regimen Sanitatis\".\nCome cardinale partecip\u00f2 al conclave tenutosi a Viterbo dopo la morte di papa Clemente IV; durato quasi tre anni, e conclusosi con la nomina di papa Gregorio X, dopo che gli abitanti ebbero chiuso i cardinali entro il Palazzo dei Papi murandone le porte, razionando i viveri ed infine iniziando a smantellarne il tetto, seguendo il suggerimento dato ironicamente dallo stesso Giovanni da Toledo: \u00abDiscopriamo, signori, questo tetto; dacch\u00e9 lo Spirito Santo non riesce a penetrare per cosiffatte coperture\u00bb. \u00c8 pure famosa la sua battuta di consigliare ai colleghi cardinali di scegliere il nuovo papa \"giocando ai dadi\"."}
{"id": "2100075", "revid": "93556", "url": "https://it.wikipedia.org/wiki?curid=2100075", "title": "Dinastia Nguy\u1ec5n", "text": "La dinastia Nguy\u1ec5n (in vietnamita antico: \u962e) \u00e8 l'ultima dinastia imperiale vietnamita. Comprende tredici sovrani che regnarono sul Vietnam dal 1802 al 1945, anche se dal 1883 furono solo figure rappresentative sotto la dominazione coloniale francese. Furono i discendenti dei Nguy\u1ec5n, signori feudali che controllarono i territori dell'odierno Vietnam centrale e meridionale per conto della seconda dinastia L\u00ea.\nOrigini del casato Nguy\u1ec5n.\nQuella dei Nguy\u1ec5n \u00e8 stata una delle pi\u00f9 importanti famiglie nella storia del Vietnam, originaria della provincia di Thanh H\u00f3a, (Thanh Hoa era parte della regione centrale di Annam e non quella del nord del Tonchino, o comunque la maggior parte territoriale dell'attuale provincia di Thanh Hoa era ai tempi dei Francesi sotto la regione centrale di Annam, fonte wikipedia Indocina francese) sui confini con la regione settentrionale del Tonchino dell'odierno Vietnam, la prima menzione della famiglia risale al primo secolo.\nIl suo primo rappresentante di una certa importanza fu il granduca Nguy\u1ec5n B\u1eb7c, vissuto ai tempi della dinastia \u0110inh nel X secolo. I Nguy\u1ec5n si affermarono definitivamente ai tempi dell'imperatore ed eroe nazionale L\u00ea L\u1ee3i (1385-1433), fondatore della seconda dinastia L\u00ea.\nDurante la guerra civile che era seguita all'indebolimento della seconda dinastia L\u00ea, i Nguy\u1ec5n si erano uniti ai Tr\u1ecbnh (altra storica famiglia nazionale, che avrebbe preso il controllo del nord) nella lotta contro la dinastia M\u1ea1c. Nguy\u1ec5n Kim, leader dell'alleanza, fu assassinato nel 1545 da un emissario dei M\u1ea1c, i suoi figli erano troppo giovani e il suo posto fu quindi preso dal genero Tr\u1ecbnh Ki\u1ec3m.\nNel 1558, il figlio di Kim Nguy\u1ec5n Ho\u00e0ng divenne signore del centro e del sud del Vietnam e si insedi\u00f2 a Hu\u1ebf, inaugurando il dominio nella regione dei Nguy\u1ec5n, che solo formalmente versarono tributi agli imperatori L\u00ea. In questo periodo espansero i propri territori e, non potendo fregiarsi del titolo di imperatori, si fecero chiamare signori, in vietnamita \"Ch\u00faa\". Tra i principali capi della famiglia nel periodo pre-imperiale vi furono:\nRibellione T\u00e2y S\u01a1n, distruzione e rinascita dei Nguy\u1ec5n.\nLa ribellione T\u00e2y S\u01a1n scoppiata nel 1771 nel villaggio di T\u00e2y S\u01a1n, che si trova oggi nella provincia di Qui-nong, port\u00f2 alla fine della supremazia dei Nguy\u1ec5n nel 1777, quando i ribelli presero Saigon e trucidarono tutta la famiglia.\nLa rivolta fu guidata dai tre cosiddetti fratelli T\u00e2y S\u01a1n con l'appoggio della popolazione rurale e di diverse minoranze etniche, e si espanse inizialmente in tutto il centro e il sud del Vietnam. Nel 1778, il fratello maggiore dei T\u00e2y S\u01a1n si fece proclamare imperatore e fu il fondatore della breve dinastia T\u00e2y S\u01a1n.\nDall'eccidio dei Nguy\u1ec5n a Saigon si salv\u00f2 il giovane Nguy\u1ec5n Ph\u00fac \u00c1nh, che subito cominci\u00f2 a combattere per riconquistare il potere. Negli anni ottanta del Settecento, i T\u00e2y S\u01a1n furono impegnati nella conquista del nord e non riuscirono ad arginare il crescente potere di Nguy\u1ec5n \u00c1nh, che nel 1788 riprese definitivamente Saigon con l'aiuto di militari e moderni armamenti francesi.\nQuello stesso anno, dopo aver posto fine al dominio dei Tr\u1ecbnh, il pi\u00f9 giovane dei fratelli T\u00e2y S\u01a1n port\u00f2 a termine la conquista del nord e in dicembre sostitu\u00ec il fratello imperatore, abolendo di fatto la dinastia L\u00ea e prendendo il nome Quang Trung. Alla sua morte, nel 1792, i T\u00e2y S\u01a1n iniziarono a indebolirsi e l'esercito di Nguy\u1ec5n Ph\u00fac \u00c1nh ne approfitt\u00f2 penetrando gradualmente verso nord.\nFondazione della dinastia.\nNel giugno 1802, l'esercito Nguy\u1ec5n entr\u00f2 vincitore nell'antica capitale Hu\u1ebf, dove Nguy\u1ec5n \u00c1nh fu incoronato imperatore con il nome Gia Long, che deriva da \"Gia \u0110\u1ecbnh\" (Saigon) e \"Th\u0103ng Long\" (Hanoi) e simbolizza l'unione del sud con il nord del Annam.\nLe sue forze armate continuarono a penetrare verso nord e il 22 luglio 1802 presero Hanoi, unificando il Paese e garantendo a Nguy\u1ec5n \u00c1nh una posizione mai raggiunta da alcun sovrano vietnamita; per la prima volta il Paese ebbe una cos\u00ec grande estensione territoriale.\nFu il fondatore della dinastia Nguy\u1ec5n, i cui sovrani regnarono fino all'abdicazione di B\u1ea3o \u0110\u1ea1i nel 1945.\nImperatori Nguy\u1ec5n.\nI sovrani della dinastia Nguy\u1ec5n regnarono come monarchi assoluti fino al 1883, anno in cui il Vietnam fu assoggettato dall'Impero coloniale francese. Negli anni successivi e fino al 1945 furono figure puramente rappresentative in mano ai colonialisti europei, che nel 1887 fondarono l'Indocina francese con i territori degli odierni Vietnam, Laos e Cambogia.\nFigure rappresentative sotto il dominio francese.\nModerni storiografi hanno sostenuto che tutti gli imperatori da D\u1ee5c \u0110\u1ee9c a B\u1ea3o \u0110\u1ea1i siano stati sotto il totale controllo dei francesi, che portarono a termine la colonizzazione del Vietnam il 20 agosto 1883 sconfiggendo i vietnamiti nella battaglia di Thu\u1eadn An, alle porte di Hu\u1ebf, e imposero alla corte imperiale il trattato di Hu\u1ebf, con cui furono istituiti i protettorati su Annam e Tonchino (\"Protectorat d'Annam\" e \"Protectorat du Tonkin\").\nFine della monarchia.\nDurante la seconda guerra mondiale, con l'invasione tedesca della Francia l'Impero del Giappone occup\u00f2 il Vietnam e ne prese il controllo in coordinazione con le autorit\u00e0 collaborazioniste di Vichy. Alla caduta di Vichy, nel 1945 i giapponesi cacciarono i francesi e convinsero B\u1ea3o \u0110\u1ea1i a dichiarare l'indipendenza del neonato Impero del Giappone. In agosto il Giappone firm\u00f2 la resa agli Alleati e i Vietminh di Ho Chi Minh presero il potere, convincendo B\u1ea3o \u0110\u1ea1i ad abdicare il 25 agosto 1945. Non fu scelto il successore e l'ex imperatore fu nominato supremo consigliere della Repubblica Democratica del Vietnam proclamatasi indipendente il 2 settembre ad Hanoi e riconquistata dai francesi nel novembre 1946.\nB\u1ea3o \u0110\u1ea1i visse in esilio per un periodo, durante il quale ebbe inizio la guerra d'Indocina tra i comunisti Vietminh e i colonialisti francesi ricostituitisi nell'Unione francese. Questi ultimi lo convinsero a tornare in patria nel 1949 come capo di Stato, non come imperatore, del nuovo Stato del Vietnam. Il conflitto ebbe fine con la sconfitta francese nella battaglia di Dien Bien Phu e con la Conferenza di Ginevra (1954), con la quale il Paese fu diviso in Vietnam del Nord e Vietnam del Sud. B\u1ea3o \u0110\u1ea1i si trasfer\u00ec a Parigi ma rimase capo di Stato fino al 1955, quando nel referendum del 1955 il popolo scelse la repubblica e pose fine all'esperienza monarchica nel Paese.\nLa dinastia dopo la perdita del potere.\nB\u1ea3o \u0110\u1ea1i mor\u00ec in un ospedale parigino il 30 luglio 1997 e a capo della dinastia gli succedettero i seguenti principi:\nBandiere delle unit\u00e0 amministrative della dinastia Nguyen.\nDi seguito elencate le bandiere delle unit\u00e0 amministrative della dinastia Nguyen, rimaste in uso dal 1868 al 1885, con un rapporto di 1:1."}
{"id": "2100077", "revid": "1522738", "url": "https://it.wikipedia.org/wiki?curid=2100077", "title": "Impero ashanti", "text": "L'Impero ashanti, noto anche come Confederazione ashanti o Asanteman (indipendente 1701-1896) fu uno stato pre-coloniale dell'Africa occidentale in quella che ora \u00e8 la Repubblica del Ghana. Il suo impero si estese dal Ghana centrale fino al Togo e alla Costa d'Avorio odierni. Oggi la monarchia ashanti continua ad esistere insieme ad altre unit\u00e0 sotto-statali tradizionali riconosciute dalla costituzione, all'interno dell'odierna Repubblica del Ghana. Tra il XVIII e il XIX secolo l'Impero prosper\u00f2 soprattutto grazie ai commerci con i mercanti europei insediati nella Costa d'Oro, con i quali scambiarono soprattutto oro e schiavi.\nOrigine.\nGli Ashanti o Asante sono uno fra i pi\u00f9 importanti gruppi etnici del Ghana. Furono una potente nazione, militarista e molto disciplinata. Gli antichi Ashanti migrarono in prossimit\u00e0 del fiume Niger nord-occidentale dopo la caduta dell'Impero del Ghana nel 1200. Se ne riscontrano prove confrontando la storia della corte del re Akan con i riti dei re Ashanti, le cui processioni e cerimonie mostrano resti di antiche cerimonie del Ghana. Gli etno-linguisti hanno dimostrato la migrazione tramite il rilevamento degli usi lessicali e delle frasi tipiche dei parlanti lungo tutta l'Africa occidentale.\nIntorno al XIII secolo, gli Ashanti e molti altri popoli Akan si spostarono verso la zona delle foreste dell'attuale Ghana, fondando piccoli stati nei dintorni collinosi dell'attuale Kumasi. Durante il periodo d'oro dell'Impero del Mali, gli Ashanti e pi\u00f9 in generale gli Akan, si arricchirono attraverso il commercio dell'oro estratto nel loro territorio. Sin dagli albori della storia Ashanti, l'oro veniva commerciato con i grandi imperi del Ghana e del Mali, e da loro con gli arabi.\nAlcuni storici sostengono invece che gli Ashanti siano i discendenti di un popolo etiope menzionato dagli storici greci Diodoro Siculo e Erodoto, spinto verso sud da un esercito egiziano conquistatore.\nFormazione del regno.\nL'organizzazione politica degli Akan era incentrata su vari clan, ciascuno presieduto da un leader supremo o \"amanhene\". Uno di questi clan, di origine oyoko, colonizz\u00f2 la zona forestale subtropicale, fondandovi il centro di Kumasi. Con l'ascesa di un altro stato akan noto come Denkyira, gli Ashanti persero la loro supremazia e ne subirono le imposizioni tributarie. A met\u00e0 del Seicento, il clan Oyoko, sotto la guida di Oti Akenten inizi\u00f2 un processo di consolidamento di altri clan ashanti, riunendoli in una confederazione di citt\u00e0 stato che tuttavia non faceva venire meno la suprema autorit\u00e0 di ciascun capo sul suo clan. Tale consolidamento fu in parte ottenuto per via militare, ma soprattutto motivando gli altri clan ashanti contro il clan Denkyira, dominatore della regione, dal quale si affrancarono dopo una dura lotta combattuta tra il 1698 ed il 1701, ed aggregandosi successivamente in un'unica realt\u00e0 politica con capitale presso la citt\u00e0 di Kumasi, dove si trovava il loro sovrano, contemporaneamente capo degli Ashanti (Ashantihene) e della citt\u00e0 stato di Kumasi (Kumasihene).\nLo sgabello d'oro.\nUno strumento di rafforzamento del potere centrale sotto Osei Tutu fu l'introduzione dello sgabello d'oro (sika 'dwa). Secondo la leggenda, venne indetto un incontro fra i capi clan di tutti gli insediamenti Ashanti, subito prima dell'indipendenza dal regno del Denkyira. In occasione di questo incontro, lo sgabello d'oro scese dal cielo e and\u00f2 a collocarsi tra le ginocchia di Osei Tutu I. Il sacerdote Okomfo Anokye dichiar\u00f2 che lo sgabello era sceso dai cieli per Asanthene Osei Tutu I, e che esso era il simbolo della nuova unione Asante ('Asanteman'); fu fatto un giuramento di devozione allo sgabello d'oro e a Osei Tutu, l'\"Asantehene\". La nuova, appena fondata unione Ashanti entr\u00f2 in guerra contro Denkyira, sconfiggendola nella battaglia di Feyase del 1701. Lo sgabello d'oro continua ad essere ritenuto un oggetto sacro fra gli Ashanti, che credono contenga il Sunsuma' (spirito o anima degli Ashanti).\nIn seguito il regno Ashanti si espanse verso settentrione, conquistando diverse piccole nazioni e trasformandole in stati-vassallo, fra questi il pi\u00f9 importante fu quello del popolo Abron, conquistato nel 1724. Tuttavia l'avanzata verso nord venne arrestata da altre potenze della regione, cos\u00ec da capovolgere il movimento di espansione dirottandolo verso meridione con la conquista delle popolazioni Akyem e Akwamu che permisero agli Ashanti di conquistare le rotte commerciali che li misero in contatto con i mercanti olandesi presenti nella citt\u00e0 di Elmina. Nel 1745 i moschettieri Ashanti respinsero un esercito di cavalieri proveniente da Dagomba, ponendo per sempre fine alla supremazia degli stati centrali dell'Africa abitanti delle savane e dei loro eserciti a cavallo sui popoli delle foreste dell'Africa occidentale.\nDeclino.\nIl regno Ashanti fu uno dei pochi stati africani a offrire una seria resistenza agli invasori europei. La Gran Bretagna combatt\u00e9 ben quattro guerre contro i re ashanti tra il 1826 e il 1896, in una delle quali fu usata per la prima volta la mitragliatrice Maxim. Nel 1900, gli inglesi sottomisero il regno facendolo diventare la colonia Costa d'Oro. La figura pi\u00f9 amata nella storia ashanti fu Yaa Asantewaa, uno dei leader della resistenza contro il colonialismo inglese nel 1896.\nIl regno oggi.\nLa corona ereditaria ashanti continua ad essere onorata dal popolo ashanti, nonostante ora facciano parte dello stato del Ghana. Le abitazioni tradizionali di questo popolo, le ultime delle quali possono essere viste a nordest di Kumasi, sono state inserite nel 1980 nell'elenco dei patrimoni dell'umanit\u00e0 dell'UNESCO.\nAttualmente il regno degli Ashanti \u00e8 governato dal re Otumfuo Osei Tutu II di cui il 6 maggio 2009, si \u00e8 festeggiato nella citt\u00e0 di Kumasi in Ghana il decimo anniversario dell'ascesa al trono (Enstoolment).\nArte e cultura.\nTra le attivit\u00e0 artistiche degli Ashanti pi\u00f9 sviluppate si annover\u00f2 la lavorazione dei metalli, oro e bronzo, effettuata grazie alla tecnica della fusione a cera perduta. Gli oggetti in oro furono commerciati sin dai primi contatti con gli europei. Soprattutto i gioielli, gli anelli, i pendenti e gli ornamenti vari, si caratterizzarono per i temi ricorrenti del disco solare e della stella a pi\u00f9 punte. Caratteristici i pesi di bronzo per l'oro, i \"mramuo\" raffiguranti teste di animali.\nSviluppata fu anche la scultura in legno, ben rappresentata dalle bambole della fecondit\u00e0, associate ad un'antica credenza a sfondo magico, che le donne portano alla cintura per rimanere incinta. Ma l'attivit\u00e0 che si dimostr\u00f2 maggiormente peculiare fu la scultura bronzea in miniatura di esseri umani realisticamente raffigurati nelle loro attivit\u00e0 quotidiane, oltre alla produzione di sculture di animali e a temi geometrici, aventi funzione simbolica, ornamentale o indicante proverbi popolari. Quindi gli Ashanti svilupparono un'arte profana aulica accanto a quella religiosa.\nL'arte degli Ashanti si distinse anche per i cosiddetti \"kuduo\", ossia vasi in rame o in bronzo istoriati, dalle forme varie e con figure e incisioni in altorilievo."}
{"id": "2100078", "revid": "787967", "url": "https://it.wikipedia.org/wiki?curid=2100078", "title": "Regno di Cayor", "text": "Il regno di Cayor (1566-1886) \u00e8 stato il pi\u00f9 grande e pi\u00f9 potente regno che si scisse dall'impero Wolof (\"Djolof\"), nell'odierno Senegal. Era situato nel nord e nel centro del Senegal, a sud-ovest di Waalo, ad ovest dell'Impero Wolof e a nord del regno del Baol e di quello del Sine.\nStoria.\nNel 1455 l'esploratore veneziano Alvise Da Mosto, a capo di una spedizione portoghese, visit\u00f2 il regno e fu ospite del locale sovrano Zucholin per 28 giorni.\nNel 1566 il Cayor ottenne l'indipendenza dall'impero Wolof, dopo esserne stato a lungo tributario, attirando presto nella sua orbita il vicino regno del Baol, che si stacc\u00f2 definitivamente nel 1702. \nIl Cayor, che ebbe per la maggior parte damel legati alla religioni tradizionali, dovette affrontare numerosi ribellioni di quelle fasce di popolazioni convertite all'islam, che periodicamente guidate da vari marabutti. Nel 1789 una di queste ribellioni port\u00f2 all'indipendenza dei Lebu. \nLa capitale dell'impero era Mboul. Dopo la conquista francese di Waalo, il governatore Louis Faidherbe annesse Cayor nel 1868, ma il Cayor recuper\u00f2 la propria indipendenza nel 1871. Nel 1877, durante il regno di Lat Dior, il Cayor annesse nuovamente il Baol. Fu sconfitto e annesso nuovamente nel 1879, cessando di essere uno stato sovrano. Il regno venne definitivamente smembrato nel 1886 con la morte dell'ultimo re Lat Dior, che si era opposto alla costruzione della ferrovia Dakar-Saint-Louis.\nForma di governo.\nTradizionalmente il titolo di damel stesso non \u00e8 stato puramente ereditario, ma era designato da un consiglio composto da Grandi Elettori tra i membri del matrilignaggio dei Geedy:"}
{"id": "2100079", "revid": "293377", "url": "https://it.wikipedia.org/wiki?curid=2100079", "title": "Waalo", "text": "Il Regno di Waalo (Oualo) \u00e8 stato un regno nella regione nel tratto inferiore del fiume Senegal in Africa occidentale, negli odierni stati del Senegal e della Mauritania. \nStoria.\nIl regno di Waalo includeva parti della valle e regioni a nord e a sud, fino all'Oceano Atlantico. A nord confinava con gli Emirati moreschi; a sud c'era il Regno di Cayor; ad est vi era l'Impero Wolof.\nWaalo ha avuto un sistema politico e sociale complicato, che ha influenzato la cultura Wolof di oggi in Senegal, in particolare il suo sistema di caste rigido e altamente formalizzato. Il regno \u00e8 stato indirettamente ereditario, governato da tre famiglie matriarcali: Logar, Tedyek e Joos, tutte provenienti da diverse etnie. La sua storia include costanti lotte tra queste famiglie per diventare \"brak\" o re di Waalo, e guerre con i suoi vicini. \nIl Regno di Waalo \u00e8 stato fondato nel 1287 dalla figura semileggendaria di NDiadiane Ndiaye, separandosi dal regno di Jolof, di cui fu un vassallo. \nLa capitale \u00e8 stata prima Diourbel (Guribel) sulla riva nord del fiume Senegal (oggi in Mauritania), quindi Ndiangu\u00e9 sulla riva sud del fiume, quindi la capitale fu trasferita a Nder, sulla riva ovest del Lago di Guiers. Waalo \u00e8 stata oggetto di costante incursioni per la cattura di schiavi non solo dai Mori, ma anche nelle guerre intestine. \nIl brak governava insieme ad un governo, il Seb Ak Baor, su una complicata gerarchia di funzionari e dignitari. Le donne avevano posizioni prominenti in campo politico e militare. \nWaalo aveva lucrativi trattati con i francesi, che avevano stabilito la loro base presso l'isola di Saint-Louis (ora Saint-Louis (Senegal)) in prossimit\u00e0 della foce del fiume. A Waalo veniva pagata una tassa per ogni carico di gomma arabica o schiavi che veniva spedito sul fiume, in cambio della sua \"protezione\" del commercio. \nAlla fine questa protezione divenne inefficace. I vassalli di Waalo, come Bethio, fecero una secessione. Il Regno di Waalo venne conquistato nel 1855 dai francesi, in una campagna del governatore Louis Faidherbe. Questa \u00e8 stata la prima grande conquista nell'entroterra da parte francese, che in seguito ottennero tutti i territori di Mauritania, Senegal e Sudan francese (ora Mali). In tutto, Waalo ha avuto 52 re sin dalla sua fondazione. \nWaalo aveva una propria religione tradizionale africana. La classe dirigente \u00e8 stata lenta ad accettare l'Islam, che si era diffuso nella valle; il brak si convert\u00ec infatti solo nel XIX secolo.\nCollegamenti esterni.\n "}
{"id": "2100080", "revid": "291940", "url": "https://it.wikipedia.org/wiki?curid=2100080", "title": "Regno Waalo", "text": ""}
{"id": "2100081", "revid": "1573940", "url": "https://it.wikipedia.org/wiki?curid=2100081", "title": "Regno di Fouta Djallon", "text": "Il Regno di Fouta Djallon (anche Regno di Fuuta Jallon e Almamato di Timbo) (1725-1896) fu uno Stato pre-coloniale basato nell'altopiano di Fouta Djallon, nella moderna Guinea.\nOrigine.\nIl Fuuta Jallon \u00e8 stato colonizzato dalla trib\u00f9 semi-nomade dei Fulani (\"Ful\u0253e\" o \"Fulbe\" nella loro lingua), nel succedersi delle generazioni tra il XIII e XVI secolo. Inizialmente essi erano un popolo chiamato tradizionalmente Pulli (Pulaar), dalla cui lingua deriva il nome. Nel XVI secolo un afflusso di Ful\u0253e musulmani dalla regione del Macina, nel Mali, cambi\u00f2 il tessuto della societ\u00e0 Fula.\nJihad.\nCome nel Regno di Fouta Tooro, i musulmani tradizionalisti e i Ful\u0253e di Fuuta Jallon vissero inizialmente fianco a fianco. Poi, in base alla spiegazione tradizionale, nel XVII secolo scoppi\u00f2 una guerra santa. Nel 1725 i Ful\u0253e presero il controllo completo del Fuuta Jallon e istituirono il primo di molti Stati Fulani teocratici musulmani. Alfa Ibrahim venne nominato comandante dei fedeli e primo Almaami del regno di Fuuta Jal\u00f3n. Tale modello teocratico ispir\u00f2 pi\u00f9 tardi lo Stato Fulano di Fouta Tooro.\nRegno.\nIl nuovo regno di Fuuta Jallon venne disciplinato sotto la stretta applicazione della legge islamica, con un governo centralizzato nella citt\u00e0 di Timbo, in prossimit\u00e0 dell'odierna Mamou. Il regno comprendeva di nove province chiamate \"diwe\" (Timbo, Timbi, Labe, Ko\u00een, Kolladh\u00e8, Fugumba, K\u00e8baly, Hadji e Fod\u00e9 Murya), che mantenevano tutte una certa autonomia. La riunione dei governanti delle diwe a Timbi decise di nominare Alfa Ibrahim da Timbo come primo Almamy di Fuuta Jallon, con residenza a Timbo. Timbo poi divenne la capitale fino all'arrivo dei colonialisti francesi. L'obiettivo della costituzione di questo regno era quello di convincere le comunit\u00e0 locali a diventare musulmane.\nAttraverso la guerra e la diplomazia il regno divenne una potenza regionale, capace di esercitare una grande influenza e generare ricchezza. Come uno Stato sovrano, tratt\u00f2 con la Francia e le altre potenze europee alla pari, mentre nel campo artistico e letterario raggiunse alti livelli in centri come la citt\u00e0 santa di Fugumba.\nScisma.\nDopo la morte del primo Almaami del regno i suoi discendenti si suddivisero nelle due case di Alfaya e Soriya; essi lottarono incessantemente durante tutta la storia del regno minacciando di distruggerlo del tutto. La disputa fu risolta da un sistema di doppia leadership in cui vi erano due Almaami (uno da ogni casa); i due Almaami avrebbero alternarsi ogni due anni, ma il sistema funzionava difficilmente.\nPosizione dominante.\nIl regno di Fuuta Jallon divenne una societ\u00e0 multietnica e multilingue, governata dai musulmani Ful\u0253e e sostenuta da eserciti di uomini liberi e schiavi. I Ful\u0253e di Fuuta Jallon e Fuuta Tooro sono stati in grado di approfittare del crescente commercio di schiavi con gli europei sulla costa, in particolare la Francia e il Portogallo. Il duplice stato dei Fulani riforniva di grano, bestiame e altri beni i vicini territori europei sulla costa. Gli Almaami volevano doni in cambio dei diritti commerciali, e facevano valere la loro volont\u00e0 grazie all'esercito fornito.\nDeclino.\nI francesi non erano soddisfatti della posizione dominante solo sulla costa e del commercio in un solo senso con i Fulbe, e cominciarono la penetrazione nell'entroterra, facendo incursioni dentro Fuuta Jallon sfruttando le sue dispute interne. Infine, nel 1896, la battaglia di Pore-Daka, i francesi sconfissero l'ultimo Almaami di Fuuta Jallon, Buubakar dit Bocar Biro."}
{"id": "2100083", "revid": "1997055", "url": "https://it.wikipedia.org/wiki?curid=2100083", "title": "Regno di Garo", "text": "Il Regno di Garo (noto anche come Bosha, dal nome di una dinastia) \u00e8 stato un regno del popolo Sidama ai bordi della regione del Gibe in Etiopia. Il regno di Garo aveva confinava a nord con il Regno di Janjero, ad est era limitato dal fiume Omo, mentre a sud il fiume Gojeb lo separava dal Regno di Kaffa. In mancanza di un chiaro confine sulle sue frontiere occidentali, vennero costruito una serie di trincee e porte per difendersi dagli Oromo del Regno di Jimma.\nSi discute la possibilit\u00e0 che il regno di Garo fosse stato controllato da parte del Regno di Ennarea, cos\u00ec come Ennarea era una parte del regno di Damot. Con il regno di Yeshaq I Garo venne separato dall'Ennarea, e divenne uno Stato tributario dell'Etiopia. Nel XVI secolo l'imperatore Sarsa Dengel convinse il re a convertirsi ufficialmente al cristianesimo. Nel il XVII secolo l'Etiopia perse ogni contatto con questo Stato, e la sua storia \u00e8 sconosciuta per la maggior parte di questo secolo, anche se sotto la crescente pressione della migrazione Oromo nella regione Gibe il suo territorio si ridusse fino a essere limitato, in una piccola regione isolata nei boschi dell'altopiano di Monte Maigudo.\nGaro \u00e8 sopravvissuto come uno Stato indipendente fino al regno di Abba Gomol di Jimma, che occup\u00f2 l'ultimo parte isolata di questo regno. L'imperatore Hail\u00e9 Selassi\u00e9 era un discendente di Dagoye, l'ultimo re di Garo, e viveva in uno stato di \"semi-esilio\" nel \"Jiren\"."}
{"id": "2100087", "revid": "1993636", "url": "https://it.wikipedia.org/wiki?curid=2100087", "title": "Rivoluzione mondiale", "text": "La Rivoluzione mondiale \u00e8 stato un progetto politico della Terza Internazionale mirante all'esportazione della Rivoluzione russa in tutti i paesi del mondo.\nLa rivoluzione permanente.\nIl programma di una rivoluzione mondiale nasceva come necessaria evoluzione dell'idea di Lev Trockij di rivoluzione permanente, gi\u00e0 presente del resto negli scritti di Marx e Engels.\nSostenevano i socialdemocratici menscevichi che, poich\u00e9 la rivoluzione proletaria doveva essere la conclusione di una precedente rivoluzione liberale borghese che instaurasse i diritti civili, nei paesi arretrati, com'era la Russia, semifeudale nelle sue strutture sociali ed economiche, in assenza di una evoluta classe borghese capitalista, si sarebbe dovuta realizzare prima la rivoluzione borghese e poi quella socialista.\nSecondo Trockij invece la futura rivoluzione doveva essere necessariamente guidata dal proletariato, che non solo avrebbe dovuto scavalcare l'impossibile, in Russia, rivoluzione democratico-borghese, ma, senza interrompersi, avrebbe dovuto proseguire direttamente alla rivoluzione socialista.\nIn questo senso la rivoluzione realizzatasi sarebbe divenuta consolidata e \"permanente\" nelle sue conquiste e, estendendosi dalla Russia al mondo intero, avrebbe realizzato la rivoluzione mondiale.\nLa rivoluzione mondiale.\nSuccessivamente alla Rivoluzione bolscevica del 1917 e alla formazione della coscienza di classe da parte del proletariato, in tutta Europa la borghesia cominci\u00f2 a temere, nell'affermazione del bolscevismo, che fosse giunta la fine dei privilegi di classe e dei principi liberali; questo timore delle democrazie europee, che durante la rivoluzione si era espresso con i corpi di spedizione occidentali in aiuto dei controrivoluzionari \"bianchi\", era accresciuto dal fatto che la Russia sovietica era attivamente impegnata nella diffusione del comunismo oltre i suoi confini.\nLenin, in base al programma della rivoluzione permanente, estesa ora al mondo intero, promuoveva la costituzione dei partiti comunisti in tutto il mondo, che avrebbero dovuto: difendere la rivoluzione proletaria, prendere le distanze dai socialisti democratici, rifiutare il sistema parlamentare e democratico oltre che realizzare una rivoluzione simile a quella russa.\nIl partito bolscevico riteneva inoltre necessario riunire in un'organizzazione internazionale tutti i partiti comunisti.\nEra l'ideale di una rivoluzione mondiale, dalla Russia zarista al resto d'Europa, che faceva di Lenin, messo temporaneamente da parte il pacifismo internazionalista, un sostenitore dell'idea che la prima guerra mondiale, dove si stavano scatenando, arrivando alle estreme conseguenze, quei motivi imperialisti che, dalle miserie causate dalla guerra su i popoli sofferenti, avrebbe fatto scaturire una rivoluzione mondiale.\nIl Comintern.\nDopo il fallimento della Seconda Internazionale, causato dai socialdemocratici tedeschi e francesi che, messo da parte l'internazionalismo operaio, votarono a favore dei crediti richiesti dai loro governi nazionali per sostenere la guerra, fu fondato a Mosca nel marzo 1919 per iniziativa dei bolscevichi russi il Comintern, o Terza Internazionale; esso era caratterizzato dal rifiuto del parlamentarismo e del riformismo socialdemocratico, con lo scopo di sostenere il governo sovietico, favorire la formazione di partiti comunisti in tutto il mondo e diffondere la rivoluzione a livello internazionale.\nCon il secondo congresso del luglio-agosto 1920, a cui presero parte delegazioni provenienti da 37 nazioni, si tracciarono le basi e il programma del Comintern, che ruotava attorno alla questione centrale della \u00abrivoluzione mondiale\u00bb.\nIl congresso elabor\u00f2 un documento che stabiliva in 21 punti le condizioni per aderire all'Internazionale Comunista. I 21 punti, che sostanzialmente implicavano una dipendenza politica dei comunisti europei al partito \"guida\" sovietico, scatenarono una forte contrapposizione tra socialisti riformisti e comunisti, provocando la scissione interna di molti partiti socialisti europei.\nIl Comintern fu fin dall'inizio egemonizzato dal Partito Comunista dell'Unione Sovietica, come dimostra il fatto che la direzione dell'Internazionale fu affidata a un comitato esecutivo permanente, con sede a Mosca.\nL'esportazione della rivoluzione bolscevica.\nIl programma del Comintern sembr\u00f2 realizzarsi quando tra il 1919 e il 1920, l'Europa fu attraversata da ondate di scioperi e agitazioni di operai che rivendicavano l'aumento salariale e la giornata lavorativa di 8 ore.\nLe lotte non si limitarono solo a rivendicazioni sindacali: il potere di gestire le fabbriche venne assunto da consigli operai, nati spontaneamente sul modello dei soviet russi, che si presentavano come i rappresentanti del proletariato nella societ\u00e0 comunista.\nL'intensit\u00e0 e le conseguenze delle lotte operaie furono diverse per ogni stato europeo:\nA Monaco di Baviera nacque una repubblica socialista mista, formata da componenti socialiste, socialdemocratiche e marxiste, chiamata Repubblica Bavarese dei Consigli o Repubblica Sovietica Bavarese con lo scopo di sostituirsi alla monarchia. Dur\u00f2 pochi mesi tra il 1918 e il 1919 e alla fine venne repressa.\nBiennio rosso in Italia.\nIn Italia il tentativo di una rivoluzione socialista si espresse nel cosiddetto \"biennio rosso\" (1919-1920), caratterizzato dall'irruzione sulla scena politica di nuovi settori sociali, nuove idee e nuovi progetti volti a rinnovare profondamente la vita politica e sociale.\nL'evento che segn\u00f2 con forza l'apertura del biennio fu l'ondata di moti contro il caroviveri che attravers\u00f2 tutta la penisola tra primavera ed estate, mentre si ingrossava il movimento contadino con un'estesa e capillare serie di occupazioni delle terre.\nI socialisti organizzavano uno sciopero generale internazionale (20-21 luglio) per difendere le repubbliche socialiste sorte in Russia e Ungheria dall'aggressione militare delle potenze vincitrici della prima guerra mondiale.\nDopo che in Europa erano nati i partiti comunisti, tramite scissione da quelli socialisti, nel 1926 inizi\u00f2 la stalinizzazione del Comintern, grazie all'imposizione della teoria del \"socialismo in un solo paese\".\nA causa dei conflitti interni al gruppo dirigente del PCUS, e al subordinamento dei diversi partiti comunisti nazionali alle esigenze dell'Unione Sovietica, l'azione del Comintern si indebol\u00ec.\nIl fronte popolare.\nContro la tesi della rivoluzione mondiale si era infatti schierato, dopo la morte di Lenin nel 1924, Stalin, che rompeva con la concezione politica dei bolscevichi per cui il socialismo si sarebbe potuto realizzare solamente attraverso lo sforzo comune del proletariato mondiale: secondo la fazione stalinista all'interno del PCUS in quella situazione storica non si poteva far altro che costruire il socialismo entro il territorio dell'Unione Sovietica difendendolo dall'accerchiamento degli stati capitalisti nemici.\nNel settimo congresso della terza internazionale (1935), venne rimarcato il carattere violento e incivile del fascismo e quindi si decise di batterlo con ogni mezzo, partendo da una vasta alleanza di opposizione: nasceva il \"fronte popolare\", l'unione elettorale dei partiti della sinistra.\nQuesta decisione venne presa dopo la constatazione che le rivoluzioni comuniste successive alla fine della prima guerra mondiale erano fallite in Germania e in altri paesi. Questi tentativi di rivolte erano stati portati avanti da gruppi ristretti come la Lega di Spartaco di Rosa Luxemburg ed avevano creato una profonda frattura all'interno del movimento operaio, diviso tra socialdemocratici e comunisti.\nMa per difficolt\u00e0 interne di natura economica e di politica internazionale anche i fronti popolari fallirono di fronte all'avanzata dei regimi fascisti in Europa.\nLa Quarta Internazionale.\nDopo l'insuccesso del fronte popolare e l'affermazione del fascismo in Europa, nel 1938 dichiarandosi Quarta Internazionale, Trockij e i suoi sostenitori vivificavano l'ideale della rivoluzione mondiale affermando di essere il \"Partito della Rivoluzione Socialista nel Mondo\", asserendo inoltre la loro continuit\u00e0 nei confronti del Comintern, e dei suoi predecessori. Nonostante che la Terza Internazionale esistesse ancora, i Trockijsti non la ritenevano per\u00f2 capace di supportare il socialismo rivoluzionario e il proletariato internazionale.\nMentre la Quarta Internazionale sopravvive, tra varie vicende, sino ai nostri giorni, l'Esecutivo della Terza Internazionale comunista, per lanciare un segnale di moderazione agli alleati occidentali impegnati a fianco della URSS nella seconda guerra mondiale, il 15 maggio 1943 propose l'autoscioglimento che diventer\u00e0 effettivo il 10 giugno dello stesso anno.\nNel 1947 l'Urss ricostituir\u00e0 una sorta di Comintern limitato ai partiti comunisti dell'Europa orientale con l'organizzazione del Cominform, ma anche quest'ultimo sar\u00e0 sciolto nel 1956."}
{"id": "2100091", "revid": "98077", "url": "https://it.wikipedia.org/wiki?curid=2100091", "title": "Nazzareno Strampelli", "text": ""}
{"id": "2100097", "revid": "1546219", "url": "https://it.wikipedia.org/wiki?curid=2100097", "title": "Go! (Common)", "text": "Go! \u00e8 un singolo del rapper statunitense Common, pubblicato il 14 giugno 2005 come terzo estratto dal sesto album in studio \"Be\".\nProdotto da Kanye West, il singolo contiene parti vocali eseguite da John Mayer. percussioni di Num Amuntehu, e scratch eseguiti da A-Trak. La base del pezzo contiene un campione estratto da \"Old Smokey\" di Linda Lewis. Il testo tratta di fantasie sessuali.\nDopo uscita del singoli vennero pubblicati anche due remix del pezzo, insieme alla cantante tedesca Joy Denalane: un remix fu prodotto dallo stesso Kanye West, mentre il secondo vide la collaborazione con Jazzanova.\nCreazione.\nCommon, Kanye West e John Mayer trovarono l'ispirazione per comporre il pezzo nel film del 2004 \"Ray\". Kanye lavor\u00f2 sui suoni da dare alla canzone, mentre l'idea dell'argomento da trattare fu di Mayer. Nonostante l'iniziale ritrosia di Common a lasciarsi ispirare da un artista non direttamente legato alla sfera hip hop, l'artista scrisse i versi del pezzo, che fu poi registrato tra i Sony Studios di New York City e gli Encore Studios di Burbank, California.\nCritica.\n\"Go\" \u00e8 stato il singolo di maggior successo commerciale estratto da \"Be\" ed ha ottenuto il 79\u00ba posto nella Billboard Hot 100, oltre ad essere entrato nella Hot R&amp;B/Hip-Hop Singles &amp; Tracks e nella Hot Rap Tracks. I critici attribuirono il successo del pezzo al beat e all'argomento trattato. Spence D. di IGN.com scrisse: \nVideo musicale.\nIl video musicale del pezzo fu curato anch'esso da Kanye West e prodotto da MK12 e Convert. Il contenuto del film sostanzialmente ruota attorno all'idea di Common in un momento di relax, avvolto da un ambiente in continua metaformosi, giocato su poche tonalit\u00e0 di colori, prevalentemente beige e marrone. Su questo sfondo prendono vite le fantasie di cui il brano parla. All'interno del video \u00e8 molto frequente l'uso di didascalie."}
{"id": "2100098", "revid": "1529788", "url": "https://it.wikipedia.org/wiki?curid=2100098", "title": "Astra (disambigua)", "text": ""}
{"id": "2100100", "revid": "1305772", "url": "https://it.wikipedia.org/wiki?curid=2100100", "title": "Omega-9", "text": "Gli acidi grassi \"n\"\u22129 (noti anche come omega\u22129, \u03c9\u22129 o \"acidi polienoici\") sono una famiglia di acidi grassi insaturi che hanno in comune un doppio legame carbonio\u2013carbonio nella posizione \"n\"\u22129, ossia il nono legame dalla fine della catena di carbonio.\nBackground.\nAlcuni \"n\"\u22129 sono componenti dei grassi animali e degli oli vegetali. I due acidi grassi \"n\"\u22129 nell'industria sono:\nAl contrario degli \"n\"\u22123 e \"n\"\u22126, gli acidi grassi \"n\"\u22129 non sono considerati acidi grassi essenziali (EFA). In stato di forte carenza di EFA i mammiferi convertono l'acido oleico (18:1, \"n\"\u22129) in acido di Mead, (20:3, \"n\"\u22129). Il rapporto tra acido di Mead e acido arachidonico nei fosfolipidi serici \u00e8 chiamato indice di Mead o di Holman ed \u00e8 uguale a 0,1\u00b10,08 nei soggetti non in carenza di EFA. Gli enzimi desaturasi ed elongasi che producono acido arachidonico, precursore degli eicosanoidi, partendo dagli omega 6 assunti con la dieta, in loro carenza agiscono prevalentemente sull'acido oleico formando acido di Mead, che per\u00f2 non \u00e8 un substrato per la cicloossigenasi e per gli eicosanoidi. L'indice di Mead uguale a 0,2 \u00e8 un indicatore di carenza di EFA mentre pari a 0,4 \u00e8 gi\u00e0 indicatore di un quadro patologico.Questa condizione, carenza di acido arachidonico, \u00e8 stata riscontrata in forma minore nei vegetariani e semi-vegetariani (v. diete vegetariane)."}
{"id": "2100102", "revid": "901803", "url": "https://it.wikipedia.org/wiki?curid=2100102", "title": "Chiesa dei Santi Urbano e Lorenzo", "text": "Santi Urbano e Lorenzo \u00e8 il titolo attribuito a due chiese di Roma, una adiacente all'altra, site nella zona Prima Porta: quella pi\u00f9 antica, in via di Villa Livia, \u00e8 addossata ai resti di una porta di epoca romana, che d\u00e0 il nome all'intera zona, ed \u00e8 stata trasformata in cappella feriale della nuova chiesa (sita in piazza Saxa Rubra), opera dell'ingegnere Giorgio Pacini e costruita nel XX secolo.\nStoria.\nL'antica chiesa risale al XII secolo, ed era dedicata al solo san Lorenzo. Armellini riferisce di un documento dell'Archivio vaticano, secondo il quale\nAll'inizio del XVII secolo papa Urbano VIII la fece restaurare ed ampliare, ed in questa occasione venne dedicata anche a sant'Urbano. Lo stesso papa la eresse a parrocchia con il decreto \"Creditam nobis desuper\" del 7 marzo 1629 incorporandola nella diocesi di Porto Santa Rufina; il 5 gennaio 1946 la chiesa \u00e8 stata annessa alla diocesi di Roma.\nSulla facciata si trovano due lapidi, entrambe fatte apporre da Pio X nel 1912 a ricordo della vittoria di Costantino contro Massenzio del 312. L'interno della chiesa pi\u00f9 antica \u00e8 stato totalmente rifatto in cemento armato a vista.\nLa parrocchia \u00e8 sede del titolo cardinalizio di Santi Urbano e Lorenzo a Prima Porta."}
{"id": "2100106", "revid": "120097904", "url": "https://it.wikipedia.org/wiki?curid=2100106", "title": "Basilica di Sant'Aurea", "text": "La basilica di Sant'Aurea \u00e8 un luogo di culto cattolico di Roma nella zona Ostia Antica, nella piazza dell'antico borgo medievale. \u00c8 la cattedrale della diocesi suburbicaria di Ostia, dal 1966 affidata in amministrazione al vicario della diocesi di Roma.\nStoria.\nLa chiesa fu costruita alla fine del XV secolo per volont\u00e0 del cardinale francese Guglielmo d'Estouteville, e completata dal cardinale Giuliano della Rovere, futuro papa Giulio II. I lavori di costruzione furono affidati a Baccio Pontelli, a cui si deve anche la costruzione dell'adiacente fortezza, che diede alla chiesa un orientamento opposto, che invece risale ai tempi della costruzione della piazza della Rocca. \u00c8 incerta l'esistenza di una preesistente chiesa paleocristiana.\nSecondo la tradizione sant'Aurea di Ostia, patrona della citt\u00e0 di Ostia, fu sepolta nelle vicinanze della chiesa; mentre sul luogo stesso dell'edificio sacro trov\u00f2 sepoltura santa Monica, la madre di sant'Agostino, i cui resti furono in seguito traslati a Roma.\nDescrizione.\nL'interno della basilica si presenta a un'unica navata, con soffitto a capriate, e illuminata da un rosone e finestre bifore del Quattrocento che ornano la facciata. Sulla destra \u00e8 posta la cappella di santa Monica, ove \u00e8 conservata una lapide sepolcrale, scoperta nei pressi della chiesa nel 1945, che ricorda il culto antico verso il corpo della santa che qui era conservato. Nella stessa cappella \u00e8 conservata la tela \"Estasi di santa Monica\" di Pietro da Cortona.\nL'abside \u00e8 introdotta da un arco trionfale costituito da marmi di spoglio e decorato con affreschi del XVI secolo. L'altare moderno \u00e8 impreziosito da due bassorilievi quattrocenteschi. Le tre pale d'altare sono del Seicento. La pala d'altare opera di Andrea Sacchi inserita in un ovale raffigura \"Martirio di santa Aurea\".\nLa basilica, parrocchia fin dall'epoca paleocristiana, \u00e8 sede di un titolo cardinalizio episcopale assegnato dal XII secolo al decano del collegio cardinalizio."}
{"id": "2100109", "revid": "1284406", "url": "https://it.wikipedia.org/wiki?curid=2100109", "title": "Chiesa di Santa Maria Regina Pacis", "text": "La chiesa di Santa Maria Regina Pacis \u00e8 una chiesa di Roma, nel quartiere Lido di Ostia Levante, su piazza Regina Pacis.\nStoria.\nLa chiesa fu costruita su progetto dell'architetto Giulio Magni per volont\u00e0 del vescovo di Ostia, il cardinal Vincenzo Vannutelli, con lo scopo di invocare Maria regina della pace per porre fine alla guerra che allora imperversava in Europa. Bench\u00e9 il progetto risalga al 1916, solo il 21 giugno 1919 fu posta la prima pietra del nuovo edificio. Per mancanza di fondi i lavori si protrassero per un decennio: ai primi finanziatori, i padri Agostiniani della basilica di Sant'Aurea, subentrarono i Padri Pallottini della Societ\u00e0 dell'Apostolato Cattolico; la chiesa, che nel luglio 1926 era stata eretta a parrocchia, fu aperta al pubblico il 20 dicembre 1928 con la solenne consacrazione.\nDescrizione.\nEsterno.\nLa chiesa di Santa Maria Regina Pacis sorge in posizione sopraelevata, sull'unica collinetta del Lido di Ostia, in piazza Regina Pacis.\nLa facciata, rivolta in direzione sud-ovest, in direzione del mare, \u00e8 a salienti. Mentre le due parti laterali, corrispondenti alle cappelle laterali, presentano due semplici finestre rettangolari con le vetrate raffiguranti Sant'Agostino d'Ippona (a sinistra) e San Vincenzo Pallotti (a destra), la parte centrale, che si trova in corrispondenza della navata centrale, ha un apparato decorativo pi\u00f9 complesso: al centro, da due coppie di lesene con capitelli corinzi, si trova un ampio arco a tutto sesto sorretto da due colonne ioniche scanalate, all'interno del quale si trovano, dal basso all'alto, il portale con timpano triangolare, lo stemma marmoreo del cardinale Vincenzo Vannutelli e il grande finestrone con vetrata policroma con, al centro il monogramma di Cristo. In alto, termina la facciata un ampio frontone triangolare con, al centro, lo stemma di papa Pio XI.\nDominano, all'esterno, il campanile, situato nei pressi del braccio destro del transetto e la cupola. Quest'ultima \u00e8 a pianta ottagonale ed \u00e8 sormontata da una piccola lanterna con croce, ed ha un'altezza complessiva di 42 metri. La cupola poggia sul tamburo, dalle forme severe, che ha un diametro di 12 metri. In ognuno degli otto lati di esso si apre un finestrone rettangolare affiancato da due colonne tuscaniche.\nInterno.\nAll'interno, la chiesa presenta una struttura a croce latina con navata unica con cappelle laterali e profonda abside poligonale, per una lunghezza complessiva di 56 metri ed una larghezza complessiva di 21 metri.\nL'ampia navata centrale si ispira al braccio trasversale della basilica romana di Santa Maria degli Angeli e dei Santi, con volta a botte lunettata e tre grandi finestroni per lato a lunetta tripartita. Sorreggono la volta otto grandi colonne lisce con capitelli corinzi, quattro per lato, poste negli spazi fra le arcate che separano la navata centrale dalle cappelle laterali. Fra queste spicca la cappella della Piet\u00e0, con statua in legno dipinto, e la cappella della Madonna di Pompei, con elaborato altare in stile neobarocco.\nI due bracci del transetto terminano ciascuno con un'ampia nicchia quadrangolare della medesima larghezza, ognuna sorretta da due colonne corinzie. All'interno di ciascuna nicchia, si trova un altare marmoreo: quello del braccio destro presenta un grande dipinto moderno raffigurante \"San Vincenzo Pallotti\" (di Mario Rosati); quello del braccio sinistro, invece, \u00e8 dedicato al Sacro Cuore di Ges\u00f9.\nIl presbiterio, sopraelevato di alcuni gradini rispetto al resto della chiesa, occupa interamente l'abside poligonale. Al centro, presenta il grande altare maggiore con paliotto in marmi policromi disposti a formare dei disegni geometrici. In posizione arretrata, invece, l'ancona, anch'essa in marmo, con al centro una nicchia con la \"Statua della Madonna col Bambino\" e, ai lati, due colonne in porfido rosso con i capitelli corinzi dorati.\nVetrate.\nNei giorni 28, 29 e 30 settembre 2007, in occasione della festa patronale della parrocchia, sono state inaugurate le nuove vetrate artistiche, realizzate dall'artista-artigiano Albano Poli in vetro soffiato a bocca di prima scelta policromo di produzione Lamberts.\nLa nuova vetrata principale e centrale rappresenta il simbolo del Cristo Pasquale da cui si espande, con una spirale centripeta, il segno dell'Alleanza eterna richiamata dai colori dell'arcobaleno, che invita a riflettere sullo scopo per cui questa chiesa fu costruita: eretta tra due conflitti mondiali, doveva diventare monito per le future generazioni del primo dono dello Spirito Santo ad un'umanit\u00e0 tragicamente ferita.\nEsternamente quest'opera si inserisce in un arco sopra il portale della chiesa, mentre all'interno spicca maestosamente sopra le canne dell'organo.\nAi lati di questo grande e affascinante \"rosone\" troviamo due vetrate raffiguranti (a sinistra) Sant'Agostino d'Ippona -tra l'altro patrono di Ostia Lido- e (a destra) S. Vincenzo Pallotti (sacerdote romano fondatore dell'Unione dell'Apostolato Cattolico, distintosi per la capacit\u00e0 di aggregare laici e religiosi alla partecipazione della missione della Chiesa).\nNella parte laterale della chiesa troviamo ancora altre importanti figure rappresentate sulle nuove e colorate vetrate: due papi (Giovanni Paolo II e Paolo VI) e due martiri polacchi, meno noti dei precedenti ma la cui testimonianza di vita e di morte li rende ammirevoli e esemplari: il beato Jankowski, un sacerdote pallottino morto nel campo di concentramento di Auschwitz, e il beato Stanek, anch'egli pallottino, trucidato dai nazisti durante l'insurrezione di Varsavia del 1943.\nOrgano a canne.\nSulla cantoria in controfacciata si trova l'organo a canne Mascioni \"opus 862\", costruito nel 1965. Lo strumento \u00e8 a trasmissione elettrica e dispone di 26 registri, per un totale di circa canne; il suo materiale fonico \u00e8 collocato all'interno di un unico corpo, con mostra in stile ceciliano. La consolle si trova anch'essa in cantoria ed ha due tastiere di 61 note ciascuna ed una pedaliera concavo-radiale di 32 pedali."}
{"id": "2100123", "revid": "834", "url": "https://it.wikipedia.org/wiki?curid=2100123", "title": "Water Horse", "text": ""}
{"id": "2100125", "revid": "1855146", "url": "https://it.wikipedia.org/wiki?curid=2100125", "title": "Chiesa di Sant'Adriano al Foro Romano", "text": "Sant'Adriano al Foro Romano era un luogo di culto cattolico di Roma, nel rione Campitelli, all'interno del Foro Romano.\nStoria.\nFu costruita sull'edificio della Curia Iulia nel Foro Romano da papa Onorio I nel 630, come ricorda Anastasio bibliotecario: \"Fecit ecclesiam beato Hadriano martyri in Tribus Fatis, quam et dedicavit et dona multa obtulit\"; e papa Adriano I la intitol\u00f2 al santo suo protettore, la dot\u00f2 di molti benefici e la elev\u00f2 al rango di diaconia (seconda met\u00e0 dell'VIII secolo). Dai cataloghi antichi la chiesa era chiamata \"in tribus foris\", perch\u00e9 al crocevia dei fori romani, o \"in tribus fatis\", nome che deriva dal gruppo delle tre Parche le cui statue ornavano il foro.\nLa chiesa sub\u00ec importanti restauri nel 1228 sotto Gregorio IX: il piano di calpestio dell'antico senato romano fu rialzato di tre metri; l'aula, finora a navata unica, fu trasformata in chiesa a tre navate con antiche colonne di spoglio; l'abside era rialzata, per l'edificazione, sotto l'altare maggiore, di una cripta a pianta semicircolare. In seguito l'edificio cadde in disuso, tanto che nel XVII secolo venne abbandonata e adibita a stalla e casale rustico. Nel 1589 la chiesa e l'annesso convento furono concessi ai padri mercedari spagnoli, che restaurarono l'edificio l'anno seguente. Nel 1654-56 la chiesa fu di nuovo ammodernata da Martino Longhi il Giovane. Alla fine del XVII secolo in questa chiesa si raccoglieva la Compagnia detta degli \"Acquavitari\" eretta nel 1690, cui si aggiunse nel 1711 l'universit\u00e0 dei tabaccai. Nel 1825 papa Leone XII la eresse a parrocchia.\nNegli anni trenta del XX secolo la chiesa - che gi\u00e0 nel 1922 era passata dal collegio spagnolo al demanio italiano - fu sconsacrata e, attraverso criteri archeologici discutibili, spogliata di tutte le strutture aggiuntesi nei secoli, per riportare alla luce l'antica Curia Iulia: scomparvero le tre navate, la cripta, l'abside, e buona parte degli arredi interni furono trasferiti nella chiesa di Santa Maria della Mercede e Sant'Adriano, costruita negli anni 1950 nel quartiere Salario.\nDescrizione.\nEsternamente la chiesa non aveva un aspetto molto diverso da come possiamo ammirare oggi: una facciata con timpano e tre grandi finestre; nel Seicento vi fu aggiunta una cupola, opera di Luca Berettini. In et\u00e0 medievale la facciata era preceduta da un portico, e v'era l'abitudine di seppellire i morti all'interno delle pareti esterne dell'edificio, come si evince dalla presenza di cavit\u00e0 oblunghe ai lati della porta d'ingresso.\nL'interno, a partire dal XIII secolo, era a tre navate, con abside rialzata e cripta. Una cappella laterale era decorata con pitture dell'VIII secolo raffiguranti \"storie della vita di sant'Adriano\". Sempre di quest'epoca erano le pitture che decoravano le nicchie all'interno della chiesa. La chiesa era ornata da due acquasantiere, rette da statue marmoree di angeli opera di Antonio Raggi. La pala dell'altare maggiore, raffigurante \"sant'Adriano e altri santi\", era opera di Cesare Torelli. Altre tele ornavano gli altari laterali, tra cui opere di Carlo Veneziano e di allievi di Carlo Maratta."}
{"id": "2100129", "revid": "1305772", "url": "https://it.wikipedia.org/wiki?curid=2100129", "title": "Una figlia per il diavolo", "text": ""}
{"id": "2100132", "revid": "729019", "url": "https://it.wikipedia.org/wiki?curid=2100132", "title": "Baiomys musculus", "text": "Baiomys musculus \u00e8 una specie di roditore della famiglia Cricetidae. \nSi trova in Guatemala, El Salvador, Honduras, Messico e Nicaragua."}
{"id": "2100137", "revid": "599013", "url": "https://it.wikipedia.org/wiki?curid=2100137", "title": "Nebulosa Saturno", "text": "La Nebulosa Saturno (nota anche come NGC 7009 e C 55) \u00e8 una nebulosa planetaria situata nella costellazione dell'Aquario; il suo nome si deve al fatto che la nebulosa ricorda per certi versi l'omonimo pianeta e i suoi caratteristici anelli visti di taglio.\nStoria.\nLa nebulosa venne scoperta il 7 settembre 1782 da William Herschel, mentre conduceva delle osservazioni attraverso un telescopio di sua costruzione; fu una delle sue prime scoperte. Il nome le fu conferito da Lord Rosse negli anni quaranta del XIX secolo, quando le capacit\u00e0 tecniche dei telescopi di allora resero possibile appurarne l'effettiva somiglianza col pianeta degli anelli. William Henry Smyth la annovera tra i nove \"Rari oggetti celesti\" di Stuve.\nCaratteristiche.\nLa stella al centro della nebulosa \u00e8 una nana bianca piuttosto brillante, di magnitudine 11,5.\nLa distanza dell'oggetto non \u00e8 nota con precisione, dal momento che nelle sue vicinanze non sono presenti stelle di riferimento utilizzabili per la misurazione della parallasse. Hyvnes stim\u00f2 inizialmente la distanza intorno ai 2.400 anni luce mentre nel 1963, O'Dell ha calcolato una distanza maggiore, quantificabile in 3.900 anni-luce."}
{"id": "2100140", "revid": "663182", "url": "https://it.wikipedia.org/wiki?curid=2100140", "title": "The End of the Game", "text": ""}
{"id": "2100149", "revid": "287204", "url": "https://it.wikipedia.org/wiki?curid=2100149", "title": "Warped Tour 2001 Tour Compilation", "text": "Warped Tour 2001 Tour Compilation \u00e8 la quarta compilation del Warped Tour, pubblicata il 19 giugno 2001.\n\u00c8 formata quasi totalmente da tracce inedite; le uniche tracce gi\u00e0 pubblicate sono di Bouncing Souls, Madcap, Me First and the Gimme Gimmes, The Casualties e Buck-O-Nine.\n\u00c8 la prima compilation del tour ad adottare la nomenclatura \"Warped Tour &lt;anno&gt; Tour Compilation\"."}
{"id": "2100165", "revid": "228587", "url": "https://it.wikipedia.org/wiki?curid=2100165", "title": "Jean-Loup Amselle", "text": "Formatosi in antropologia sociale e in etnologia, ha realizzato specifiche ricerche sul campo in Mali, in Costa d'Avorio e in Guinea. Il suo lavoro focalizza l'attenzione su temi quali l'etnicit\u00e0 (\"L'invenzione dell'etnia\", 2008), l'identit\u00e0 e l'ibridismo (\"Logiche meticce\", 1999), ma anche sull'Africa e l'arte africana contemporanea, come sul multiculturalismo (\"Vers un multiculturalisme fran\u00e7ais\", 1996) e il postcolonialismo (\"L'Occident d\u00e9croch\u00e9: enqu\u00eate sur les postcolonialismes\", 2008) e la subalternit\u00e0. Nel 1998 ha diretto con Emmanuelle Sibeud un'opera consacrata a Maurice Delafosse, uno dei pionieri dell'etnografia africanista francese.\nAttualmente \u00e8 \"Directeur d'\u00e9tudes\" presso l'\u00c9cole des Hautes \u00c9tudes en Sciences Sociales di Parigi e caporedattore della rivista internazionale \"Cahiers d'\u00e9tudes africaines\" (pubblicata in lingua inglese e francese).\nIl 18 ottobre 2010 riceve il Premio Cultura Mediterranea a Cosenza per la sua attivit\u00e0."}
{"id": "2100168", "revid": "1573940", "url": "https://it.wikipedia.org/wiki?curid=2100168", "title": "Coendou roosmalenorum", "text": "Coendou roosmalenorum () \u00e8 un roditore della famiglia degli Eretizontidi, endemico del Brasile.\nEtimologia.\nL'epiteto specifico trae origine dai nomi di Marc von Roosmalen e suo figlio Tomas, che catturarono l'olotipo della specie il 23 novembre 1996 lungo il Rio Madeira.\nDescrizione.\nDimensioni.\nRoditore di grandi dimensioni, con lunghezza della testa e del corpo di 290\u00a0mm, la lunghezza della coda di 260\u00a0mm e la lunghezza del piede di 53\u00a0mm.\nAspetto.\nLa pelliccia dorsale \u00e8 lunga, soffice, opaca e apparentemente variabile nel colore, tra il bruno-grigiastro chiaro e il marrone scuro. Nasconde quasi completamente gli aculei, lunghi tra 25 e 35\u00a0mm, i quali hanno la base giallastra e le punte marroni scure, distribuiti su tutto il dorso, inclusa la testa. Inoltre sono abbondantemente diffuse anche delle lunghe setole filiformi tricolori. Le parti ventrali sono ricoperte densamente di una pelliccia fine soffice, lanosa e brunastra mescolata con peli pi\u00f9 ruvidi. Il dorso delle zampe \u00e8 densamente ricoperto di ruvidi peli marroni scuri o nerastri. La coda \u00e8 lunga circa quanto la testa ed il corpo, \u00e8 ricoperta alla base di aculei bicolori e pelliccia lanosa, l'estremit\u00e0 \u00e8 prensile, priva di peli e ricoperta dorsalmente di callosit\u00e0. Il resto \u00e8 uniformemente ricoperto di setole nerastre.\nBiologia.\nComportamento.\n\u00c8 una specie arboricola ed attiva di notte, quando scende anche a terra. \nAlimentazione.\nIndividui in cattivit\u00e0 si nutrivano di una variet\u00e0 di semi e frutta.\nDistribuzione e habitat.\nQuesta specie \u00e8 conosciuta soltanto in tre localit\u00e0 lungo il Rio Madeira, nello stato brasiliano di Amazonas.\nVive nelle foreste.\nStato di conservazione.\nLa IUCN Red List, considerato che la specie \u00e8 conosciuta soltanto in tre localit\u00e0 ma che probabilmente \u00e8 pi\u00f9 ampiamente distribuita nella parte meridionale dell'Amazzonia, classifica \"C.roosmalenorum\" come specie con dati insufficienti (DD). "}
{"id": "2100170", "revid": "122554113", "url": "https://it.wikipedia.org/wiki?curid=2100170", "title": "Ysyk-K\u00f6l", "text": "L'Ysyk-K\u00f6l (in kirghizo: \u042b\u0441\u044b\u043a-\u041a\u04e9\u043b ) o Issyk-Kul' (secondo la traslitterazione dal russo: \u0418\u0441\u0441\u044b\u043a-\u041a\u0443\u043b\u044c) \u00e8 un lago salato situato nel Kirghizistan, che costituisce un enorme bacino d'acqua fra i monti K\u00fcngey Alatau a nord e i Terskey Alatau a sud, parte della catena montuosa del Tian Shan. Il nome, tradotto, significa \"lago caldo\".\nGeografia.\nCon un'estensione di 178\u00a0km in lunghezza e 60\u00a0km in larghezza e una profondit\u00e0 massima di 668\u00a0m, l'Ysyk-K\u00f6l (1600\u00a0m s.l.m.) \u00e8 il secondo pi\u00f9 grande lago di montagna al mondo dopo il lago Titicaca in Sudamerica. Per quanto riguarda la profondit\u00e0 media (278\u00a0m) \u00e8 il decimo lago al mondo. Caratteristico \u00e8 il fatto, da cui deriva il nome, che l'acqua non geli mai.\nAi tempi sovietici erano sfruttate le sorgenti termali che si trovano intorno al lago; la popolazione si addensa maggiormente lungo la costa nord del lago, che offre condizioni pi\u00f9 favorevoli al popolamento.\nL'alveo del lago \u00e8 un bacino endoreico, cio\u00e8 ha corsi fluviali affluenti, ma \u00e8 privo di emissari; in seguito a ci\u00f2 il livello della superficie del lago \u00e8 dovuto esclusivamente al bilancio afflussi-evaporazione.\nStoria.\nDa sempre gravitante nell'orbita politica ed economica della Cina, la regione fu l'epicentro da cui si diffuse la Peste Nera nel 1338 e che invest\u00ec il mondo arabo e l'intera Europa tra il 1347 ed il 1354, mietendo almeno cinquanta milioni di vittime. L'intera regione venne acquisita tra il 1868 ed il 1884 da parte della Russia.\nI primi coloni russi, ucraini e bielorussi si stabilirono nelle zone vicine al lago nel 1868, seguiti da dungani e uiguri negli anni '70 e '80 del XIX secolo. La citt\u00e0 di Karakol fu fondata nel 1869, dopo di che fu la volta di Tup (nel decennio 1870), Teploklyuchenka (Ak-Suu), Ananyevo, Pokrovka (l'odierna Kyzyl-Suu) e da una serie di altri centri, molti dei quali hanno conservato i loro nomi cosacchi. \nDurante la guerra fredda l'accesso alla zona dell'Ysyk-K\u00f6l fu interdetto ai non residenti, a causa di test militari, soprattutto per collaudo di natanti di vario tipo nel lago.\nCentri abitati intorno al lago.\nCitt\u00e0 e villaggi sulle rive del lago, in senso orario:"}
{"id": "2100173", "revid": "339392", "url": "https://it.wikipedia.org/wiki?curid=2100173", "title": "Frate Metal", "text": ""}
{"id": "2100176", "revid": "109056702", "url": "https://it.wikipedia.org/wiki?curid=2100176", "title": "Pan and scan", "text": "Pan and scan, letteralmente traducibile in italiano fare una panoramica e digitalizzare, \u00e8 un metodo utilizzato principalmente nel campo dell\"'home entertainment\" per convertire un formato cinematografico nativo \"widescreen\" alla visione \"fullscreen\" in un televisore 4:3.\nViene dunque sfruttata tutta l'altezza del video e l'immagine viene tagliata ai bordi se pi\u00f9 grande: si ha dunque perdita di immagine.\nAlternativa al pan and scan \u00e8 il letterbox dove viene sfruttata tutta la larghezza del video inserendo delle bande nere sopra e sotto se necessario: non si ha dunque perdita di immagine.\nProcesso di pan &amp; scan.\nSi prenda ad esempio un film girato in formato 1,78:1 questo rapporto \u00e8 proprio quello utilizzato dai televisori 16:9 e quindi in questo caso la visione del film, su un televisore 16/9, sar\u00e0 nel corretto \"aspect ratio\" in \"widescreen\" senza aberrazioni. Lo stesso film in un televisore 4:3 si vedr\u00e0 in \"letterbox\" e quindi con le \"bande nere\" sopra e sotto l'immagine.\nLe case distributrici, pensando tuttavia al mercato dell'home video, dove fino a qualche tempo fa le videocassette ed i DVD venivano guardati prevalentemente in televisori 4:3, hanno avviato un processo di postproduzione cinematografica atto a ottimizzare l'immagine a tutto il quadro della TV 4:3 (cio\u00e8 al formato 1,33:1), \"tagliando\" l'immagine, non semplicemente ai lati, come avviene per l'open matte, ma spostandosi in maniera \"panoramica\" durante la \"digitalizzazione\" del supporto video in modo da non perdere delle informazioni importanti che invece un semplice taglio \"al centro\" potrebbe causare."}
{"id": "2100178", "revid": "216538", "url": "https://it.wikipedia.org/wiki?curid=2100178", "title": "Pan &amp; scan", "text": ""}
{"id": "2100179", "revid": "216538", "url": "https://it.wikipedia.org/wiki?curid=2100179", "title": "Pan-and-scan", "text": ""}
{"id": "2100180", "revid": "123438271", "url": "https://it.wikipedia.org/wiki?curid=2100180", "title": "Dibattiti di Putney", "text": "I dibattiti di Putney, tenutisi in tale localit\u00e0 tra la fine di ottobre e l'inizio di novembre del 1647, sono i pi\u00f9 noti tra i dibattiti dell'Esercito di Nuovo Modello inglese.\nStoria.\nCome ai dibattiti di Reading, a Putney si contrappongono le posizioni dei capi dell'esercito Oliver Cromwell e Henry Ireton, della fazione degli Indipendenti, con le richieste degli elementi pi\u00f9 radicali che erano contenute nell'opuscolo \"The case of the army truly stated\" (secondo gli studiosi opera, almeno principalmente, di John Wildman) e nell'Agreement of the People.\nIl 28 ottobre 1647, Oliver Cromwell, lord protettore della Gran Bretagna, dopo la vittoria del parlamento sul re Carlo I (poi decapitato il 30 gennaio 1649), apr\u00ec la riunione dichiarando: \"L'assemblea \u00e8 stata radunata per discutere faccende pubbliche; quelli che hanno qualcosa da dire su questo argomento, sono liberi di parlare\".\nIn tale giorno si discusse su quanto vincolanti dovessero essere ritenuti gli impegni presi dall'esercito, con particolare riferimento al Solemn Engagement. Ireton si richiamava a un \"generale fondamento di onest\u00e0, che cio\u00e8 dobbiamo osservare i patti conclusi tra noi. \u00ab[...] Perci\u00f2 quando sento parlare di accantonare ogni impegno precedente per prendere in esame solo quella irrazionale e indeterminata idea di quello che \u00e8 giusto o ingiusto, secondo la concezione di ciascun uomo, ho paura e tremo effettivamente per le conseguenze imprevedibili [\u2026].\u00bb . C'\u00e8 una grande possibilit\u00e0 di equivocare circa quel che \u00e8 giusto e quel che non lo \u00e8\".\nI radicali sostenevano invece che se un impegno si rivelava contrario al bene del popolo e nuove proposte (come quelle dell\"'Agreement of People\") rendevano un migliore servizio, era lecito ed anche doveroso accogliere queste ultime, abbandonando l'impegno assunto. John Wildman riteneva che l'impegno \"ad obbedire alle leggi [...] anche se ingiuste\" fosse \"un principio assai pericoloso\". Il colonnello Thomas Rainsborough ricordava che \"non v'\u00e8 nessuna delle giuste ed eque leggi che oggi sono un diritto innato del popolo inglese, che non sia stata a suo tempo una usurpazione dei privilegi una volta goduti dai suoi governanti\". Un soldato della contea di Bedford (nei verbali non c'\u00e8 il nome, ma si trattava forse di William Russell, \"agente\", ovvero rappresentante dei soldati, del reggimento di Whalley) afferm\u00f2 che \"quanto al cambiamento di governo, che sembra tanto pericoloso, ammetto che vi possan essere molti pericoli, ma penso che certo ancora di pi\u00f9 ve ne siano senza di esso. Giacch\u00e9 io credo che se mantenete il governo cos\u00ec com'\u00e8, e ci fate entrare il re, ci\u00f2 pu\u00f2 essere molto pi\u00f9 pericoloso che cambiare il governo\".\nGli Indipendenti erano favorevoli all'allargamento del suffragio, ma non al suffragio universale maschile. Ireton riteneva che il diritto di voto dovesse essere concesso soltanto a chi aveva \"un interesse permanente fisso in questo paese\". Si trattava delle \"persone, che nel loro insieme, comprendono gli interessi propri di questo regno; cio\u00e8, le persone nelle cui mani \u00e8 tutta la terra, e i membri delle corporazioni, che hanno nelle loro mani tutto il commercio\".\nA favore del voto per tutti si era espresso invece Thomas Rainsborough: \"io penso veramente che l'essere pi\u00f9 povero che vi sia in Inghilterra ha una vita da vivere quanto il pi\u00f9 grande e perci\u00f2, signore, credo sia chiaro che ogni uomo il quale ha da vivere sotto un governo debba prima col suo consenso accettare quel governo; e ritengo che l'uomo pi\u00f9 povero in Inghilterra non sia affatto tenuto a rigore a obbedire a quel governo che egli non ha avuto voce nel creare\". Chiedeva poi per cosa stesse combattendo allora chi era entrato nell'esercito per il Parlamento contro il re se, a vittoria ottenuta, non avrebbero avuto il diritto di voto. A chi sosteneva che il possesso di terre dovesse costituire un titolo per il voto replic\u00f2 con sarcasmo: \"Dio sa come se le sono procurate\". Quando Ireton afferm\u00f2 che il diritto di voto esteso a tutti avrebbe potuto mettere in pericolo il rispetto per la propriet\u00e0, Rainsborough disse che gli sarebbe piaciuto sapere come mai alcuni avevano propriet\u00e0 ed altri no."}
{"id": "2100189", "revid": "1494169", "url": "https://it.wikipedia.org/wiki?curid=2100189", "title": "Come Dio comanda", "text": ""}
{"id": "2100190", "revid": "852396", "url": "https://it.wikipedia.org/wiki?curid=2100190", "title": "Dibattiti di Whitehall", "text": "I dibattiti di Whitehall, tenutisi in tale localit\u00e0 tra il 14 dicembre 1648 e il 13 gennaio 1649, sono una serie di discussioni tra i rappresentanti dell'Esercito di Nuovo Modello sulla questione religiosa. La domanda da cui si part\u00ec era se il potere civile dovesse avere un qualsiasi potere coercitivo in materia di religione.\nStoria.\nNei dibattiti di Whitehall si contrapposero posizioni moderate e istanze radicali.\nSecondo i moderati come Henry Ireton e Philip Nye, lo Stato non poteva imporre una forma di religione, ma i magistrati dovevano avere comunque il potere di porre dei limiti per evitare che, sulla base della libert\u00e0 di religione, si arrivasse all'idolatria, all'ateismo e a pratiche \"contro la luce di Dio\". Secondo Ireton, le richieste dell'esercito dovevano essere quelle condivise da tutti e, siccome sull'assenza di ogni intervento civile in materia di religione ogni scelta avrebbe escluso qualcuno, era preferibile ometterla.\nSecondo i sostenitori delle posizioni pi\u00f9 radicali, invece, era necessario affermare il principio della piena libert\u00e0 di religione. Lo Stato, a loro giudizio, non doveva avere, in tale campo, nessun potere non solo di imporre alcunch\u00e9, ma anche di porre qualunque limite a qualunque modo di professare le proprie convinzioni religiose. Secondo le parole del capitano Clarke, \"nessun uomo o magistrato sulla Terra ha il potere di immischiarsi in queste faccende\".\nHugh Peter si disse sorpreso nel sentir chiedere che la libert\u00e0 di religione non fosse inclusa nelle richieste. Secondo Peter, la libert\u00e0 da imposizioni in materia di religione era uno dei principali motivi per cui la gente combatteva per il Parlamento contro il re e si poteva dire che \"l'interesse dell'Inghilterra \u00e8 la religione\". Quindi una chiara rivendicazione in tale ambito non poteva essere omessa: \"Non sono del parere che dovremmo starcene con le mani in tasca stando a vedere quel che succeder\u00e0\". Peter additava l'esempio dei Paesi Bassi, dove \"non erano cos\u00ec contrari o timorosi di questa tolleranza\" e avevano \"uno stato florido\".\nRichard Overton, uno dei principali rappresentanti dei livellatori, sostenne che se non si era d'accordo sulla piena libert\u00e0 di opinione, allora non si poteva aspettarsi di avere veramente libert\u00e0.\nIreton si richiamava all'autorit\u00e0 dell'Antico Testamento per dimostrare che era lecito che i magistrati punissero le violazioni dei Dieci comandamenti, anche se solo contro Dio, ma Thomas Collier sosteneva che la legge dell'Antico Testamento, vincolante prima di Ges\u00f9 Cristo, non lo era pi\u00f9 dopo di Lui. Joshua Sprigge osservava che ricorrere al potere civile in materia di religione non era affatto segno di reverenza a Dio, ma, al contrario, di \"una grande diffidenza verso lo Spirito di Dio e verso Cristo, come se non Lui non provvederebbe a mantenere la Sua verit\u00e0 nel mondo\"."}
{"id": "2100192", "revid": "1543377", "url": "https://it.wikipedia.org/wiki?curid=2100192", "title": "Mercedes-Benz OM636", "text": "La sigla Mercedes-Benz OM636 identifica una piccola famiglia di motori diesel prodotti dal 1949 al 1974 dalla Casa automobilistica tedesca Mercedes-Benz.\nContesto storico e genesi.\nTale famiglia \u00e8 composta solamente da due motori, l'uno l'evoluzione dell'altro. Il primo era un 1.7, mentre il secondo era un 1.8. Il 1.7 \"OM636\" \u00e8 stato il primo diesel del dopoguerra e pi\u00f9 in generale il primo motore post-bellico, ma anche il terzo diesel di serie della storia, dopo il motore OM138 (sempre della Casa tedesca) e dopo il motore montato sulla Hanomag Rekord.\nIl contesto della genesi dei motori \"OM636\" \u00e8 da inserirsi in una disastrata Germania post-bellica, che per rialzarsi doveva far fronte ad ingenti spese risparmiando dove si poteva, anche per la semplice sopravvivenza di gran parte della popolazione.\nLa Daimler-Benz AG ricominci\u00f2 la produzione automobilistica nel 1946 riproponendo il modello 170V d'anteguerra, ma era chiaro che serviva ben altro per lasciarsi alle spalle le devastazioni economiche della guerra. Per contro, le risorse economiche erano assai limitate. Si pens\u00f2 quindi di produrre un motore diesel partendo dal 1.7 a benzina gi\u00e0 utilizzato sulla \"170V\", che consumasse sensibilmente meno rispetto a quest'ultimo, ma che offrisse prestazioni paragonabili a quelle ottenute prima della guerra sulla 260D.\nProfilo e caratteristiche.\nIl motore diesel derivato dal 1.7 \"M136\" fu introdotto nel 1949: esso condivideva la maggior parte della componentistica con l'equivalente 1.7 a benzina da cui derivava, ma introduceva anche delle novit\u00e0, consistenti prima di tutto nella distribuzione, non pi\u00f9 a valvole laterali, ma a valvole in testa. In secondo luogo cambiava anche il sistema di alimentazione, ovviamente ad iniezione meccanica. Ma gi\u00e0 nel 1950 tale motore sarebbe stato evoluto in una nuova versione da 1.8 litri con prestazioni leggermente superiori.\nQuesti due motori hanno conosciuto un grande successo, tale da sminuire i dati di vendita delle corrispondenti unit\u00e0 \"M136\" a benzina. Le loro doti di economia di esercizio, unite a prestazioni tutto sommato accettabili, trovarono grandi consensi in un periodo di estreme ristrettezze.\nI due motori \"OM636\" avevano in comune le seguenti caratteristiche:\nOltre che in ambito strettamente automobilistico, i motori \"OM636\" sono stati utilizzati anche per trasporti di merci su furgoni Unimog e perfino in ambito nautico, come motori per piccole imbarcazioni, una volta eseguiti i necessari adattamenti.\nLe applicazioni automobilistiche, in generale, arrivano fino al 1961, anno in cui il 1.8 \"OM636\" \u00e8 stato sostituito dal 1.9 OM621, gi\u00e0 in produzione da qualche anno. In altri ambiti, per\u00f2, primo fra tutti quello industriale (autocarri ed autobus), tale motore ha continuato ad essere prodotto ed utilizzato fino al 1974.\nDi seguito vengono illustrate le due versioni dei motori \"OM636\".\nVersione da 1.7 litri.\nIl motore \"OM636\" da 1.7 litri aveva come codice interno la sigla OM636 I ed aveva le seguenti caratteristiche:\nUna variante di tale motore erogava solamente 25\u00a0CV a 2300 giri/min ed \u00e8 stata montata sull'autocarro B\u00f6hringer Unimog 70-200 (1948-51).\nVersione da 1.8 litri.\nIl motore \"OM636\" da 1.8 litri era a sua volta stato proposto in pi\u00f9 varianti di potenza, da 30 a 40 CV. Si differenziava dal 1.7 per l'aumento dell'alesaggio, portato a 75\u00a0mm, per una cilindrata risultante di 1767\u00a0cm\u00b3.\nA seconda dei vari livelli di potenza, il 1.8 ha trovato le seguenti applicazioni:\nAltre applicazioni dei motori \"OM636\" riguardano altri modelli Unimog, in particolare il 401, il 402 ed il 2010, oltre ad altri piccoli autocarri ed autobus Mercedes-Benz post-bellici. Addirittura, in Spagna, le Seat 124 utilizzate come taxi offrivano la possibilit\u00e0 di avere a richiesta il 1.8 \"OM636\". Sempre restando nell'ambito della produzione nella penisola iberica, il motore \"OM636\" fu montato anche nelle versioni diesel del furgoncino DKW F1000L."}
{"id": "2100193", "revid": "20454863", "url": "https://it.wikipedia.org/wiki?curid=2100193", "title": "Plug &amp; Play", "text": ""}
{"id": "2100196", "revid": "767487", "url": "https://it.wikipedia.org/wiki?curid=2100196", "title": "Come Dio comanda (film)", "text": "Come Dio comanda \u00e8 un film del 2008 diretto da Gabriele Salvatores, tratto dall'omonimo romanzo di Niccol\u00f2 Ammaniti.\nHa ottenuto due nomination ai David di Donatello 2009, per la miglior fotografia e i migliori effetti speciali visivi.\nIl film \u00e8 girato tra le province di Udine e Pordenone.\nTrama.\nIn un paese immaginario del nord est italiano, Rino Zena \u00e8 un operaio disoccupato, violento, alcolizzato e dalle convinzioni nazionaliste e razziste, che vive con il figlio quattordicenne Cristiano. Rino \u00e8 tenuto sotto controllo da Beppe Trecca, incaricato dei servizi sociali, il quale periodicamente si reca a casa sua per verificare che le condizioni di vita del piccolo Cristiano siano accettabili e che il padre Rino abbia un lavoro e si disintossichi dall\u2019alcolismo. L'unico amico dei due \u00e8 Quattro Formaggi, un ragazzo compromesso da una malattia mentale, contratta dopo un grave incidente sul lavoro in un cantiere edile, a causa di alcuni fili elettrici scoperti, che gli hanno dato la scossa e lo hanno reso cerebroleso. Quattro Formaggi vive circondato da una sorta di presepe formato da statuine e pupazzetti da lui raccolti in giro. La sua ossessione \u00e8 poi la pornostar Ramona, che vede e rivede in una videocassetta.\nRino educa suo figlio alla violenza, insegnandogli persino ad usare le armi. Una sera gli ordina di uccidere il cane dei vicini, colpevole di abbaiare ripetutamente e di turbare il sonno di Rino. Nonostante l'inclinazione violenta, Rino \u00e8 profondamente attaccato a Cristiano e cerca di proteggerlo a modo suo dalle brutture del mondo circostante nonch\u00e9 \u00e8 terribilmente spaventato dall'idea di perderlo. Se ne ha la prova una sera, dopo un concerto dei Tre Allegri Ragazzi Morti, Rino si porta a casa una ragazza per avere un rapporto sessuale ma, nel momento in cui scopre che \u00e8 una tossicodipendente, la allontana cacciandola in malo modo.\nCristiano sembra provare particolare simpatia per Fabiana Ponticelli, una sua compagna di scuola. La stessa Fabiana diventa oggetto delle attenzioni di Quattro Formaggi, poich\u00e9 somiglia vagamente alla pornostar Ramona. Una notte di pioggia, Quattro Formaggi vede la ragazza sfrecciare in motorino per andare a casa: il ragazzo allora si mette ad inseguirla, anche lui con il motorino. A nulla valgono i tentativi di Fabiana di sfuggire a Quattro Formaggi, il quale non si trattiene e arriva a violentarla e ad ucciderla sfondandole il cranio con un sasso.\nQuattro Formaggi, spaventato per quello che ha appena fatto, telefona a Rino, chiedendogli di venirlo a prendere. L'uomo si precipita sul posto e si rende subito conto dell'accaduto. Sul momento sembra voglia uccidere l'amico, poi per\u00f2 stramazza al suolo, vittima di un'emorragia cerebrale. Quattro Formaggi ne approfitta per fuggire: nella sua mente Dio gli ha inviato Rino che morendo sul posto si addosser\u00e0 la responsabilit\u00e0 dell'omicidio.\nRino per\u00f2 fortissimo fisicamente ed emotivamente con le ultime forze rimaste riesce a chiamare a casa. Cristiano risponde alla chiamata e si precipita a cercare il padre. Lo trova e, vedendo il corpo senza vita di Fabiana l\u00ec accanto, teme che sia stato lui ad ucciderla. Senza perdersi d'animo, Cristiano fa il massaggio cardiaco a Rino, lo rianima, carica il corpo nel furgone assieme a quello di Fabiana, mettendosi successivamente alla guida del mezzo. Sulla strada di ritorno, davanti al tunnel s'imbatte in un posto di blocco che fortunatamente non gli crea problemi.\nMentre il padre viene ricoverato in ospedale in coma, Cristiano passa momentaneamente sotto la tutela di Beppe Trecca, il quale, grazie alle astuzie del ragazzo, non sospetta minimamente l'accaduto. Una notte Cristiano carica il corpo senza vita di Fabiana su una carriola e lo getta nel fiume.\nIl corpo della ragazzina verr\u00e0 in seguito ritrovato dalla polizia. Quattro Formaggi, sconvolto dal complicarsi della vicenda, si prefigura cos\u00ec di uccidere Rino, portando a termine il programma criminale che, nella sua mente malata, Dio ha disegnato per proteggerlo. Si reca allora all'ospedale, ma vedendo Rino risvegliatosi dal coma e forse attanagliato dal rimorso della sua colpa, torna a casa e si suicida impiccandosi sopra il suo originale presepio.\nCristiano, temendo di finire in un istituto, scappa dal funerale di Fabiana e cerca aiuto da Quattro Formaggi: si precipita da lui e trova solo il corpo senza vita del ragazzo. Tra le sue cose, per\u00f2, rinviene l'iPod di Fabiana. Questo elemento, oltre a fornirgli la prova della colpevolezza di Quattro Formaggi, toglie di mezzo i dubbi sulla onest\u00e0 del padre e libera la sua coscienza dalle angosce dell'omert\u00e0 e della complicit\u00e0.\nNella sequenza finale, Cristiano raggiunge in ospedale il padre che si finge ancora in coma per fargli una sorpresa. Il ragazzino si scusa con lui per aver dubitato della sua innocenza e aver creduto fosse lui l'assassino. Il padre si volta verso di lui mentre le lacrime gli solcano il viso.\nProduzione.\nLa realizzazione del film venne annunciata ufficialmente il 18 maggio 2007 durante una conferenza stampa al Festival di Cannes. La sceneggiatura fu scritta a sei mani dall'attore e sceneggiatore Antonio Manzini assieme a Salvatores e allo stesso Niccol\u00f2 Ammaniti: eliminando tutta la parte di storia riguardante Danilo Aprea e la maggior parte della storia personale di Trecca, la sceneggiatura del film si concentr\u00f2 prevalentemente sul rapporto padre-figlio tra Rino e Cristiano Zena. Al suo secondo adattamento di un'opera di Ammaniti, Salvatores dichiar\u00f2: \u00abCon Niccol\u00f2 Ammaniti \u00e8 come se stessimo giocando a ping-pong da un po' di tempo. Mentre ero in Australia per l'uscita di \"Io non ho paura\" ho letto \"Come Dio comanda\" e ho capito che lui era andato avanti: ora toccava a me giocare e trovare le immagini per questa nuova straordinaria storia. Un thriller che ti lascia senza fiato, che \u00e8 anche una grande storia d'amore totale\u2026 tra un padre e un figlio\u00bb.\nCo-prodotto dalla Colorado Film e da Rai Cinema con un budget di 6 milioni di euro, il film avrebbe dovuto iniziare la lavorazione durante l'estate dello stesso anno ma slitt\u00f2 di alcuni mesi. Dopo una serie di sopralluoghi in Piemonte, dove Salvatores trov\u00f2 diverse location \u00abinteressanti\u00bb, il regista effettu\u00f2 delle ricerche in varie localit\u00e0 del Friuli Venezia Giulia, tra cui Casarsa della Delizia, Cervignano e San Vito al Tagliamento, prima di trovare, quasi per caso, il posto perfetto. Gianluca Novel, consigliere della Friuli Venezia Giulia Film Commission raccont\u00f2: \u00abEra [\u2026] il 7 di novembre [del 2007]: scendendo dal centro storico di Gemona, dopo aver visto le aree artigianali e i centri commerciali a nord di Udine, Gabriele Salvatores rimase incuriosito da due dense colonne di fumo bianco e ci chiese di accompagnarlo a vedere da dove venissero. Arrivammo in pochi minuti all'area industriale di Rivoli di Osoppo. Smise anche di piovere. Per un bel po' lo seguimmo nel suo peregrinare silenzioso, telecamera alla mano, per le strade che tagliano gli stabilimenti Fantoni e Pittini. Attorno a noi capannoni, cumuli di ferro, cataste di legname, vapori e fumi. Linee decise e tagli perpendicolari, come i binari della ferrovia che gira tutt'attorno. \u201cQuesto posto \u00e8 perfetto!\u201d disse.\u00bb\nA dicembre, il reparto scenografia inizi\u00f2 la preparazione dei numerosi set in Friuli Venezia Giulia (dove Ammaniti scrisse e ambient\u00f2 il romanzo) mentre Salvatores inizi\u00f2 i casting per la ricerca del giovane protagonista. Le audizioni vennero organizzate a Roma, Milano e in Friuli Venezia Giulia. La Friuli Venezia Film Commission partecip\u00f2 al finanziamento del film con un contributo di 150.000 euro.\nIl 9 dicembre 2007 venne annunciato pubblicamente che i protagonisti sarebbero stati Filippo Timi (scelto da Salvatores su suggerimento dell'attrice Corinna Agustoni che lo aveva visto in uno spettacolo a Milano) ed Elio Germano. A febbraio vennero annunciati anche il debuttante quattordicenne Alvaro Caleca (selezionato tra centinaia di giovani attori) e Angelica Leo. Come per Timi, anche la Leo venne scelta dopo che Salvatores l'aveva vista sul palcoscenico, nello spettacolo \"Il Giardino dei Ciliegi\". Per la parte secondaria di Trecca, fu scelto Fabio De Luigi. L'attore Diego Abatantuono (socio della Colorado Film) avrebbe voluto interpretare il terzo protagonista del romanzo, Danilo, ma il personaggio non venne mai incluso nella sceneggiatura.\nRiprese.\nLe riprese del film iniziarono il 12 febbraio 2008 a Rivoli di Osoppo, dove un ex casello ferroviario venne trasformato nella casa di Rino e Cristiano Zena. La location venne utilizzata per le prime due settimane di lavorazione. Successivamente vennero girate scene nelle zone e nei comuni limitrofi: la segheria Fantoni (la sequenza iniziale in cui Cristiano uccide il cane e alcune sequenze di passaggio), la chiesa di Farla di Majano (la sequenza del funerale), la scuola media superiore di Majano e il centro commerciale Citt\u00e0 Fiera di Martignacco.\nIl 10 marzo, dopo quattro settimane di lavorazione, la troupe lasci\u00f2 la provincia di Udine per spostarsi in quella di Pordenone. La cava Coletto di Montereale Valcellina venne utilizzata per diversi esterni, tra cui la scene in cui Rino insegna a Cristiano a sparare; nei pressi della diga di Ravedis, sempre a Montereale Valcellina si ambient\u00f2 l'incontro di Rino con Marchetta presso la ditta Eurodil; una parte in ristrutturazione dell'ospedale civile di Maniago fu utilizzata per le diverse scene in ospedale; il Deposito Giordani di Pordenone divenne il set per la sequenza del rave party in cui Rino conosce la ragazza tossica; la lunga sequenza del bosco fu girata nell'arco di tre settimane di notturni nei boschi della Val Colvera a Frisanco; le case di 4 Formaggi e di Esmeralda vennero ricostruite dal reparto scenografico in una scuola dismessa di Vajont, in cui vennero anche girate diverse scene per gli esterni del paese dove vivono i protagonisti.\nA causa delle numerose difficolt\u00e0 tecniche di girare nel bosco di notte con la pioggia finta, la fine delle riprese, originariamente prevista per il 26 aprile, avvenne ufficialmente il 29 aprile a Vajont.\nSalvatores volle nel cast artistico diversi ex-collaboratori, tra cui Corinna Agustoni (\"Marrakech Express\", \"Puerto Escondido\" e \"Nirvana\"), Vasco Mirandola (\"Mediterraneo\") e, in un piccolo cameo come infermiere, Giuseppe Cristiano, protagonista di \"Io non ho paura\".\nPer altri ruoli secondari, vennero selezionati attori locali, come i triestini Ludovica Di Rocco (ex \"Miss Trieste\" e scelta per il ruolo di Esmeralda), Valentina Sussi (la ragazza tossica) e Andrea De Mori (Alex). I veneti Linda Bobbo e Alessandro Bressanello interpretarono rispettivamente l'insegnante di Cristiano e Marchetta, datore di lavoro di Rino. L'attore Giovanni Franzoni, presente sul set tutti i giorni come coach personale per il giovane Alvaro Caleca, interpret\u00f2 il ruolo del padre di Fabiana.\nPost produzione.\nIl montaggio del film venne curato da Massimo Fiocchi, che aveva gi\u00e0 collaborato con Salvatores in diversi film, tra cui \"Nirvana\" e \"Io non ho paura\".\nIn fase di montaggio, per questioni di durata, vennero eliminate o accorciate diverse sequenze, tra cui una scena ambientata in un benzinaio abbandonato (che venne tagliata ma inserita nei titoli di coda per accompagnare i nomi dei protagonisti) e un lungo piano sequenza sul piazzale davanti alla chiesa che apriva la sequenza del funerale di Fabiana.\nGli effetti speciali visivi vennero curati dalla compagnia milanese E.D.I. (Effetti Digitali Italiani). Tra i vari interventi necessari, vi furono la sovrimpressione delle montagne innevate sulle immagini di Cristiano che si reca a scuola e i fulmini che danno inizio alla lunga notte di pioggia narrata nel film. Per il lavoro svolto, la societ\u00e0 ottenne una candidatura ai David di Donatello.\nColonna sonora.\nLa colonna sonora venne composta dal gruppo Mokadelic, il cui tastierista Luca Novelli era anche il microfonista del film. Come raccontato dallo stesso Novelli, la musica del film venne incisa prima dell'inizio delle riprese, in modo che Salvatores potesse utilizzarla direttamente sul set mentre girava: \u00abPer prima cosa ci ha fatto leggere la sceneggiatura, noi avevamo gi\u00e0 letto il libro, e cos\u00ec ci ha raccontato delle suggestioni, delle idee che gli venivano in mente e da l\u00ec ci ha chiesto la cortesia di lavorare ai brani musicali. Voleva che tutto fosse pronto prima che iniziasse il set, perch\u00e9 \u00e8 uno a cui piace lavorare mentre gi\u00e0 sente la musica che andr\u00e0 a fare da tappeto a certe scene. Ci siamo chiusi nella sala prove e abbiamo tirato fuori le cose solo lasciandoci trasportare, \u00e8 stata una grande emozione\u00bb. Per la sequenza del funerale di Fabiana, i Mokadelic riarrangiarono una parte del Terzo Movimento della \"Sinfonia n. 3\" di Henryk G\u00f3recki.\nLa band ottenne una candidatura al Nastro d'argento per la miglior colonna sonora.\nLa band friulana Tre Allegri Ragazzi Morti, su richiesta dello stesso Salvatores, incise per il film il brano \"Come Dio comanda\", udibile nella sequenza del rave party.\nIl disco con la colonna sonora originale venne distribuito il 12 dicembre 2008 dalla CAM, mentre le canzoni non originali non vennero mai raccolte in un album. I brani furono, nell'ordine cronologico del film:\nNella prima stesura della sceneggiatura, la canzone ascoltata da Fabiana prima di morire era \"Beautiful\" di Christina Aguilera ma non venne poi utilizzata nel film per questioni di diritti d'autore.\nPromozione.\nIl trailer del film debutt\u00f2 il 3 novembre 2008, un mese prima del lancio commerciale, previsto per il 12 dicembre.\nIl film venne presentato al Cinema Quattro Fontane di Roma il 2 dicembre 2008, dove si tenne la conferenza stampa, a cui parteciparono il produttore Maurizio Totti, la delegata di Rai Cinema Caterina D'Amico, gli sceneggiatori Antonio Manzini, Niccol\u00f2 Ammaniti, il regista Gabriele Salvatores e gli interpreti Filippo Timi, Elio Germano, Alvaro Caleca e Angelica Leo.\nIl 3 dicembre, alla libreria Feltrinelli di Roma, Gabriele Salvatores ed Elio Germano presenziarono a un incontro con il pubblico per promuovere il film.\nLa rivista mensile di cinema Ciak pubblic\u00f2, nel numero di dicembre, degli estratti del diario personale di Elio Germano, realizzato dall'attore per creare il personaggio di Quattro Formaggi.\nIl 7 dicembre, al Noir in Festival di Courmayeur, and\u00f2 in scena una jam session presentata da Salvatores con la musica dal vivo dei Mokadelic, dove vennero proiettate immagini tratte o ispirate dal film e dove gli attori Elio Germano e Filippo Timi lessero estratti dal romanzo di Ammaniti assieme a pezzi di Pier Paolo Pasolini, William Shakespeare e Fabrizio De Andr\u00e9.\nAccoglienza.\nAl momento dell'uscita del film in sala, la critica espresse opinioni discordanti, dando generalmente giudizi positivi sull'aspetto tecnico del film ma meno entusiastici su quello narrativo.&lt;br&gt;\nSul \"Corriere della Sera\" il critico Paolo Mereghetti scrisse che \u00abal di l\u00e0 dell'indubitabile abilit\u00e0 tecnica che permette a Salvatores (e al direttore della fotografia Italo Petriccione e al montatore Massimo Fiocchi) di costruire una scena lunga quasi mezz'ora tra il buio delle notte e il fango di un temporale senza che lo spettatore ne provi stanchezza, tutto sembra troppo significativo (e un po' prevedibile) per emozionare davvero\u00bb. Apprezz\u00f2 tuttavia il lavoro degli attori (\u00abconvincente\u00bb).&lt;br&gt;Anche Davide Turrini su \"Liberazione\" sottoline\u00f2 la freddezza narrativa: \u00abSalvatores \u00e8 regista della levata nobile anni '80 in cui l'intimismo trovava fragile e piacevole sbocco per testa e occhi su fughe e paturnie individuali. Oggi il rifugio di quegli assunti \u00e8 il dolly, il plong\u00e9e, il movimento di macchina da presa arioso, ben fatto, sostanzialmente di plastica. Soluzione che maschera la fatica comunicativa, la distanza interiore dalla materia trattata. Sappiamo che un giorno Salvatores ritorner\u00e0 a mostrarci qualcosa di sentito, viscerale, finalmente di nuovo suo. E noi saremo l\u00ec ad aspettarlo con piacere\u00bb.&lt;br&gt;\nL'impianto tecnico solido fu lodato anche da Paolo d'Agostini su \"Repubblica\", che scrisse: \u00abFilm di fattura elaborata e di soluzioni visive (fotografia di Italo Petriccione) ricavate da situazioni difficili e contrarie\u00bb. Sottoline\u00f2, tuttavia, la poca compattezza della narrazione: \u00abL'impressione d'insieme \u00e8 che \"Io non ho paura\" fosse pi\u00f9 compatto e compiuto, pi\u00f9 felice.\u00bb La rivista specializzata \"FilmTv\" si un\u00ec al coro scrivendo: \u00abQua e l\u00e0 il copione avrebbe avuto bisogno di qualche rifinitura in pi\u00f9. Ma si esce dal film con la sensazione di aver passato del tempo con un cinema dotato di una energia, come dire, animale\u00bb. Per Lietta Tornabuoni de \"La Stampa\" \u00abil film duro d\u00e0 a volte un'impressione di maniera nel ritratto dei personaggi maneschi e parafascisti: ma \u00e8 costruito e realizzato benissimo, con una forza grande, appassionante\u00bb.\nIl lavoro degli attori fu generalmente apprezzato: per Alberto Crespi de \"L'Unit\u00e0\" \u00abFilippo Timi ed Elio Germano gestiscono bene due personaggi molto sopra le righe, ma il migliore in campo \u00e8 il giovanissimo, sorprendente Alvaro Caleca nella parte di Cristiano\u00bb. Maurizio Cabona de \"Il Giornale\" aggiunse: \u00abla rivelazione del film \u00e8 l'esordiente quindicenne Alvaro Calca, che rende bene la solitudine della prima adolescenza e la disperazione di aver dubitato del padre\u00bb. Anche la Tornabuoni de \"La Stampa\" elogi\u00f2 il cast: \u00abFilippo Timi \u00e8 bravissimo nel personaggio del padre, il debuttante Alvaro Caleca impersona bene il figlio\u00bb ma trov\u00f2 Elio Germano \u00abogni tanto lezioso\u00bb. Paolo d'Agostini su \"Repubblica\" defin\u00ec Timi e Germano \u00abeccellenti, perfino perfezionisti\u00bb e \u00abottimo Fabio De Luigi nel suo ruolo laterale di assistente sociale\u00bb.\nIncassi.\nDistribuito in 247 copie, il film incass\u00f2 792.432 euro nel weekend di apertura (con un totale di 793.565 euro), posizionandosi al secondo posto nella classifica settimanale, dietro a \"Ultimatum alla Terra\".\nCon l'uscita dei film di Natale la settimana successiva (\"Madagascar 2\", \"Natale a Rio\", \"Il cosmo sul com\u00f2\" e \"Come un uragano\"), il film scese di posizione, arrivando al sesto posto ma rimanendo comunque nella classifica dei dieci maggiori incassi del weekend, con un parziale di 408.331 euro e un totale di 1.497.478.\nIl film rimase in programmazione nelle sale fino agli inizi di febbraio, chiudendo con un incasso complessivo di 3.403.182 euro. Il film si posizion\u00f2 al quarantacinquesimo posto nella classifica della stagione cinematografica italiana 2008-2009 (9\u00b0 film italiano)."}
{"id": "2100204", "revid": "834", "url": "https://it.wikipedia.org/wiki?curid=2100204", "title": "Segreti Svelati", "text": ""}
{"id": "2100208", "revid": "834", "url": "https://it.wikipedia.org/wiki?curid=2100208", "title": "Open Secrets", "text": ""}
{"id": "2100209", "revid": "834", "url": "https://it.wikipedia.org/wiki?curid=2100209", "title": "The Progress of Love", "text": ""}
{"id": "2100210", "revid": "1543377", "url": "https://it.wikipedia.org/wiki?curid=2100210", "title": "Warped Tour 2002 Tour Compilation", "text": "Warped Tour 2002 Tour Compilation \u00e8 la quinta compilation del Warped Tour, pubblicata nel 2002.\n\u00c8 la prima della serie di compilation del tour ad essere composta da due dischi."}
{"id": "2100211", "revid": "2519", "url": "https://it.wikipedia.org/wiki?curid=2100211", "title": "Ligao", "text": "Ligao \u00e8 una citt\u00e0 componente delle Filippine, situata nella Provincia di Albay, nella Regione del Bicol.\nLigao \u00e8 formata da 55 baranggay:"}
{"id": "2100212", "revid": "834", "url": "https://it.wikipedia.org/wiki?curid=2100212", "title": "The Love of a Good Woman", "text": ""}
{"id": "2100213", "revid": "834", "url": "https://it.wikipedia.org/wiki?curid=2100213", "title": "Nemico, amico, amante", "text": ""}
{"id": "2100214", "revid": "834", "url": "https://it.wikipedia.org/wiki?curid=2100214", "title": "Hateship, Friendship, Courtship, Loveship, Marriage", "text": ""}
{"id": "2100215", "revid": "1543377", "url": "https://it.wikipedia.org/wiki?curid=2100215", "title": "Chabad Lubavitch", "text": "Chabad-Lubavitch () \u00e8 un movimento ebraico diffuso a livello internazionale ed una ramificazione dell'ebraismo chassidico. Fondato da Shneur Zalman di Liadi nella Bielorussia del XVIII secolo come un'interpretazione differente della spiritualit\u00e0 e della filosofia chassidiche, a partire dal XX secolo Chabad si \u00e8 trasformato in un'organizzazione imponente, con una propria struttura gerarchica e amministrativa. Il vertice del movimento e il suo centro principale si trovano nel quartiere di Crown Heights a Brooklyn, New York.\nChabad () \u00e8 un acronimo ebraico di \"Chochmah\", \"Binah\", \"Da'at\" () che significano \"Saggezza, Comprensione e Conoscenza\". Lubavitch \u00e8 l'unica branca esistente di una famiglia di gruppi chassidici conosciuti un tempo collettivamente come \"Chabad\": i nomi \"chabad\" e \"lubavitch\" vengono ora usati in maniera intercambiabile. Un membro dello Chabad pu\u00f2 essere chiamato sia \"chabadnik\" () che \"lubavitcher\" (in yiddish: \u05dc\u05d9\u05d5\u05d1\u05d0\u05d5\u05d5\u05d9\u05d8\u05e9\u05e2\u05e8).\nQuesto movimento prese il nome da Lyubavichi, la citt\u00e0 russa che gli serv\u00ec da base per pi\u00f9 d'un secolo. Conta oltre 200.000 membri, e circa un milione di ebrei partecipano a funzioni Chabad almeno una volta all'anno. Gli aderenti a questo movimento religioso seguono le tradizioni Chabad e le funzioni rituali e di preghiera (Nusach Ari) basate sulla Kabbalah di Isaac Luria. Come \"chassidim\" (plur. di \"chassid\" = pio), adottano la filosofia chassidica \"(Chassidus)\" di Israel ben Eliezer.\nFondato nel tardo XVIII secolo da Shneur Zalman di Liadi, Chabad-Lubavitch ha avuto sette capi religiosi, chiamati \"rebbe\". Menachem Mendel Schneerson succedette a suo suocero, Yosef Yitzchok Schneersohn nel 1950, diventando il settimo leader del movimento, posizione che ha tenuto fino alla morte nel 1994.\nAttualmente il movimento Chabad-Lubavitch amministra migliaia di centri in tutto il mondo, comunit\u00e0 ebraiche, sinagoghe e scuole, fornendo assistenza e attivit\u00e0 educative agli ebrei che ne necessitino.\nChabad ha ricevuto sfortunata attenzione nell'ambito dell'attacco terrorista di Mumbai del novembre 2008.vedi sotto Uno dei luoghi prescelti dai terroristi \u00e8 stato il Centro Assistenziale Chabad, dove il rabbino e sua moglie sono stati assassinati insieme ad altri.\nFilosofia Chabad.\nIl fondatore della filosofia Chabad, il rabbino Shneur Zalman di Liadi, svilupp\u00f2 un sistema intellettuale e un approccio al giudaismo intesi a ribattere la critica che il Chassidismo fosse anti-intellettuale. Tramite un metodo parzialmente basato sulla Kabbalah, la filosofia Chabad fornisce un sistema per la comprensione divina.\nLa filosofia Chabad incorpora gli insegnamenti della Kabbalah quale mezzo per gestire la propria vita e la propria psiche. Insegna che ogni aspetto del mondo esiste solo attraverso l'intervento divino. Usando un approccio intellettuale e profonde meditazioni, Chabad spiega come ciascuno possa ottenere il controllo completo delle proprie inclinazioni.\nStaccandosi dallo Chassidismo iniziale, la filosofia Chabad eleva la mente al di sopra delle emozioni.\n\"Chabad\".\nSecondo la \"Tanya\", l'intelletto consiste di tre processi interconnessi: \"Chochma\" (saggezza), \"Bina\" (comprensione), e \"Da'at\" (conoscenza). Mentre altre ramificazioni del Chassidismo si focalizzano principalmente sull'idea che \"Dio desidera il cuore\" il rabbino Shneur Zalman affermava che Dio desidera anche la mente e che, senza la mente, il cuore \u00e8 inutile. Con la filosofia Chabad Zalman ha elevato la mente al di sopra del cuore, asserendo che \"...la comprensione \u00e8 madre del... timore di Dio e dell'amore per Dio. Questi sentimenti nascono dalla conoscenza e dalla profonda contemplazione della grandezza divina.\"\nSecondo Jonathan Sacks nel sistema di Rabbi Shneur Zalman \"Chochma\" rappresenta \"la creazione nella sua prima potenzialit\u00e0: l'idea di un mondo finito come fu prima concepito dalla mente divina. \"Binah\" \u00e8 l'idea concepita nel suo dettaglio, il risultato della contemplazione. \"Da'at\" \u00e8, per cos\u00ec dire, l'impegno alla creazione, la fase in cui l'idea diventa intenzione attiva.\" Mentre nella Kabbalah esistono livelli di santit\u00e0, definiti chiaramente, nella filosofia Chabad essi sono basati sulla mondanit\u00e0 della propria vita interiore. Cosicch\u00e9, in realt\u00e0 \u2013 secondo l'analogia Chabad, \"Chochma\" \u00e8 la nascita di un'idea nella mente, \"Binah\" \u00e8 la contemplazione e \"Da'at\" \u00e8 l'inizio dell'attuazione di un'idea. Sacks sostiene che ci\u00f2 ha fornito una formulazione psicologica che ha permesso al religioso Chassid di corroborare il suo pensiero mistico. \"Questa \u00e8 stata un'evoluzione importante poich\u00e9 colmare il divario tra l'introspezione spirituale e il comportamento quotidiano \u00e8 sempre stato un problema per il misticismo ebraico.\"\nLa filosofia Chabad afferma che l'uomo non \u00e8 n\u00e9 statico e passivo n\u00e9 dipendente da altri per potersi unire a Dio. Shneur Zalman rifiut\u00f2 qualsiasi idea di nascita aristocratica e di elitismo \u2013 sosteneva invece la meritocrazia, dove tutti sono capaci di crescere: ogni ebreo \u2013 a suo parere - \u00e8 in grado di diventare uno \"Tzadik\".\nIl movimento Chabad pu\u00f2 essere contrapposto alla scuola chassidica \"Chagat (Chesed, Gevurah, Tiferet)\". Mentre tutti i Chassidim pongono una certa attenzione alle emozioni, lo Chagat vede le emozioni come una reazione a stimoli fisici come il ballare, il cantare o la bellezza. Shneur Zalman invece insegnava che le emozioni devono essere guidate dalla mente e perci\u00f2 il centro del pensiero Chabad \u00e8 lo studio della Torah e la preghiera piuttosto che l'esoterismo e la canzone. Come talmudista Shneur Zalman intendeva porre la Kabbalah e il Chassidismo su una base razionale. Nella sua opera principale, la \"Tanya\", egli definisce la sua impostazione come \"\u05de\u05d5\u05d7 \u05e9\u05dc\u05d9\u05d8 \u05e2\u05dc \u05d4\u05dc\u05d1\" (\"il cervello regola il cuore\").\n\"Tanya\".\nIl \"Tanya\", libro principale di Shneur Zalman, \u00e8 il primo trattato sistematico di filosofia morale chassidica e stabilisce le sue fondamenta metafisiche. Il nome originale del primo libro \u00e8 \"Sefer Shel Beinonim\", il \"Libro degli Intermedi\", conosciuto anche come \"Likutei Amarim\"--\"Raccolta di detti\". Lo \"Sefer Shel Beinonim\" analizza il conflitto interiore dell'individuo e la via per risolverlo. Tale filosofia si basa sulla nozione che l'uomo stesso non \u00e8 malvagio; ogni individuo ha in s\u00e9 un conflitto caratterizzato da due inclinazioni differenti, il bene ed il male.\nAlcuni sostengono che la moderazione e la sintesi di Shneur Zalman ha salvato il chassidismo dal diventare un movimento separatista ebraico, mantenendolo cos\u00ec nell'ortodossia. Avrum Erlich scrive: \"Shneur Zalman \u00e8 stato strumento di preservazione per il movimento chassidico, mantenendolo nel ebraismo ortodosso. Ha permesso a quei chassidim propensi al misticismo di familiarizzare nuovamente con la scolastica tradizionale e con la stretta osservanza halakhica ove altre scuole chassidiche erano a volte meno esigenti. Shneur Zalman ha inoltre dato l'opportunit\u00e0 a tradizionalisti e studiosi di accedere allo spirito chassidico e alla sua integrit\u00e0 interiore senza tradire le rispettive fedelt\u00e0 intellettuali.\"\nStudio della Torah.\nShneur Zalman si opponeva alla percezione prevalente nei primi anni del chassidismo: il movimento trascurava lo studio talmudico per concentrarsi troppo sulla mistica e l'oscurantismo. Egli sosteneva che la Kabbalah senza lo studio talmudico fosse sterile. \u2013 persino pericoloso. Senza lo studio del Talmud, argomentava, la mente non pu\u00f2 mai elevarsi \u2013 e se la mente non si eleva, l'anima appassisce. D'altra parte Zalman asseriva che, mentre la Torah doveva essere il centro di tutti gli studi, era anche importante integrare gli insegnamenti della Torah nella vita di ognuno. In una lettera al rabbino Joshua Zeitlin di Shklow Shneur Zalman ebbe a scrivere: \"Anche i chassidim riservano tempo allo studio. La differenza tra loro ed i Misnagdim: gli ultimi riservano tempo allo studio e sono quindi limitati nel tempo, mentre i primi fanno della Torah ragione di vita.\"\nShneur Zalman insegnava che la Torah deve essere studiata con gioia\u00a0\u2013 studiarla senza gioia \u00e8 brutto e criticato. Forn\u00ec una metafora: quando una \"mitzvah\" \u00e8 realizzata, un angelo viene creato. Ma se la \"mitzvah\" \u00e8 priva di gioia, allora anche l'angelo \u00e8 sconsolato. Quindi, mentre Shneur Zalman raccomandava che il Chassidismo si concentrasse sulla scolastica tradizionale ebraica piuttosto che sul misticismo, egli insisteva anche che ci\u00f2 dovesse venir fatto con zelo e gioia.\nRuolo del \"Rebbe\".\nNelle sue prime formulazioni, il pensiero chassidico poneva il Rebbe (capo chassidico, in questo contesto) su un piano superiore a quello di una persona normale. Un rebbe era pi\u00f9 vicino a Dio, le sue preghiere pi\u00f9 gradite e quindi il chassid doveva far in modo di associarsi al rebbe per essere indirettamente pi\u00f9 vicino a Dio. Il rebbe doveva essere esempio vivente di perfezione e doveva pensare a coltivare l'intellettualismo cos\u00ec da beneficiarne i seguaci. Secondo Sacks il Chabad sottolineava la responsabilit\u00e0 individuale di ogni ebreo: \"Il rebbe... divent\u00f2 sempre pi\u00f9 insegnante e consigliere, riconoscendo la vocazione di ciascuno dei suoi seguaci, guidandoli verso di essa, scoprendo le loro abilit\u00e0 e godendo dei loro successi.\" Shneur Zalman si dedic\u00f2 a formare i suoi seguaci per farli diventare autonomi spiritualmente, esortandoli a far riferimento ai rispettivi rebbe per istruzione piuttosto che per intercedere verso Dio, per miracoli o benedizioni, sebbene non insegnasse che il rebbe non possa avere gli stessi poteri affermati da altri gruppi.\nRuolo del \"Chassid\".\nIl chassidismo tradizionale richiedeva che ogni chassid partecipasse personalmente alla diffusione della Torah e del Giudaismo nella propria area e cercasse di farne beneficiare gli altri ebrei. Il rabbino Sholom Dovber Schneersohn asser\u00ec: \"Chassid \u00e8 colui che si nega a beneficio di un altro.\" Inoltre il Chabad richiede \"pnimiyut\" (interiorit\u00e0): non si deve agire superficialmente, come per semplice atto di fede, ma piuttosto con una convinzione interiore.\nFilosofia di M. M. Schneersohn.\nIl rabbino Menachem Mendel Schneerson si dedic\u00f2, nei suoi scritti e lezioni, ad ottenere unit\u00e0 dagli opposti. Cerc\u00f2 di unire gli aspetti mondani della societ\u00e0 con gli aspetti \u201cdivini\u201d del mondo. Schneerson sottoline\u00f2 il concetto del dover creare una sede per Dio su questa terra. Conseguentemente si adoper\u00f2 a congiungere il mondo moderno con gli insegnamenti del Giudaismo. Sentiva che il mondo non era in contraddizione con la parola divina e che si doveva farne parte integrale piuttosto che appartarsi.\nSchneerson insegnava che la tecnologia moderna non ostacolava la spiritualit\u00e0. Per questo motivo Chabad ha usato consistentemente la tecnologia moderna per diffondere il Giudaismo e il pensiero ebraico. Sin dai suoi albori Chabad ha usato la radio ed in seguito la televisione, le connessioni satellitari e internet per divulgare il suo messaggio.\nRuolo del \"rebbe\".\nSchneerson sosteneva il concetto Chabad di un \"rebbe\" visto come \"anima collettiva\", che legava i suoi discepoli a Dio. In una lettera scritta diversi mesi dopo la morte di suo suocero e predecessore, il rabbino Yosef Yitzchok Schneersohn, Schneerson scrive che il ruolo del Rebbe \u00e8 di sviluppare le menti e i cuori e stimolare la fede dei propri seguaci.\nPolitiche.\nSchneerson prese una posizione molto difensiva in merito al conflitto arabo-israeliano. Affermava che, nell'ambito della legge ebraica, qualsiasi concessione territoriale da parte di Israele avrebbe messo in pericolo le vite di tutti gli ebrei nella Terra di Israele ed era quindi proibita. Insisteva inoltre che persino il discutere della possibilit\u00e0 di tali concessioni dimostrava debolezza e avrebbe incoraggiato attacchi arabi mettendo quindi in pericolo le vite ebraiche.\nNella politica interna statunitense Schneerson appoggiava il coinvolgimento governativo nell'istruzione, felice della costituzione nel 1980 del Dipartimento dell'Istruzione degli Stati Uniti, ma insisteva che parte della missione educativa scolastica fosse l'inculcare nei bambini i valori religiosi inerenti alle Sette Leggi di No\u00e8. Richiese anche l'introduzione di un Momento di silenzio all'inizio della giornata scolastica, incoraggiando gli studenti ad usare tale momento per migliorare i propri pensieri e pregare nella maniera pi\u00f9 appropriata, consigliata dai genitori.\nL'arrivo del Messia.\nSchneerson si sent\u00ec profondamente ispirato ad \"accelerare la venuta del Messia\". Sempre pi\u00f9 frequentemente, nel corso di quasi mezzo secolo, venne a ripetere che l'arrivo del Messia era imminente. Istru\u00ec i suoi seguaci a divenire attivi nel \"kiruv\" \u2013 con lo scopo di educare gli ebrei non-ortodossi a pratiche ortodosse. Tale approccio missionario venne conosciuto come \"Ufaratzta\" (da Genesi 28:14), una parola ebraica che significa \"vi spargerete\", per implorare i suoi seguaci a far avvicinare i tempi messianici col diffondere l'osservanza ebraica.\nStoria di Lubavitch.\nI rebbe di Lubavitch.\nIl movimento inizi\u00f2 in Bielorussia nell'Europa orientale, che allora faceva pate della Russia imperiale sotto gli Zar. Chabad rimanda le proprie radici agli inizi dello Chassidismo.\nShneur Zalman di Liadi \u00e8 stato il fondatore della scuola chassidica Chabad-Lubavitch. Si coinvolse nei primi movimenti chassidici, sebbene avesse avuto in giovent\u00f9 una formazione talmudica tradizionale. Si distinse come uno dei migliori e pi\u00f9 giovani discepoli di Rabbi Dovber di Mezeritch, primo discepolo e successore del fondatore del Chassidismo, fu nominato rabbino della citt\u00e0 di Liadi e divent\u00f2 rebbe di Liozna, con un numeroso seguito di fedeli. Col tempo il movimento Chabad si allarg\u00f2 formando gruppi dinastici in citt\u00e0 come Lyubavichi, Lyady e Kapost. Differenze dottrinali tra questi gruppi furono minime. Dagli inizi del XX secolo le altre dinastie si sono estinte e solo la dinastia Lubavitch rimane come gruppo coesivo, coi termini \"Chabad\" e \"Lubavitch\" usati in maniera intercambiabile, sia nell'ambito del movimento che fuori di esso.\nShneur Zalman di Liadi.\nZalman divenne non solo il capo del suo stesso movimento chassidico ma anche una figura prominente del Chassidismo in generale, soprattutto grazie alle sue opere filosofiche. Fu il primo a codificare la filosofia chassidica in maniera comprensiva ed a mettere per iscritto i relativi usi e costumi ed alcune \"'Halakhot\". Fu il pi\u00f9 importante esponente del Chassidismo del suo tempo e influenz\u00f2 profondamente tale movimento. Allontan\u00f2 il movimento dall'oscurantismo e lo port\u00f2 verso forme pi\u00f9 tradizionali di studio. Chabad come scuola di pensiero cambi\u00f2 il Chassidismo e ci\u00f2 diede al movimento Chabad fama e prestigio.\nZalman fu arrestato due volte dalle autorit\u00e0 russe col sospetto di sedizione o di essere una spia - i particolari esatti rimangono tuttora contenziosi sebbene le accuse fossero sicuramente false.\nAppoggi\u00f2 lo Zar contro Napoleone durante l'invasione francese della Russia (1812) affermando che l'emancipazione degli ebrei avrebbe portato ad un rilassamento dell'osservanza religiosa. Prima della sua morte nel 1812, mentre fuggiva da Napoleone, lasci\u00f2 irrisolta la questione della successione.\nDovber Schneuri.\nSchneuri si spost\u00f2 a Lyubavichi coi seguaci che lo scelsero come leader. L\u00ec stabil\u00ec una Yeshiva, tra le prime del movimento chassidico.\nCome suo padre, anch'egli fu arrestato nel 1828. DovBer inizi\u00f2 una campagna (nel 1822, o nel 1823) per spronare gli ebrei ad imparare professioni utili. Continu\u00f2 sulla strada filosofica paterna incoraggiando lo studio della Kabbalah insieme ai testi tradizionali halakhici. Serv\u00ec come rebbe per 15 anni e mor\u00ec nel 1827.\nMenachem Mendel Schneersohn.\nLa figlia di Dovber, Chaya Mushka, nata nel 1789, spos\u00f2 nel 1806 il suo primo cugino Menachem Mendel Schneersohn, nipote dell'\"Alter Rebbe\" (e anche lui nato nel 1789), che divenne il candidato favorito a succedere Dovber. Altri candidati includevano il figlio di Dovber, Menachem-Nachum Schneuri, e il cognato di Dovber, Chaim-Avraham Boruchovitch, che era anche genero di Schneur Zalman. Menachm Mendel divenne rebbe nel 1831 dopo tre anni di conflitti per la successione e gli venne dato l'appellativo \"Tzemach Tzedek\", titolo dei suoi \"responsa\", che in ebraico \u00e8 anche l'equivalente numerico di \u201cMenachem Mendel\u201d. Fu attivo nell'opporsi agli ebrei dell\"'Haskalah\" (ebrei dell'Illuminismo: \"maskilim\"). Come rappresaglia i maskilim lo denigrarono col governo parecchie volte negli anni 1840-1842. Purtuttavia i suoi apprezzati servizi allo stato gli procurarono il titolo di \"cittadino onorario ereditario\". Serv\u00ec in qualit\u00e0 di rebbe per 35 anni, fino alla morte nel 1866. \u00c8 sepolto a Lyubavitchi.\nShmuel Schneersohn.\nShmuel Schneersohn, settimo figlio di Menachem Mendel, prese il posto del padre alla sua morte e serv\u00ec come rebbe del movimento fino alla propria morte nel 1882. Come capo di un importante raggruppamento chassidico divenne molto attivo nel combattere decreti antisemiti e pogrom in Russia e altrove. Per questi motivi viaggi\u00f2 spesso in posti come San Pietroburgo, Kiev, Francia e Germania.\nSholom Dovber Schneersohn.\nSholom Dovber Schneersohn, quale figlio pi\u00f9 giovane di Shmuel Schneersohn, non si aspettava di essere eletto successore del padre poich\u00e9 toccava al fratello maggiore Zalman Aharon. Sholom Dovber divent\u00f2 noto per aver intercesso a favore degli ebrei in diverse situazioni tra le quali le \"May Laws (Leggi di maggio)\" e fu eletto rebbe nel 1892. Nel 1897 fond\u00f2 la yeshiva \"Tomchei Temimim\".\nFu molto critico del Sionismo secolare e propose che gli ebrei aumentassero la loro partecipazione nell'agricoltura e nelle fabbriche. Tenne il movimento Lubavitch fuori dell'Unione Mondiale Ebraica \"(Aguda)\" quando si form\u00f2 nel 1912. Mor\u00ec nel 1920 dopo 30 anni di servizio per Lubavitch.\nYosef Yitzchok Schneersohn.\nYosef Yitzchok Schneersohn, figlio unico di Sholom Dovber, prese le redini del movimento alla morte del padre e lo diresse fino alla propria morte nel 1950. Combatt\u00e9 contro i Bolscevichi cercando di preservare la vita ebraica in Russia. Nel 1927 fu arrestato e incarcerato nella prigione di Spalerno in Leningrado, poi condannato a morte per aver promosso il Giudaismo nell'Unione Sovietica. A seguito di proteste internazionali fu graziato e comp\u00ec un giro del mondo agli inizi degli anni 1930. Ritorn\u00f2 a Varsavia nel 1934, deluso dal secolarismo statunitense. Rimase a Varsavia coi suoi chassidim fino al 1940 e l'invasione della citt\u00e0 da parte nazista. Segu\u00ec una disperata battaglia per salvargli la vita e alla fine gli fu garantita l'immunit\u00e0 diplomatica. Arriv\u00f2 a New York nel marzo 1940, presumibilmente con l'aiuto dell'Ammiraglio Wilhelm Canaris. Gran parte del sistema di yeshiva Chabad fu distrutto dai vari governi Bolscevichi e dall'invasione nazista del 1941 anche con l'uccisione di molti suoi studenti.\nI suoi dieci anni a New York gettarono le radici per l'opera assistenziale e missionaria di Lubavitch, come anche la spinta messianica che fu poi proseguita da suo genero e successore Menachem Mendel Schneerson. Nel 1948, dietro sue specifiche istruzioni, Kfar Chabad fu fondata in Israele.\nSuccessione.\nYosef Yitzchok Schneersohn aveva tre figlie, la maggiore, Chana, spos\u00f2 Rabbi Shemaryahu Gurary. La seconda, Chaya Mushka Schneerson, spos\u00f2 Menachem Mendel Schneerson. La pi\u00f9 giovane spos\u00f2 Mendel Hornstein e mor\u00ec con lui nella Shoah. Schneerson e Gurary divennero candidati per la successione alla morte di Yosef Yitzchak. Dopo aver rifiutato per un anno, Schneerson alla fine accett\u00f2 la leadership e trasform\u00f2 il movimento da una setta chassidica discretamente prominente a una grande organizzazione presente in tutto il mondo.\nMenachem Mendel Schneerson, che aveva vissuto a Berlino e Parigi dal 1933, fugg\u00ec da Parigi via Nizza nel 1941 e raggiunse il suocero a Crown Heights, in Brooklyn (New York). Il quartier generale del movimento Chabad si trova all'indirizzo di 770 Eastern Parkway, nel quartiere di Crown Heights (Brooklyn), e viene citato come \"770\" dai membri di Chabad. Dal momento della nomina a capo del movimento nel 1951, a parte due brevi visite ad un campo giovani fuori citt\u00e0 e visite mensili alla tomba del suo predecessore Yosef Yitzchok Schneersohn, il Rebbe non ha mai lasciato la sede di Crown Heights fino alla morte nel 1994.\nMenachem Mendel Schneerson.\nSubito dopo la nomina a Rebbe un anno dopo la morte del suocero, Menachem Mendel Schneerson cominci\u00f2 a trasformare il movimento in una potente presenza nella vita ebraica. La sua politica di sviluppo port\u00f2 alla creazione di istituti Chabad in pi\u00f9 di 900 citt\u00e0 del mondo. Ispir\u00f2 molti dei suoi seguaci a dedicare la loro vita allo Chabad, parlando spesso dell'imminente redenzione messianica.\nI suoi discorsi sull'arrivo del messia fecero emergere l'idea che il Rebbe stesse per rivelarsi quale messia. Tale credenza\u00a0\u2013 inizialmente professata da Shalom Dov Wolpo in un suo libro del 1984 - divenne comune nel movimento durante gli anni finali di Schneerson. Questa credenza non \u00e8 attualmente maggioritaria all'interno del movimento Chabad a livello mondiale, mentre molti degli esponenti Chabad presenti in Italia appartengono alla corrente meshichista (messianica) dei Lubavitcher.\nLa frammentazione del movimento in campi rivali non ha nociuto seriamente alle attivit\u00e0 Chabad nel mondo\u00a0\u2013 in realt\u00e0 il movimento continua ad aprire nuove sedi regolarmente. Per\u00f2 la mancanza dell'autorit\u00e0 centrale nella persona del Rebbe ha portato a difficili controversie nell'ambito del movimento stesso con diverse fazioni in corsa per ottenere potere e controllo. A fine 2007 esistevano 3.300 istituti Chabad nel mondo. A fine 2006 esistevano centri Chabad in 75 nazioni.\nLa credenza meshichista all'interno di Chabad ha creato una forte opposizione all'interno del mondo ortodosso.\nAttivit\u00e0 correnti.\nAderenti.\nChabad \u00e8 reputato come il terzo o quarto pi\u00f9 grande movimento chassidico dell'ebraismo ortodosso in termini di quantit\u00e0 di aderenti. Esistono pi\u00f9 di 200.000 membri del movimento, e fino ad un milione di ebrei partecipano alle funzioni Chabad per lo meno una volta all'anno.\nA tutto il 2007 ci sono 3.300 istituti Chabad nel mondo. A tutto il 2006 esistono centri Chabad in 75 nazioni.\nEmissari.\nNegli anni 1950\u20131951, dopo esser diventato \"Rebbe\" e a seguito di un'iniziativa del sesto rebbe Yosef Yitzchok Schneersohn, Menachem Mendel Schneerson incit\u00f2 il movimento a continuare l'opera di \"shlichus\" (\"servire da emissari\"). Come risultato, i \"shluchim\" (\"emissari\", sing. \"shliach\") di Chabad girano per il mondo con la specifica missione di persuadere gli ebrei non osservanti ad adottare l'osservanza ebraica ortodossa. Assistono gli ebrei in tutte le loro necessit\u00e0 religiose ma anche in quelle materiali, spirituali e didattiche. Lo scopo ufficiale \u00e8 quello di incoraggiare gli ebrei a mantenere la loro identit\u00e0 ebraica e praticare il Giudaismo.\nIl movimento, motivato da Schneerson, ha formato e ordinato (Semicha) migliaia di rabbini, educatori, circoncisori (mohel): essi vengono poi accompagnati dalle loro spose in molte localit\u00e0 del mondo. Usualmente un giovane rabbino Lubavitch e sua moglie, con uno o due figli, si trasferiscono in una nuova sede estera e si adoperano a realizzare la loro missione divulgativa, cercando di portare gli ebrei del posto ad aderire pi\u00f9 profondamente all'ebraismo ortodosso incoraggiando anche i non-ebrei ad osservare le \"Sette Leggi di No\u00e8\". Una tale coppia di giovani emissari \u00e8 stata uccisa durante l'attacco terrorista a Mumbai (India), nel novembre 2008.vedi sotto\nCase Chabad.\nUna \"Casa\" o \"Centro Chabad\" \u00e8 un tipo di centro comunitario ebraico sotto gli auspici religiosi del movimento, spesso utilizzato come centro nevralgico di tutte le attivit\u00e0 educative e assistenziali di un rabbino \"shliach\" (emissario) e dei suoi colleghi o associati in una data comunit\u00e0. Fintanto che la comunit\u00e0 non riesce a finanziare la costruzione di un edificio per una Casa Chabad, la casa dello \"shliach\" \u00e8 di fatto tale \"Casa\", col salone adibito a \"sinagoga\". Il termine \"Casa Chabad (Chabad House)\" venne coniato in California con la creazione del primo centro presso il campus dell'UCLA dietro iniziativa di Rabbi Shlomo Cunin.\nI centri sono organizzazioni informali e servono soprattutto a scopi educativi e di osservanza religiosa. L'atmosfera \u00e8 confortevole e si cerca di non creare imbarazzo a coloro che la frequentano e che non sono praticanti, evitando contrasti con chi ha invece una conoscenza approfondita ed \u00e8 devoto osservante.\nAttivit\u00e0 assistenziali.\nCampagne Mitzvah.\nI rebbe di Chabad hanno esortato tutti gli ebrei a richiamare gli ebrei non osservanti affinch\u00e9 adottino l'osservanza ortodossa asserendo che tale attivit\u00e0 forma parte del processo utile al compimento del messianismo ebraico. Rabbi Menachem Mendel Schneerson incit\u00f2 ognuno in questo modo: \"\"Anche se non siete totalmente dediti ad una vita per la Torah fate qualcosa. Iniziate con una mitzvah - qualsiasi mitzvah \u2013 il suo valore non verr\u00e0 diminuito dal fatto che ce ne siano altre che non siete disposti ad eseguire\"\".\nSchneerson sugger\u00ec anche dieci \"mitzvot\" specifiche che reputava fossero ideali per i suoi emissari da introdurre come insegnamento agli ebrei non osservanti. Chiamati \"mivtzoim\" \u2013 cio\u00e8 \"progetti\" o \"iniziative\" - consistevano in: accendere le candele prima dello Shabbat e delle feste ebraiche da parte delle donne; indossare i \"tefillin\" per gli uomini; appendere una \"mezuzah\"; studiare regolarmente la Torah; dare la Tzedakah; comprare libri ebraici (Sefer o Siddur); mantenere la kashrut; gentilezza verso il prossimo; istruzione ebraica e osservare le leggi di \"niddah\" (purezza).\nInoltre Schneerson spronava alla preparazione per l'arrivo del messia ebraico in accordo con la sua filosofia. Scrisse spesso sulla responsabilit\u00e0 di dover raggiungere tutti gli ebrei e spargere amore e bont\u00e0 implorando che tutti si convincessero sull'arrivo imminente del Messia, come spiegato da Maimonide. Asseriva che la redenzione veniva realizzata dagli ebrei attraverso le opere buone e che i non-ebrei dovevano venir istruiti sulle Leggi noachiche. Il movimento Chabad \u00e8 stata una forza determinante nel disseminare la conoscenza di tali leggi. Il Rebbe afferm\u00f2 sempre l'importanza di istruire profondamente ogni bambino, ebreo e non ebreo.\nRappresentanze.\nChabad ha organizzato un'estesa rete di centri per l'infanzia (\"Rete Campeggi Gan Israel\") in tutto il mondo, solitamente col nome \"Gan Israel\", scelto da Schneerson per il primo \"campo\". Esistono 1.200 tali localit\u00e0 per 210.000 bambini \u2014 la maggioranza dei quali non provengono da famiglie ortodosse. Di questi campi (o campeggi), 500 sono negli Stati Uniti.\nPresenza nei Campus.\nNegli ultimi anni Chabad ha molto incrementato la sua presenza nelle universit\u00e0 e collegi. Centri Studenteschi Chabad sono attivi in pi\u00f9 di 100 campus e Chabad offre una moltitudine di iniziative in altre 150 universit\u00e0 sparse in tutto il mondo. Il Professor Alan Dershowitz ha affermato che \"La presenza Chabad nei campus accademici oggi \u00e8 assolutamente cruciale\" e \"Non ci fermeremo fino a che Chabad non sar\u00e0 presente in tutti i maggiori istituti accademici del mondo\".\nPubblicazioni.\nLa casa editrice \"Kehot Publication Society\" (di Chabad) pubblica e diffonde letteratura religiosa ebraica; ha anche tradotto i volumi del Sefer in 12 lingue fornendo libri a prezzi scontati, promuovendo maratone librarie.\nRaccolta di fondi.\nI fondi per le attivit\u00e0 dei centri Chabad si basano sulle comunit\u00e0 locali. I centri Chabad non ricevono finanziamenti dalla casa madre di Lubavitch. Per le loro operazioni quotidiane emissari locali svolgono tutta la raccolta di fondi indipendentemente. Le somme raccolte nelle comunit\u00e0 locali vengono re-investite nelle stesse comunit\u00e0. Gli emissari percepiscono uno stipendio minimo e raramente vanno in ferie. Sue Fishcoff scrive: \"Emissari sul campo spendono milioni di dollari per il loro centro, le loro sinagoghe e bagni Mikvah ma le loro case sono modeste in emulazione della totale mancanza di ostentazione del loro Rebbe.\"\nInfluenze.\nChabad \u00e8 stato il primo fautore post-bellico della corrente missionaria \"(Baal teshuva)\" che ha fatto conoscere la religione ebraica a molti ebrei assimilati in tutto il mondo. Lo Chabad \u00e8 stato anche tra i primi ad usare il World Wide Web come strumento di ravvicinamento.\nI membri dello Chabad hanno inoltre influenzato notevolmente l'intrattenimento ebraico. Il compositore e rabbino Shlomo Carlebach ha iniziato la sua opera assistenziale come rappresentante di Chabad (e in seguito se n'\u00e8 allontanato); Avraham Fried \u00e8 un altro membro Chabad.\nSecondo Steven I. Weiss l'ideologia Chabad ha influenzato drammaticamente la pratica religiosa degli ebrei non chassidici, specialmente in merito a problemi assistenziali.\nUsi e Costumi.\nChabad-Lubavitch ha pratiche specifiche, \"minhagim\", che lo differenziano dagli altri gruppi chassidici. Per esempio non indossano il cappello di pelliccia comune tra gli altri chassidim. Fino agli anni cinquanta la maggioranza indossava il \"kasket\" russo; ora quasi tutti portano una fedora nera. Quasi tutti i chassidim Chabad americani pronunciano la lingua ebraica secondo il dialetto ebraico lituano. Per\u00f2 molti chassidim Chabad israeliani lo pronunciano secondo il dialetto moderno israeliano. Come molti altri gruppi chassidici lo Chabad d\u00e0 molta importanza al canto di motivi chassidici \"nigunim\", di solito senza parole e seguendo l'uso specifico dei loro capi religiosi.\nControversie.\nRabbi Shneur Zalman di Liadi si oppose alla conquista napoleonica della Russia. Il comportamento del sesto rebbe Rabbi Yosef Yitzchok Schneersohn durante la seconda guerra mondiale fu criticato da alcuni studiosi e dai suoi contemporanei. Alcune interpretazioni teologiche del settimo rebbe, Rabbi Menachem Mendel Schneerson, sono state causa di forti dibattiti. Il messianismo Chabad, la credenza che Schneerson sia il messia e che ritorner\u00e0 o che non \u00e8 mai morto, ha causato conflitti interni alla comunit\u00e0 Chabad dopo la sua morte nel 1994. Dispute finanziarie sono state anche centro di controversie dal 1995, come per esempio il controllo del quartier generale di Brooklyn.\nOnomastica.\nNell'opera originaria chassidica \"Tanya\" Shneur Zalman di Liadi definisce \"Chabad Hasidism\" con \"\u05de\u05d5\u05d7 \u05e9\u05dc\u05d9\u05d8 \u05e2\u05dc \u05d4\u05dc\u05d1\" (\"controllo della mente sul cuore/sulle emozioni\"). Il Chassidismo Chabad considera che ci\u00f2 lo rende fondamentalmente diverso dalle altre forme di Chassidismo che vengono chiamate \"\"Chagas\"; tale acronimo si riferisce agli attributi emotivi di \" Chesed\" (\"gentilezza\"), \" Gevurah\" (\"potenza\"), e \" Tifereth\" (\"bellezza\") e implica che, in maniera relativa, gli altri gruppi chassidici pongono meno enfasi sulla comprensione intellettiva della filosofia chassidica di quanto non insegni lo Chabad.\nChabad.\nChabad viene a volte scritto \"Habad\" in altre lingue a seconda delle fonetiche equivalenti. Cos\u00ec, per esempio, \"Jabad\" \u00e8 la forma resa in lingua spagnola, particolarmente importante per gli ebrei dell'America Latina, specie per l'Argentina che ha la pi\u00f9 grande concentrazione di ebrei di lingua spagnola nel mondo e quindi una notevole comunit\u00e0 Lubavitch.\nLubavitch.\nLubavitch \u00e8 una cittadina ora compresa nella Russia, a Smolensk, Oblast. Il nome della citt\u00e0 significa \"citt\u00e0 dell'amore,\" e il rabbino Menachem Mendel Schneerson afferm\u00f2 che questo nome simboleggiava l'amore e il calore umano del movimento. Il movimento fu fondato a Liozna, poi si spost\u00f2 a Liadi ma venne trasferito a Lubavitch dopo le guerre napoleoniche e rimase l\u00e0 per 102 anni. Nel Chassidismo una dinastia prende il suo nome dalla citt\u00e0 dell'Europa orientale dove si basava.\nTragedia di Mumbai (India).\n\"novembre 2008\"\u2014Il rabbino Gabriel Noach (29 e sua moglie Rivka (28) Holzberg, gli emissari di Chabad a Mumbai, in India, sono stati crudelmente trucidati nel corso di un attacco terroristico di grandi proporzioni nel quale hanno perso la vita pi\u00f9 di 170 persone (con 294 feriti), fra le quali almeno 6 ebrei e un italiano.\nRivka \u00e8 stata ritrovata gi\u00e0 coperta da un Tallit che suo marito le ha probabilmente steso sul corpo. Secondo i medici \u00e8 stata ammazzata all'inizio dell'assedio. Il rabbino Noach invece \u00e8 stato trovato in uno dei piani superiori dell'edificio, assieme ad altre due vittime (rav Leib Taitelbaum e rav Benzion Korman) con un libro di Torah aperto; a detta dei medici \u00e8 stato ucciso poco prima della liberazione della struttura da parte dei commando NSG.\nNell'edificio sono stati ritrovati i corpi di altre due donne, legate con fili telefonici. L'edificio della Nariman House, adibito a centro Chabad dalla giovane coppia, ha subito danni ingenti. Il palazzo dovr\u00e0 essere probabilmente demolito poich\u00e9 la struttura \u00e8 pericolante e l'interno distrutto. L'ufficio centrale di Chabad ha costituito un fondo per ricostruire il centro Chabad. Un'altra coppia di emissari si \u00e8 gi\u00e0 trasferita a Mumbai per continuare il lavoro. I volontari di \"Zaka\", un ente ebraico di assistenza in caso di tragedie di questo genere, hanno trascorso l'intero Shabbat nell'edificio, al buio, senza mangiare n\u00e9 dormire, custodendo i corpi per impedire che vi venisse effettuata l'autopsia come avrebbe voluto la polizia locale. I funerali si sono poi svolti in Israele.\nIl Chabad ha ricevuto le condoglianze di tutto il mondo incluse quelle del futuro Presidente degli Stati Uniti, Barack Obama, che ha scritto al direttore del movimento a Chicago: \"Nel rimpiangere e ricordare coloro che abbiamo perso, sappiate che tutti gli americani condividono i vostri dolore e sofferenza. Possa il loro ricordo essere una benedizione.\""}
{"id": "2100216", "revid": "834", "url": "https://it.wikipedia.org/wiki?curid=2100216", "title": "The View from Castle Rock", "text": ""}
{"id": "2100217", "revid": "1543377", "url": "https://it.wikipedia.org/wiki?curid=2100217", "title": "L'idiota (miniserie televisiva)", "text": "L'idiota \u00e8 uno sceneggiato televisivo in sei puntate prodotto dalla Rai - Radiotelevisione Italiana e trasmesso sul Programma Nazionale dal 26 settembre al 17 ottobre 1959.\nLa sceneggiatura dell'adattamento televisivo, tratta dal romanzo omonimo di F\u00ebdor Dostoevskij, \u00e8 dovuta a Giorgio Albertazzi che dello sceneggiato fu anche interprete nel ruolo del protagonista, il principe Lev Nikol\u00e0evi\u010d My\u0161kin. Il cast annoverava, tra gli altri, anche Anna Proclemer nei panni di Nast\u00e0s'ja Fil\u00ecppovna e Gian Maria Volont\u00e9 nel ruolo di Parf\u00ebn Rog\u00f2\u017ein.\nIl regista dello sceneggiato, girato in bianco e nero e della durata complessiva di 423 minuti, \u00e8 stato Giacomo Vaccari.\nSebbene sia a tutti gli effetti una miniserie televisiva, il ritmo della recitazione \u00e8 tipicamente teatrale: i lunghi dialoghi, lo stile di recitazione e l'interpretazione attoriale lo rendono un vero e proprio esempio di teatro televisivo a puntate.\nPuntate.\nLe sei puntate dello sceneggiato sono state trasmesse in in prima serata alle ore 21 in quattro differenti occasioni. Le prime quattro sono state trasmesse in coppia: i primi due episodi sabato 26 settembre 1959, e gli altri due il sabato successivo. La quinta e la sesta puntata sono state trasmesse in due serate diverse per permettere il collegamento in Eurovisione per trasmettere da Zurigo il Festival della Canzone Italiana in Svizzera.\nPrima puntata.\nLa prima puntata copre gli avvenimenti dei primi sette capitoli del romanzo.\nTrama.\nLa puntata si apre con l'immagine del dipinto \"Il corpo di Cristo morto nella tomba\" di Hans Holbein il Giovane e le parole dello stesso Dostoevskij rivolte, in una lettera del 1867, allo scrittore Apollon Nikolaevi\u010d Majkov: \nIl principe Lev Nikol\u00e0evi\u010d My\u0161kin ritorna in Russia dopo un lungo soggiorno in Svizzera in una clinica dove si era cercato di guarirlo dall'epilessia. Appresa la notizia della morte di una zia, e ricevuta una lettera nella quale si accenna a un'eredit\u00e0 cospicua, decide di fare ritorno in patria, pur non conoscendo da principio la sua meta finale.\nDurante il viaggio in treno incontra Parf\u00ebn Rog\u00f2\u017ein, uno dei figli di un ricco mercante morto da poco tempo: anche Parf\u00ebn sta tornando a casa per reclamare l'eredit\u00e0 che gli spetta, una parte dei due milioni di rubli lasciati alla morte del genitore. Accanto a Rog\u00f2\u017ein siede il funzionario L\u00e8bedev, un uomo che sembra conoscere molti personaggi di Pietroburgo.\nInterrogato dai due, il principe, che appare umile anche a causa di un modesto fagotto che \u00e8 l'unico bagaglio che porta con s\u00e9, rivela di essere un My\u0161kin, un'antica famiglia di cui rimangono soltanto due eredi: lui e la moglie del generale Epan\u010din. Nella conversazione tra i tre, spunta fuori il nome della giovane e bellissima Nast\u00e0s'ja Fil\u00ecppovna, della quale Rog\u00f2\u017ein \u00e8 follemente innamorato.\nGiunto a casa di Elizav\u00e8ta Prok\u00f2f'evna, il principe si intrattiene per qualche minuto col generale Epan\u010din, il quale prima gli offre un posto di lavoro da 25 rubli al mese e poi, in tutto segreto, gli mostra il ritratto della possibile futura sposa del suo consigliere Gavr\u00ecla Ardali\u00f2novi\u010d: la donna nel ritratto \u00e8 Nastas'ja Fil\u00ecppovna. Epan\u010din invita il principe a rimanere per la colazione per poter conoscere sua moglie Elizav\u00e8ta, e le sue figlie Adela\u00ecda e Agl\u00e0ja.\nDurante la colazione, il principe racconta della sua esperienza in Svizzera, del suo amore puro per i bambini (in particolare per una ragazzina di nome Maria) e, infine, narra un aneddoto molto struggente che aveva coinvolto un uomo condannato alla pena di morte e graziato, proprio davanti ai suoi occhi. Anche con le donne il principe ha modo di parlare di Nastas'ja Fil\u00ecppovna. Quando, infatti, dichiara ad Agl\u00e0ja che la sua bellezza incute quasi paura ed \u00e8 enigmatica, la paragona ingenuamente a Nastas'ja, della quale ha visto un ritratto pochi minuti prima nell'ufficio del generale. Dal momento che il principe non ha casa a Pietroburgo, il generale chiede a Gavr\u00ecla di offrirgli una delle sue camere. Gavr\u00ecla lo accompagna allora a casa sua.\nSeconda puntata.\nLa puntata copre gli avvenimenti degli ultimi nove capitoli della prima parte del romanzo e il primo capitolo della seconda parte.\nTrama.\nIl principe si sistema in una delle camere di casa \u00ccvolgin. Qui ha modo di incontrare il padre di Gavrila, ossia il vecchio generale Ardali\u00f2n Aleks\u00e0ndrovi\u010d \u00ccvolgin, sua madre Nina Aleksandrovna, la sorella Varv\u00e0ra e il fratello minore K\u00f2lja; fa conoscenza, inoltre, dell'altro affittuario Ferdy\u0161\u010denko.\nLa situazione degenera all'improvviso con l'arrivo prima di Nastas'ja che vuole incontrare la futura suocera alla vigilia delle nozze, e poi di Rog\u00f2\u017ein accompagnato da un gruppo di amici ubriachi, venuto l\u00ec per offendere Gavrila. Rog\u00f2\u017ein, infatti, accusa il segretario di sposarsi solo per l'ingente dote di rubli e finisce per offrirne pur di avere Nastas'ja, in quello che la stessa Nastas'ja definisce \u00abun mercanteggiare\u00bb.\nNella confusione, Varv\u00e0ra insulta Nastas'ja dandole della \u201csvergognata\u201d. A queste parole oltraggiose, il fratello Gavrila risponde cercando di schiaffeggiarla, ma il principe My\u0161kin si intromette, e riceve lo schiaffo destinato a Varvara. Inoltre, ha parole di stima per Nastas'ja, che non reputa essere cos\u00ec come gli altri la dipingono.\n\u00c8 sera, ormai, e a casa di Nastas'ja si d\u00e0 inizio ai festeggiamenti per il compleanno della ragazza. My\u0161kin si reca, pur senza invito, alla festa e incontra Dar'ja, la quale \u00e8 la migliore amica di Nastas'ja, il vecchio Tockij in compagnia del generale Epan\u010din, Gavrila e Ferdy\u0161\u010denko. Durante la festa si decide, su proposta di Ferdy\u0161\u010denko, di raccontare ognuno l'azione pi\u00f9 abbietta mai compiuta in vita; ma il gioco viene interrotto quasi subito e Nastas'ja, indebolita dalla febbre e resa poco lucida dallo champagne, affida a My\u0161kin la decisione sul suo futuro: gli chiede davanti a tutti se debba sposarsi oppure no. Il principe si mostra timorosamente contrario e Nastas'ja, nello stupore generale, conferma che non sposer\u00e0 Gavrila. Sono le 23 e 30 e irrompe Rog\u00f2\u017ein con la sua banda e un pacchetto contenente rubli promessi qualche ora prima alla ragazza in cambio della sua mano. Nastas'ja sembra accettare il denaro, rinfacciando a tutti che non ha altra scelta, poich\u00e9 nessuno la prenderebbe senza dote. A questo punto My\u0161kin si offre di sposarla anche senza dote, riconoscendone le qualit\u00e0 morali; sarebbe, infatti, disposto anche a lavorare se non dovessero avere i soldi necessari, e qualche istante dopo esibisce anche la lettera di un avvocato che lo indica come futuro erede di un'enorme quantit\u00e0 di denaro.\nLa ragazza sembra sul punto di acconsentire, confessa di aver sempre aspettato una figura come il principe e di averlo sognato tante volte quando ancora bambina si vedeva vittima delle molestie di Tockij, suo tutore. Tuttavia rifiuta: \u00e8 una donna disonorata e non vuole rovinare un innocente qual \u00e8 il principe. Quindi, chiede a Rogo\u017ein il denaro e, presi i soldi, li getta nell'incredulit\u00e0 generale nel fuoco. Sfida Gavrila ad andarli a riprendere; costui, infatti, pur non amandola, avrebbe accettato di sposarla unicamente per i rubli di dote; e impedisce a tutti gli altri di sottrarre il denaro dalle fiamme. Infine, la ragazza, dopo aver salvato i soldi dal fuoco e averli donati a Gavrila, svenuto nel tentativo di salvaguardare il suo onore non raccattando il denaro dalle fiamme, se ne va via con Rogo\u017ein, lasciando il principe in lacrime.\nTrascorrono 6 mesi ed \u00e8 il maggio del 1869. Un giorno Kolja, che ha preso a frequentare le figlie del generale Epan\u010din, consegna ad Agl\u00e0ja uno strano biglietto del principe My\u0161kin, nel quale egli si interessa alla sua salute e felicit\u00e0:\nStupita, Agl\u00e0ja nasconde il biglietto in una copia del \"Don Chisciotte\".\nTerza puntata.\nLa puntata copre gli eventi dei primi undici capitoli della seconda parte del romanzo.\nTrama.\nIl principe ritorna a Pietroburgo da Mosca dopo aver intascato l'eredit\u00e0 e lasciato i suoi affari agli attendenti. Si reca a casa \u00ccvolgin, dove il consigliere L\u00e8bedev lo informa della presenza di Nastas'ja a Pietroburgo. La ragazza, infatti, ha lasciato Rogo\u017ein poco prima di sposarlo e ora si rifugia a Pietroburgo. Anche Rogo\u017ein \u00e8 ritornato, e il principe decide di andare a fargli visita. A casa di Rogo\u017ein, i due hanno una lunga conversazione: My\u0161kin viene informato da Rogo\u017ein che lui e Nastas'ja si sono riconciliati, nonostante le frizioni e alcuni spiacevoli episodi occorsi a Mosca. Con alcuni flashback si spiega che a Mosca Rogo\u017ein aveva picchiato Nastas'ja e che poi l'aveva aspettata a casa sua senza mangiare e bere per 36 ore; ritornata in compagnia di Keller, e per nulla spaventata, Nastas'ja aveva disprezzato Rogo\u017ein, il quale aveva minacciato di affogarsi se non avesse ottenuto il suo perdono: Nastas'ja, per nulla stupita, gli aveva detto in modo struggente che probabilmente, prima di suicidarsi, avrebbe trovato il coraggio di ammazzarla. Al termine, la donna aveva promesso di sposare Rogo\u017ein.\nNonostante ci\u00f2, Rogo\u017ein teme ancora che Nastas'ja possa cambiare idea e non sposarlo (e venire meno alla promessa di matrimonio per la seconda volta in pochi mesi), poich\u00e9 in realt\u00e0 la ragazza ama, e neanche tanto segretamente, il principe My\u0161kin. L'unico motivo per il quale non sta con lui \u00e8 perch\u00e9 crede di non meritarselo. Terminato il flashback, Lev sembra molto scosso e presagisce che le possa succedere qualcosa di tremendo; confessa, allora, a Rogo\u017ein i suoi dubbi. Per la prima volta fa la sua comparsa in scena il pugnale di Rogo\u017ein, un \"coltello da giardiniere nuovo\" col quale strappa alcune pagine di un libro davanti al principe.\nI due, inoltre, discutono di fede e religione davanti a un dipinto, \"Il corpo di Cristo morto nella tomba\" di Hans Holbein il Giovane, la cui copia si trova a casa di Rogo\u017ein perch\u00e9 suo padre l'aveva acquistata per poterla rivendere e ricavarne del denaro. Ormai sull'uscio di casa, Lev e Parf\u00ebn si scambiano le croci che portano al petto, un gesto col quale i due diventano \"fratelli\", stando alle parole dello stesso My\u0161kin. Prima di lasciare la casa di Rogo\u017ein, il principe viene accompagnato a far visita alla madre malata del ragazzo (Parf\u00ebn rivela che la stessa cosa aveva fatto anche Nastas'ja quando era stata a casa sua).\nSegue una scena nella quale si alternano visioni. Lev inizia ad avere nuovi attacchi di epilessia e si sente male. Mentre egli vaga per Pietroburgo, si accorge che qualcuno lo sta seguendo e che questi \u00e8 proprio Rogo\u017ein, il quale solleva il braccio ed \u00e8 in procinto di pugnalarlo. My\u0161kin grida il suo nome pi\u00f9 volte e viene colto da un attacco epilettico, che lo fa scivolare per le scale e impedisce a Parf\u00ebn di infliggere il colpo mortale. Il principe viene soccorso e in seguito accompagnato a Pavlovsk, dove trascorre la convalescenza in una villa che ha affittato da L\u00e8bedev e sua figlia Vera. Non distante dalla nuova abitazione del principe, vi \u00e8 la tenuta estiva della famiglia Epan\u010din. Kolja accompagna la generalessa e le due figlie a far visita a My\u0161kin. La giovane Aglaja recita dei versi di Puskin alla presenza del principe, ed \u00e8 Kolja a rivelare il riferimento della ragazza al principe povero e al \"Don Chisciotte della Mancia\".\nIrrompe sulla scena Nastas'ja, anche lei trasferitasi a Pavlovsk. Senza scendere dalla sua carrozza, saluta tutti i presenti e, in particolare, Radomskij, un giovane militare amico intimo degli Epan\u010din. Nastas'ja accenna ai debiti di Radomskij e alle cambiali che, su suo suggerimento, sono state ritirate da Rogo\u017ein.\nQuarta puntata.\nGli eventi rappresentati in questa puntata sono relativi agli ultimi due capitoli della seconda parte e ai primi nove \ncapitoli della terza parte del romanzo.\nTrama.\nLa puntata si apre con l'arrivo di Keller a Pavlovsk, presso la residenza di My\u0161kin. Keller, un ex membro della banda di Parf\u00ebn, e poi responsabile di aver fatto firmare delle cambiali al generale \u00ccvolgin, fa un accorato discorso al principe e gli chiede in prestito del denaro. My\u0161kin si rende conto subito delle intenzioni di Keller e senza aspettare pi\u00f9 di tanto lo rassicura che \u00e8 disposto a concedergli la somma richiesta; Keller rimane cos\u00ec impressionato che gli confessa che le sue parole non erano sincere, ma le aveva preparate in modo attento e preciso per colpire dritto al cuore la sensibilit\u00e0 del principe ed estorcergli quei soldi; si apre in modo quasi tenero a My\u0161kin e, senza remore, gli rivela che quei soldi gli sarebbero stati necessari per pagare i propri vizi. Ma anche allora Lev d\u00e0 prova della propria magnanimit\u00e0. Keller, assolutamente sorpreso, non riesce a darsi pace e non pu\u00f2 credere che un simile individuo venga additato da tutti come idiota, date le sue enormi qualit\u00e0 umane e morali. Giunge al punto di non voler pi\u00f9 accettare il denaro del principe, ma poi ci ripensa e chiede una somma molto inferiore a quella inizialmente pattuita, giustificata dalle necessit\u00e0 e dai debiti impellenti.\nSegue una scena nella quale la generalessa Epan\u010din chiede spiegazioni al principe sul biglietto recapitato ad Aglaja nei giorni precedenti. Il principe, arrossendo, rivela il contenuto delle poche righe rivolte alla ragazza e confessa che quando aveva scritto il biglietto ne era innamorato. Infine, Lev rassicura la Prok\u00f2f'evna specificando che ora ama ancora Aglaja, ma soltanto come un fratello.A Pavlovsk, durante un concerto, Nastas'ja affronta Radomskij e gli d\u00e0 la notizia della morte dello zio, un funzionario che avrebbe dilapidato un tesoretto di quasi mezzo milione di rubli dello Stato. A sentire queste parole, il tenente Molovtsov interviene e la minaccia; Nastas'ja lo colpisce, schiaffeggiandolo, e prima che questi possa rispondere all'offesa viene bloccato da My\u0161kin, che lo implora di non colpirla. Nel mentre, Nastas'ja si allontana con Rogo\u017ein.\nAglaja chiede appuntamento al principe e gli mostra una panchina nel parco come luogo prefissato dell'incontro. Qui la ragazza gli spiega che vuole fuggire all'estero perch\u00e9 si vergogna della sua famiglia, e gli chiede di essere sua amica. Lev le parla, allora, del suo amore per Nastas'ja, un sentimento molto forte che in realt\u00e0 \u00e8 solo piet\u00e0; allo stesso tempo egli le rivela anche il turbamento che Nastas'ja gli provoc\u00f2 durante il periodo trascorso a Mosca. Aglaja, stupita, gli spiega come Nastas'ja voglia farla sposare con lui, giacch\u00e9 crede che solo in questo modo il principe possa essere felice.\nQuando My\u0161kin fa ritorno nella sua tenuta, incontra L\u00e8bedev che gli d\u00e0 un resoconto di quanto \u00e8 successo la sera precedente. Il funzionario, infatti, avrebbe perso il portafogli e con alcune allusioni fa ricadere la colpa sul generale \u00ccvolgin.\nQuinta puntata.\nLa puntata va a coprire gli avvenimenti fino al settimo capitolo della quarta parte del romanzo.\nTrama.\nMy\u0161kin si ritrova solo nel cortile della sua villa, intento a leggere le lettere di Nastas'ja ad Aglaja Ivanovna. Poco dopo, egli incontra Nastas'ja: la donna gli spiega che quello sarebbe stato il loro ultimo incontro e si allontana. Parf\u00ebn, nascosto nel parco a pochi passi dai due, si avvicina al principe e lo saluta, non prima di avergli detto che era consapevole dell'amore di Nastas'ja nei suoi confronti e che non era affatto stupito delle sue parole.\nLev ritorna a casa ed \u00e8 ancora una volta L\u00e8bedev ad accoglierlo. Costui gli racconta, ancora con il suo tono allusivo e mediante riferimenti pi\u00f9 o meno espliciti, che ha scoperto la colpevolezza del generale \u00ccvolgin per quel che concerne il furto occorso in casa: il generale avrebbe tentato di restituire la somma a L\u00e8bedev, infilando il portafogli nella sua giacca, in modo da far credere a L\u00e8bedev di essersi confuso e di non aver mai subito alcun furto. L\u00e8bedev si dimostra per\u00f2 assai astuto e, capendo alla perfezione le intenzioni di \u00ccvolgin, non cede subito e prima di chiudere la faccenda preferisce riferire tutto a My\u0161kin. \nSegue un dialogo tra \u00ccvolgin e My\u0161kin. Il generale, un fanfarone che ama raccontare aneddoti personali assolutamente inventati, spesso adattando storielle che legge su riviste e quotidiani, gli parla diffusamente del suo incontro con Napoleone Bonaparte; a differenza di tutti gli altri, per\u00f2, il principe non lo irride ma lo ascolta attentamente, pur capendo benissimo che sono le parole di un bugiardo.\n\u00ccvolgin decide di lasciare la casa, dopo una violenta lite domestica, e nelle ore successive muore tra le braccia di Kolja.\nIl principe viene invitato per la prima volta a una festa di societ\u00e0, organizzata nella tenuta degli Epan\u010din, alla presenza di figure notevoli e molto in vista a Pietroburgo, come la vecchia Belokonskaja. La festa, per\u00f2, termina improvvisamente quando Lev ha un attacco di epilessia.\nSesta puntata.\nL'ultima puntata copre gli avvenimenti riportati dall'ottavo all'undicesimo capitolo della quarta parte del romanzo.\nTrama.\nKolja riporta al principe la notizia della morte del padre, occorsa proprio a pochi passi dalla residenza di My\u0161kin.\nA un incontro organizzato da Aglaja e Nastas'ja a casa di quest'ultima, alla presenza di My\u0161kin e Rogo\u017ein, le due donne iniziano a discutere riguardo al principe e ai suoi sentimenti per Nastas'ja: Agl\u00e0ja rinfaccia a Nastas'ja che l'amore del principe \u00e8 soltanto piet\u00e0. Dopo un lungo confronto, Aglaja, ferita dalla titubanza e delle esitazioni del principe, se ne va; Lev prova a seguirla, ma Nastas'ja lo ferma sulle scale e, incredula che la stia respingendo, sviene tra le sue braccia. Al risveglio abbraccia il principe; Parf\u00ebn, che ha assistito alla scena, se ne va. Nastas'ja \u00e8 in preda all'euforia e va a indossare un abito da sposa nella stanza adiacente, pronta a sposare il principe quanto prima, gi\u00e0 a Pavlovsk. Ha ormai preso la sua decisione e va portata a termine il prima possibile.\nLev, nel frattempo, apprende la notizia della partenza della famiglia Epan\u010din: Agl\u00e0ja, risentita e offesa, ha convinto i suoi genitori a lasciare Pavlovsk. Ed \u00e8 Radomskij a parlare francamente al principe e a spiegargli tutta la situazione. A suo dire, il principe crede di amare due donne ma probabilmente non ama nessuna delle due; la scelta di Agl\u00e0ja, dunque, era stata l'unica possibile giacch\u00e9 non poteva accettare l'idea di condividere l'amore con un'altra donna.\nNastas'ja chiede a Rogo\u017ein di portarla via da Pavlovsk; per l'ennesima volta la ragazza teme di aver commesso un errore per amore di My\u0161kin e non ne vuole pregiudicare l'innocenza e la purezza. Parf\u00ebn, folle d'amore, perdona la donna ancora una volta e accetta la sua proposta. Quando My\u0161kin torna da Nastas'ja per sposarla, non la trova in casa e intuisce quale sia stata la decisione della donna. Prova a cercarla, ma inutilmente, facendo la spola fra l'abitazione di Rogo\u017ein e quella di Nastas'ja. A un tratto \u00e8 Rogo\u017ein ad avvicinarlo e a condurlo a casa sua, senza comunque dargli spiegazioni. Qui scopre il cadavere di Nastas'ja, uccisa da Rogo\u017ein stesso con il pugnale che aveva mostrato al principe precedentemente. I due passano insieme la notte e il principe viene colto da un attacco di epilessia. \nProduzione.\nLo sceneggiato fu prodotto dagli studi televisivi di Milano della RAI per la messa in onda sul Programma Nazionale. La riduzione televisiva de \"L'idiota\" si inseriva nel panorama pi\u00f9 ampio dei romanzi sceneggiati in tv, un format molto apprezzato dalla critica e dal pubblico italiano e che fu anche \u00abl'unico genere di trasmissione di successo completamente \"Italiano\", cio\u00e8 concepito e realizzato in Italia\u00bb. \"L'Idiota\" di Vaccari e Albertazzi segn\u00f2 nel 1959 la riapertura della stagione dei grandi romanzi sceneggiati in TV (in quella stagione vi furono altre sette riduzioni televisive tratte dai romanzi).\nA promuovere il progetto fu l'allora Direttore dei programmi Sergio Pugliese su proposta di Giorgio Albertazzi. Quest'ultimo ha raccontato che una signora incontrata per strada gli avesse dato l'idea di realizzare un adattamento televisivo delle pagine de L'idiota; quando incroci\u00f2 Pugliese, gli raccont\u00f2 l'episodio e il direttore gli disse \u00abBene. Scrivitelo\u00bb. Pugliese affid\u00f2 poi la regia al giovane Vaccari, collaboratore Rai di appena 28 anni e diplomato all'Accademia d'arte drammatica di Roma quattro anni prima.\nCome sottolineato dai quotidiani dell'epoca, la scelta di trasporre \"L'idiota\" rappresentava una grande sfida anche per un artista \u00abcolto e ambizioso\u00bb come Albertazzi a causa delle difficolt\u00e0 eccezionali in ogni fase del suo allestimento, dalla riduzione del testo alla selezione degli interpreti; non mancarono contrasti con il regista Vaccari n\u00e9 con i produttori RAI, per i quali il target di riferimento doveva essere il pubblico medio: tutto ci\u00f2 port\u00f2 a tagliare alcune scene gi\u00e0 provate e a variare il ritmo di certe battute. Albertazzi, a cinquant'anni dalla messa in onda dello sceneggiato, ricord\u00f2 che si cercava \u00ablo specifico televisivo, che non fosse n\u00e9 teatro n\u00e9 cinema\u00bb.\nPer il commento musicale originale ci si affid\u00f2 a Luciano Chailly, compositore illustre e consulente Rai per la musica classica sin dal 1951.\nCast.\nPer quanto concerne il cast, lo sceneggiato poteva contare perlopi\u00f9 su artisti di formazione teatrale, alcuni di primissimo piano e altri all'inizio della propria carriera. Il ruolo del protagonista principe Lev fu interpretato da Giorgio Albertazzi. Anna Proclemer, compagna di Albertazzi, vest\u00ec i panni della donna amata dal principe, Nast\u00e0s'ja Fil\u00ecppovna. Gian Maria Volont\u00e9, che fu tra i migliori attori della storia del cinema, comparve in questo sceneggiato in una delle sue prime prove in assoluto nel ruolo di Rog\u00f2\u017ein e fu proprio grazie a questa riduzione che si fece conoscere al grande pubblico. La scelta di Vaccari di affidare il delicato ruolo di Rog\u00f2\u017ein al talentuoso ma ancora abbastanza sconosciuto Volont\u00e9 venne in prima battuta contestata da Albertazzi; questi chiese ai dirigenti Rai di sostituire l'allora ventiseienne Volont\u00e9 con un attore pi\u00f9 esperto. Pugliese si schier\u00f2 dalla parte del regista, appoggiando la sua scelta, e confermando Volont\u00e9 nel cast.\nAltro attore di spicco a prendere parte allo sceneggiato fu Sergio Tofano, che 10 anni pi\u00f9 tardi recit\u00f2 ne \"I fratelli Karamazov\" di Sandro Bolchi. Anche Gianni Santuccio, il quale qui vest\u00ec i panni del generale \u00ccvolgin, fu nel cast di un altro adattamento televisivo di un romanzo di Dostoevskij, e sempre per la regia di Sandro Bolchi:\" I demoni\" del 1972.\nPer il ruolo di Agl\u00e0ja Ivanovna la scelta di Vaccari era caduta sulla sua fidanzata, la diciannovenne Nicoletta Rizzi. Albertazzi avrebbe chiesto la sostituzione della giovane attrice, ritenuta inadatta al ruolo. Sebbene il regista si trovasse in un primo momento in disaccordo, alla fine fu presa la decisione di affidare il ruolo ad Anna Maria Guarnieri, attrice nota e, nonostante la giovane et\u00e0, con alle spalle gi\u00e0 numerose collaborazioni. In un breve comunicato la Rai diede la notizia che per motivi di salute (\u00abper improvvisa indisposizione\u00bb furono le parole esatte) la Rizzi avrebbe abbandonato le riprese e sarebbe stata sostituita dalla Guarnieri.\nAccoglienza.\n\"L'Idiota\" di Albertazzi e Vaccari rappresentava il primo vero lavoro d'impegno della stagione televisiva, quello che fu definito da molti uno dei pi\u00f9 grossi e seri impegni per la TV italiana; prima ancora della messa in onda, le aspettative erano altissime: \nGi\u00e0 dopo la prima puntata lo sceneggiato ottenne il consenso pressoch\u00e9 unanime del pubblico e della critica. In generale, fu apprezzato lo sforzo di trasposizione e di adattamento del romanzo di Dostoevskij per il pubblico italiano, la qualit\u00e0 delle scene, la regia accurata e propriamente televisiva e l'interpretazione del cast.\nIn particolare, oltre alla prova di Albertazzi, vi furono giudizi estremamente positivi su Lina Volonghi e Sergio Tofano i quali \u00absembravano balzar vivi dalle pagine del romanzo\u00bb; di notevole spessore furono anche le interpretazioni di Volont\u00e9 e Anna Proclemer. Nonostante ci\u00f2, non mancarono di certo critiche meno favorevoli:\nAl netto dei giudizi negativi, si pu\u00f2 tuttavia dire che nel complesso vi fu un'ottima ricezione da parte del pubblico (lo sceneggiato fu visto da circa 15-16 milioni di telespettatori) e della critica; sulle colonne de La Stampa si fece notare il notevole progresso rispetto a molte delle trasposizioni precedenti di uno sceneggiato che \u00abdeve anche ai suoi meriti d'essersi tirata addosso tante critiche\u00bb:\nDistribuzione.\nIn Italia la miniserie \u00e8 stata trasmessa in prima visione Rai 1 in prima serata dal 26 settembre 1959 al 17 ottobre 1959.\nDVD.\nIl 17 settembre 2008 Rai Trade ha annunciato l'uscita di una collana dei grandi sceneggiati RAI. Insieme a RCS e Fabbri, Rai Trade ha prodotto un'edizione DVD dello sceneggiato (EAN 8032807045412) in 3 dischi.\nDifferenze col romanzo.\nLa miniserie rimane fedele al romanzo e rispetta in gran parte lo svolgimento e l'evoluzione delle pagine di Dostoevskij. Vi sono, tuttavia, alcune differenze nell'adattamento televisivo di Albertazzi, dovute perlopi\u00f9 al diverso mezzo espressivo e alle esigenze di sintesi. Tra le maggiori si segnala che nella riduzione lo sceneggiatore tagli\u00f2 fuori completamente il gruppo dei nichilisti, dando maggiore spazio alla vicenda amorosa.\nPersonaggi assenti.\nIppol\u00ect Ter\u00e8nt'ev.\nTra le numerose assenze spicca senza ombra di dubbio quella di un personaggio cardine della vicenda. Nell'adattamento televisivo, infatti, la figura di Ippol\u00ect non viene mai introdotta, nonostante sia un personaggio molto importante nel romanzo: questa scelta ha per forza di cose alterato in parte la trama, causando la soppressione di alcuni episodi o modificandone in maniera vistosa lo svolgimento.\nNel romanzo, ad esempio, Dostoevskij scrive che il principe My\u0161kin si reca a casa di Nastas'ja la sera del suo compleanno accompagnato dal generale \u00ccvolgin, il quale fa prima visita alla sua amante M\u00e0rfa Bor\u00ecsovna Ter\u00e8nt'eva. L\u00ec il principe incontra il figlio malato di quest'ultima, il nichilista Ippol\u00ect, caro amico di Kolja. Nulla di tutto ci\u00f2 \u00e8 stato trasposto nello sceneggiato: il principe sembra, infatti, arrivare da solo a casa di Nastas'ja Fil\u00ecppovna. Non compare, quindi, neanche la scena del tentato suicidio di Ippolit a Pavlovsk; n\u00e9 si d\u00e0 conto della sua lettera di \"addio al mondo\", alla presenza di My\u0161kin, Kolja e Keller.\nNelle pagine di Dostoevskij, quando Nastas'ja decide di sposare il principe, \u00e8 Ippolit a suggerire a My\u0161kin che questa scelta porter\u00e0 Rogo\u017ein a uccidere Agl\u00e0ja Ivanovna per vendicare la perdita della propria donna amata. Nel romanzo, inoltre, trascorrono due settimane dalla proposta di matrimonio al giorno delle nozze; nello sceneggiato, invece, questo spazio temporale si annulla e Nastas'ja fugge via con Rogo\u017ein lo stesso giorno in cui chiede al principe di sposarla.\nPoich\u00e9 i personaggi di Dostoevskij sono legati fra loro da reazioni psicologiche assai complesse, \u00e8 stato sottolineato che privare il principe My\u0161kin di un suo personaggio equivale a privarlo di una parte di s\u00e9 stesso."}
{"id": "2100219", "revid": "309289", "url": "https://it.wikipedia.org/wiki?curid=2100219", "title": "Popovka", "text": "La Popovka () \u00e8 un fiume della Siberia Orientale, affluente di sinistra della Kolyma. Scorre nella Sacha (Jacuzia) e nell'Oblast' di Magadan.\nIl fiume ha origine dagli speroni orientali dei monti Poljarnyj (\u041f\u043e\u043b\u044f\u0440\u043d\u044b\u0439 \u0445\u0440\u0435\u0431\u0435\u0442). Scorre principalmente in direzione nord in un'ampia valle. Sfocia nella Kolyma a una distanza di 1\u00a0058 chilometri dalla foce. La sua lunghezza \u00e8 di 356\u00a0km, l'area del bacino \u00e8 di 8\u00a0350\u00a0km\u00b2. \nIl suo maggior affluente (da sinistra) \u00e8 il Belaja No\u010d' (lungo 176\u00a0km)."}
{"id": "2100220", "revid": "309289", "url": "https://it.wikipedia.org/wiki?curid=2100220", "title": "Zyrjanka (fiume)", "text": "La Zyrjanka \u00e8 un fiume della Russia siberiana orientale (Repubblica Autonoma della Jacuzia), affluente di sinistra della Kolyma.\nNasce nell'estrema parte orientale della Jacuzia dalla piccola catena montuosa dei monti Garmy\u010dan, nel sistema dei monti \u010cerskij, attraversa i monti della Moma raggiungendo il Bassopiano della Kolyma; scorre con direzione mediamente orientale su tutto il percorso, sfociando nella Kolyma nel suo medio corso presso la localit\u00e0 di Zyrjanka.\nIl fiume \u00e8 gelato, mediamente, da ottobre a fine maggio, similmente a tutti gli altri fiumi del bacino. \u00c8 utilizzato per il \"rafting\" e la pesca. Il fiume \u00e8 popolato da: nelma, \"Brachymystax lenox\", temoli, lucci, coregoni, persici, omul."}
{"id": "2100222", "revid": "1543377", "url": "https://it.wikipedia.org/wiki?curid=2100222", "title": "Open matte", "text": "Open matte, letteralmente traducibile in italiano mascherino aperto, \u00e8 un metodo utilizzato principalmente nel campo dell\"'home entertainment\" per convertire un formato cinematografico nativo \"widescreen\" alla visione \"fullscreen\" in un televisore 4/3 semplicemente mediante l'eliminazione del mascherino usato in fase di ripresa cinematografica per produrre un'immagine panoramica.\nProcesso di open matte.\nA differenza del pan and scan, con l'open matte non si perdono porzioni di immagine, ma anzi se ne aggiungono, in particolare si aggiungono le parti che, in sede di ripresa, vengono nascoste dal \"mascherino\". Questo, tuttavia, non garantisce una migliore visione, anzi sovente lo spettatore \u00e8 costretto a vedere dettagli non richiesti, quali ad esempio il microfono che registra il sonoro della scena.\nAll'open matte si arriva, come nel caso del \"pan and scan\", a uso del mercato dell'home video, dove fino a qualche tempo fa le videocassette e i DVD venivano guardati prevalentemente in televisori 4/3, le case di distribuzione hanno avviato un processo di postproduzione cinematografica atto a ottimizzare l'immagine a tutto il quadro della TV 4/3 (cio\u00e8 al formato 1,33:1)."}
{"id": "2100224", "revid": "1745361", "url": "https://it.wikipedia.org/wiki?curid=2100224", "title": "Rabbia (disambigua)", "text": ""}
{"id": "2100227", "revid": "1305772", "url": "https://it.wikipedia.org/wiki?curid=2100227", "title": "Choke", "text": ""}
{"id": "2100229", "revid": "1754196", "url": "https://it.wikipedia.org/wiki?curid=2100229", "title": "Lullaby", "text": "Lullaby (ninna nanna in lingua inglese) pu\u00f2 riferirsi a:"}
{"id": "2100230", "revid": "709565", "url": "https://it.wikipedia.org/wiki?curid=2100230", "title": "Depressione caspica", "text": "La Depressione Caspica (, \"Prikasp\u00ecjskaja n\u00eczmennost'\") \u00e8 una regione geografica dell'Asia centrale, estesa per circa 200.000 chilometri quadrati tutto attorno alle coste settentrionali del mar Caspio, nei territori della Russia europea e del Kazakistan. \u00c8 situata interamente al di sotto del livello medio dei mari: intorno alle coste del grande lago la quota \u00e8 di -26,5 metri.\nDescrizione geografica.\nLa Depressione Caspica dal punto di vista geologico \u00e8 simmetrica alla vasta pianura siberiana occidentale, dalla quale \u00e8 separata dalla \"porta del Turgaj\"; non esiste invece una linea di confine ben definita che la separi dal grande bassopiano sarmatico, che si estende, pianeggiante o debolmente ondulato, sulla gran parte della Russia europea. La depressione caspica \u00e8 parte della pi\u00f9 grande \"depressione aralo-caspica\", che si estende su una vastissima zona di Europa, Medio Oriente e Asia Centrale.\nNella Depressione Caspica sono presenti alcuni importanti giacimenti petroliferi; si rinvengono con discreta frequenza anche importanti accumuli di sale (duomi salini), dovuti al clima arido e al fatto che l'intera regione era un tempo sommersa dal grande mare chiamato \"Paratethis\".\nDal punto di vista idrografico, l'intera regione \u00e8 molto povera. I corsi d'acqua, con le due grosse eccezioni dei bassi corso del Volga e dell'Ural, sono raramente permanenti, dal momento che parecchi di essi si seccano completamente durante la stagione estiva; sono inoltre diffusi i bacini endoreici (come ad esempio i bacini dei due fiumi gemelli \"Malyj Uzen e \"Bol'\u0161oj Uzen, fra i maggiori). Stesso discorso pu\u00f2 essere fatto per i laghi, che sono generalmente piccoli e caratterizzati da elevata salinit\u00e0.\nClima, vegetazione e suolo.\nLa Depressione Caspica \u00e8 una zona prevalentemente caratterizzata da clima arido ed estremamente continentale. Le estati sono ovunque calde, con temperature medie variabili fra i 22 \u00b0C e i 24\u00a0\u00b0C; gli inverni sono invece freddi (temperature medie di gennaio comprese fra i -8\u00a0\u00b0C e i -14\u00a0\u00b0C), anche se poco nevosi.\nDiretta conseguenza delle caratteristiche climatiche \u00e8 la vegetazione, che \u00e8 ovunque molto povera; le zone meno aride, alle estremit\u00e0 occidentali e settentrionali, sono coperte dalla steppa, che trapassa via via nel semideserto procedendo verso sud ed est.\nQuesti mutamenti nel manto vegetazionale si riflettono anche sui suoli: le terre nere (\"\u010dernoz\u00ebm\") caratteristiche della steppa diventano via via pi\u00f9 chiare mano a mano che questa si dirada, producendo suoli color nocciola (\"kastanoz\u00ebm\") spesso interessati da accumuli localizzati di sali."}
{"id": "2100231", "revid": "80339", "url": "https://it.wikipedia.org/wiki?curid=2100231", "title": "Depressione Caspica", "text": ""}
{"id": "2100232", "revid": "80339", "url": "https://it.wikipedia.org/wiki?curid=2100232", "title": "Bassopiano Sarmatico", "text": ""}
{"id": "2100242", "revid": "161374", "url": "https://it.wikipedia.org/wiki?curid=2100242", "title": "Lubavitch", "text": ""}
{"id": "2100245", "revid": "767487", "url": "https://it.wikipedia.org/wiki?curid=2100245", "title": "Bacacay", "text": "Bacacay \u00e8 una municipalit\u00e0 di Seconda classe delle Filippine, situata nella Provincia di Albay, nella Regione del Bicol.\nBacacay \u00e8 formata da 56 baranggay:"}
{"id": "2100247", "revid": "481666", "url": "https://it.wikipedia.org/wiki?curid=2100247", "title": "Haunted", "text": ""}
{"id": "2100250", "revid": "156618", "url": "https://it.wikipedia.org/wiki?curid=2100250", "title": "Montfort-la-Cane", "text": ""}
{"id": "2100251", "revid": "1282260", "url": "https://it.wikipedia.org/wiki?curid=2100251", "title": "Carlo Moiso", "text": "Biografia.\nSi laurea nel 1972 in Medicina e Chirurgia presso l'Universit\u00e0 degli Studi di Roma \"La Sapienza\". Fino al 1976 \u00e8 assistente alla clinica psichiatrica \"Viarnetto\" di Lugano, ove si occupa anche dei programmi di psicoterapia e del servizio antidroga.\nDiventa analista didatta dell'Associazione Europea di Analisi Transazionale (E.AT.A.) e dell'Associazione Internazionale di Analisi Transazionale (I.T.A.A.). \u00c8 il primo analista ad introdurre in Italia l'approccio transazionale, fondando nel 1975 l'Associazione Italiana di Analisi Transazionale (A.I.A.T.) e successivamente l'Istituto di Analisi Transazionale (I.A.T.). Di quest'ultimo ricopre la carica di presidente fino alla morte.\n\u00c8 autore di molti libri e articoli scientifici sull'analisi transazionale e sulla psicologia transculturale. Svolge attivit\u00e0 di consulenza in molti paesi dell'Europa, dell'Asia, delle Americhe e dell'Australia, occupandosi delle influenze che i cosiddetti \"caratteri nazionali\" hanno sulla personalit\u00e0 degli individui e dei gruppi.\nEx giocatore e allenatore di baseball, collabora con l'Associazione Italiana di Psicologia dello Sport (A.I.P.S.) e contribuisce alla nascita della Societ\u00e0 Professionale Operatori in Psicologia dello Sport e delle Attivit\u00e0 Motorie.\nMuore la mattina del 28 novembre 2008, presso la clinica San Raffaele a Rocca di Papa, a causa di un tumore alla prostata diagnosticato 8 anni prima.\nRiconoscimenti.\nDopo la sua morte, le societ\u00e0 italiane di analisi transazionale aderenti alla \"European Association of Transactional Analysis\" (EATA), istituiscono il \"Premio pionieri\", premio alla memoria di Carlo Moiso, Teresa Romanini e Pio Scilligo."}
{"id": "2100253", "revid": "26630", "url": "https://it.wikipedia.org/wiki?curid=2100253", "title": "Mascherino", "text": "Il mascherino \u00e8 un oggetto sagomato, che si pone sulla lente della cinepresa, usato durante le riprese cinematografiche allo scopo di non rendere visibile una parte dell'immagine registrata (generalmente quelle sopra e sotto l'immagine) al fine di ottenere una visione panoramica e il conseguente stampaggio della pellicola in un formato cinematografico appunto \"panoramico\", quale ad esempio il 2,35:1 o l'1,85:1.\nEliminazione del mascherino.\nTalvolta, a uso del mercato dell'home video (dove fino a qualche tempo fa le videocassette e i DVD venivano guardati prevalentemente in televisori 4/3), si utilizza un processo denominato open matte, voluto dalle case di distribuzione in sede di postproduzione cinematografica atto a ottimizzare l'immagine a tutto il quadro della TV 4/3 (cio\u00e8 al formato 1,33:1).\nQuindi non si perdono porzioni di immagine, ma anzi se ne aggiungono, in particolare si aggiungono le parti che, in sede di ripresa, venivano nascoste dal \"mascherino\". Questo, tuttavia, non garantisce una migliore visione, anzi sovente lo spettatore \u00e8 costretto a vedere dettagli non richiesti, quali ad esempio il microfono che registra il sonoro della scena.\nPu\u00f2 capitare che durante la proiezione di un film in un sala cinematografica il proiezionista collochi male il mascherino sulla lente del proiettore, in questo caso pu\u00f2 accadere che risulti visibile il microfono, inducendo gli spettatori sorpresi dalla sua improvvisa e inaspettata comparsa, a ritenere che la produzione cinematografica abbia commesso un errore in sede di ripresa, mentre invece si tratta pi\u00f9 semplicemente di un errore del proiezionista."}
{"id": "2100256", "revid": "400694", "url": "https://it.wikipedia.org/wiki?curid=2100256", "title": "Fashion victim", "text": "Fashion victim (in italiano \"vittima della moda\") \u00e8 un neologismo d'autore, coniato dallo stilista Oscar de la Renta con il quale vengono identificati i soggetti che seguono, in modo passivo e acritico, qualunque dettame della moda.\nDescrizione.\nSi parla di tali soggetti come \"vittime\" per via della vulnerabilit\u00e0 di tali soggetti di fronte al materialismo e alla caducit\u00e0, due dei principali eccessi della moda, e di conseguenza si diviene vittime, da un lato dei pregiudizi sociali, e dall'altro degli interessi dell'industria della moda. \nSecondo Gianni Versace, una donna diventa una \"fashion victim\" quando altera in modo esagerato il proprio look a ogni cambio di stagione."}
{"id": "2100257", "revid": "123938457", "url": "https://it.wikipedia.org/wiki?curid=2100257", "title": "Camellia sinensis", "text": "La Camellia sinensis \u00e8 la pianta del t\u00e8, ossia la specie di pianta le cui foglie e i cui germogli sono usati per produrre il t\u00e8. Appartiene al genere \"Camellia\", un genere di piante della famiglia Theaceae. Tutti i tipi di t\u00e8 traggono origine dalla lavorazione delle foglie, dei germogli e di altre parti di questa pianta: soltanto i metodi di lavorazione differenziano le varie tipologie.\nNomenclatura.\nIl nome \"sinensis\" in latino significa \"cinese\". \"Camellia\" deriva invece dal nome latinizzato del reverendo Georg Joseph Kamel (1661-1706), un gesuita ceco che fu sia missionario nelle Filippine sia celebre botanico. Tuttavia non fu Kamel a scoprire la pianta, n\u00e9 tanto meno ad attribuirle il nome: fu infatti Carlo Linneo, l'ideatore della tassonomia, ancora oggi in uso, a scegliere la denominazione di questo genere in onore al contributo che il gesuita dette alla scienza. Altri nomi della pianta in passato furono \"Thea bohea\", \"Thea sinensis\" (dai quali si credeva derivasse il t\u00e8 nero) e \"Thea viridis\" (che si credeva essere all'origine del t\u00e8 verde). Esistono tuttavia due diverse sottospecie di \"Camellia sinensis\", ossia \"Camellia sinensis sinensis\", detta anche \"China\" (che raggiunge i 5 metri di altezza), e \"Camellia sinensis assamica\", detta \"Assam\", capace di arrivare a 11 metri.\nDescrizione.\n\"Camellia sinensis\" \u00e8 un arbusto eretto, dalle foglie ovato-acuminate, con il margine dentato, di colore verde-chiaro lucente; i fiori semplici di piccole dimensioni, di colore bianco, portano numerosi stami color giallo-oro; \u00e8 originaria della parte continentale del Sud e Sudest Asiatico, ma oggi \u00e8 coltivata in tutto il mondo, soprattutto in regioni a clima tropicale e subtropicale.\nAllo stato naturale pu\u00f2 crescere ben oltre i due metri ma, per facilitarne la coltivazione, generalmente si mantiene a dimensioni di cespuglio sempreverde o di piccolo albero. Le radici sono forti e i fiori possono essere bianchi o gialli, dal diametro di 4 centimetri e a 7 o 8 petali.\nLe foglie sono lunghe dai 4 ai 15\u00a0cm, e larghe dai 2 ai 5\u00a0cm. Una foglia fresca contiene circa il 4% di caffeina.\nUso.\nOlio.\nI semi della \"Camellia sinensis\" possono essere spremuti per ottenere un olio dolciastro usato in cucina, da non confondersi con l'olio essenziale, quello cosiddetto \"dell'albero del t\u00e8\" (\"tea tree oil\" in inglese), che in realt\u00e0 \u00e8 estratto da una pianta differente (Melaleuca alternifolia) e ha uso cosmetico e medicinale.\nL'olio di semi di t\u00e8 viene spremuto a freddo dai semi di \"Camellia oleifera\" o di \"Camellia sinensis\", in Giappone anche dai semi di \"Camellia japonica\", ha un elevato punto di fumo (250\u00a0\u00b0C) ed \u00e8 l'olio da cucina principale in alcune province meridionali della Cina, quali lo Hunan.\nL'olio di semi di t\u00e8 assomiglia all'olio d'oliva e all'olio di vinaccioli d'uva per le sue eccellenti propriet\u00e0 di conservazione e il ridotto contenuto di grassi saturi. L'acido oleico monosaturo pu\u00f2 comprendere fino all'88% degli acidi grassi. \u00c8 ricco di vitamina E (antiossidante) e di altri antiossidanti e non contiene grassi trans naturali.\nOltre all'impiego come condimento, per salse, fritture e produzione di margarina, l'olio di semi di t\u00e8 viene utilizzato per produrre sapone, olio per capelli, lubrificanti, vernici e un olio antiruggine nonch\u00e9 nella sintesi di altri composti ad alto peso molecolare. L'olio di semi di t\u00e8 giapponese viene impiegato per il trattamento dei capelli dei lottatori di sumo e per la \"tempura\" (pastella per fritture).\nBevanda.\nGeneralmente le foglie pi\u00f9 giovani sono destinate alla raccolta per la produzione del t\u00e8 e sono caratterizzate da una leggera peluria bianca o argentata. A seconda dell'et\u00e0 della foglia si hanno qualit\u00e0 di t\u00e8 diverse, dal momento che, con la maturazione, la composizione chimica pu\u00f2 subire dei cambiamenti.\nIn base al tipo di trattamento cui vengono sottoposte le foglie della \"Camellia sinensis\" si possono ottenere prodotti diversi per forma, colore, aroma e sapore: trattando le foglie con il calore subito dopo la raccolta si ottiene il t\u00e8 verde; essiccandole all'aria si ottiene il t\u00e8 bianco; lasciando ossidare completamente le foglie si ottiene il t\u00e8 nero; lasciandole parzialmente ossidare e poi trattandole con il calore si ottiene il t\u00e8 oolong.\nLe foglie di t\u00e8 trattate ed essiccate vengono usate per preparare l'omonima bevanda tramite infusione o decozione.\nColtivazione.\nLa \"Camellia sinensis\" \u00e8 coltivata soprattutto in zone tropicali e subtropicali, nelle quali le precipitazioni possono raggiungere i 2 metri all'anno; il terreno pi\u00f9 adatto \u00e8 quello acido e permeabile, senza ristagni d'acqua.\nTuttavia, \u00e8 necessario ricordare che questa pianta \u00e8 coltivata in tutti i continenti, anche in regioni molto pi\u00f9 a Nord delle aree sopraccitate: \u00e8 il caso della Cornovaglia e dello Stato di Washington, negli Stati Uniti.\nLa temperatura ideale \u00e8 infatti tra i 10\u00b0 e i 30\u00a0\u00b0C , e le coltivazioni possono trovarsi anche a 2.500 m di altitudine (\u00e8 proprio a quote pi\u00f9 elevate che spesso si ottengono i t\u00e8 pi\u00f9 pregiati).\nLa vita produttiva della \"Camellia sinensis\" comincia generalmente dopo 3-4 anni dalla semina, e dura per qualche decina d'anni, anche se esistono esemplari selvatici che superano il secolo d'et\u00e0.\nIn Italia la coltivazione della pianta del t\u00e8 ebbe inizio verso la fine del 1800 presso l'Orto botanico di Pavia grazie a Giovanni Briosi, professore di botanica e direttore dell'orto dal 1883 al 1919.\nDalla pianta originale negli anni '30 Gino Pollacci, anch'egli professore di botanica, riusc\u00ec a ottenere una variet\u00e0 diversa che chiam\u00f2 \"Camellia thea ticinensis\", in grado di resistere al gelido clima invernale della pianura padana. Nel corso degli anni '30 si tent\u00f2 di sperimentare la produzione su larga scala di questa variet\u00e0. Tuttavia le piante coltivate fuori dal loro ambiente naturale possedevano una concentrazione di sostanze chimiche e nutritive diverse. Di conseguenza, le caratteristiche organolettiche di questo t\u00e8 non riuscirono a soddisfare i gusti delle persone. Il risultato port\u00f2 alla rinuncia della produzione di t\u00e8 \"ticinensis\".\nA partire dagli anni '80 Guido Cattolica ha cominciato un esperimento di coltivazione della \"Camellia sinensis\", utilizzando semi e piantine ottenuti dall'Orto botanico di Lucca, messi a dimora nell'area del Compitese (Capannori, LU). In tale zona, caratterizzata da terreni acidi e un microclima particolare che ne fanno l'\"habitat\" ideale per le camelie e le piante acidofile, la \"Camellia sinensis\" ha trovato le condizioni ideali per il suo sviluppo. A oggi sono state messe a dimora circa 800 piante, le foglie delle quali ogni anno vengono regolarmente raccolte, lavorate ed essiccate per produrre piccoli quantitativi di t\u00e8."}
{"id": "2100259", "revid": "1318658", "url": "https://it.wikipedia.org/wiki?curid=2100259", "title": "Forte rosso di Agra", "text": "Il Forte di Agra \u00e8 un patrimonio mondiale dell'umanit\u00e0 dell'UNESCO situato ad Agra, in India. Il forte \u00e8 conosciuto anche come Lal Qila, Fort Rouge e Forte rosso di Agra. Si trova a circa 2,5\u00a0km a nord-ovest dall'altro famosissimo monumento della citt\u00e0, il Taj Mahal.\nLa fortezza deve il suo nome al materiale utilizzato per la costruzione: l'arenaria rossa, menzionata per la prima volta nel 1080 e il primo sultano che si trasfer\u00ec da Delhi alla volta della fortezza fu Sikandar Lodi (1487-1517). In seguito Akbar il Grande (1542-1605) voleva rendere Agra la capitale dell'impero moghul ma arriv\u00f2 nella fortezza solo poco prima della sua morte.\nShah Jahan, il cui regn\u00f2 dur\u00f2 dal 1628 al 1658, effettu\u00f2 molti lavori all'interno erigendo palazzi e moschee di marmo bianco intarsiato con pietre preziose.\nStoria.\nLa struttura attuale fu costruita dai Moghul, anche se in quel luogo esisteva gi\u00e0 un forte dall'XI secolo. Il forte di Agra era in origine in mattoni ed era noto come \"Badalgarh\", sotto il dominio di Raja Badal Singh, Sikarwar ind\u00f9 Rajput intorno al 1475. Appare per la prima volta nelle fonti nel 1080, quando venne conquistato da un esercito Ghaznavide. Sikandar Lodi (1488-1517) \u00e8 stato il primo sultano di Delhi che si trasfer\u00ec ad Agra e visse nel forte. Govern\u00f2 il paese da qui e Agra assunse l'importanza di seconda capitale. Mor\u00ec nel forte nel 1517 e suo figlio, Ibrahim Lodi la tenne per nove anni fino a quando fu sconfitto e ucciso a Panipat nel 1526. Diversi palazzi, pozzi e una moschea sono stati costruiti da lui durante il suo regno.\nLa tomba di Lodi fu costruita con la stessa pietra del Forte di Agra.\nDopo la prima battaglia di Panipat, nel 1526, il vittorioso Babur si stabil\u00ec nel forte, nel palazzo di Ibrahim Lodi. Egli successivamente vi costru\u00ec un pozzo a gradini. L'imperatore Humayun venne incoronato nel forte nel 1530 ma venne poi sconfitto a Bilgram, nel 1540, da Sher Shah. Il forte rimase poi nelle mani dei Suri fino al 1555, quando Humayun lo riconquist\u00f2. Il generale di Adil Shah Suri, Hemu, riconquist\u00f2 Agra nel 1556 ed insegu\u00ec i governanti fino a Delhi dove si scontr\u00f2 con i Moghul nella Battaglia di Tughlaqabad.\nCompresa l'importanza della sua posizione centrale, Akbar ne fece la sua capitale e arriv\u00f2 ad Agra nel 1558. Il suo storico, Abu'l-Fazl, scrisse che il forte in mattoni noto come \"Badalgarh\" era in condizioni di rovina: Akbar lo fece ricostruire con arenaria rossa proveniente da Barauliu, in Rajasthan. Gli architetti fecero le fondazioni ed usarono mattoni nel nucleo interno e arenaria per le superfici esterne. Circa 4.000 uomini lavorarono tutti i giorni per otto anni e il forte fu completato nel 1573.\nMa soltanto durante il regno del nipote di Akbar, Shah Jahan, il sito raggiunse l'attuale struttura. A differenza di suo nonno, Shah Jahan tendeva a costruire edifici in marmo bianco. Egli distrusse alcuni degli edifici precedenti all'interno del forte per costruire il suo.\nAlla fine della sua vita, Shah Jahan venne deposto da suo figlio Aurangzeb. Si dice che Shah Jahan mor\u00ec nella Muasamman Burj, una torre in marmo bianco con un balcone che dava sul Taj Mahal: la vista era proprio sul bellissimo mausoleo che la leggenda vuole che Shah Jahan abbia costruito in memoria della moglie, Mumtaz Mahal.\nIl forte venne invaso e conquistato dall'impero Maratha nei primi anni del XVIII secolo. Successivamente, pass\u00f2 pi\u00f9 volte di mano tra i Maratha e i loro nemici. Dopo la catastrofica sconfitta alla terza battaglia di Panipat, ad opera di Ahmad Shah Abdali nel 1761, i Maratha rimasero fuori dalla regione per il successivo decennio. Infine Mahadji Shinde prese il forte nel 1785. Venne poi perso dai Maratha in favore dei britannici durante la seconda guerra anglo-Maratha, nel 1803.\nIl forte fu teatro di una battaglia nel corso della ribellione indiana del 1857, che port\u00f2 alla fine del dominio sull'India della British East India Company, e port\u00f2 ad un secolo di dominio britannico.\nStruttura.\nIl forte copre una superficie di 380.000 m2 ed ha pianta semicircolare, con il diametro parallelo al fiume e con mura alte 23 metri. Sono intervallate da enormi bastioni circolari, con merli, feritoie, caditoie e marcapiani. Quattro porte si aprono sui quattro lati, e la porta Khizri sul fiume.\nDue delle porte sono degne di nota: la \"porta Delhi\" e la \"porta Lahore.\" Quest'ultima \u00e8 conosciuta popolarmente come \"Amar Singh Gate,\" da Amar Singh Rathore.\nLa monumentale \"porta Delhi\", di fronte alla citt\u00e0 nella zona occidentale del forte, \u00e8 considerata la pi\u00f9 importante delle quattro porte e uno dei capolavori dei tempi di Akbar. Venne costruita intorno al 1568 sia come porta di sicurezza che formale ingresso per l'imperatore, e comprende caratteristiche legate ad entrambi gli usi. Fu impreziosota con intarsi in marmo bianco. Un ponte di legno veniva utilizzato per attraversare il fossato e raggiungere la porta; all'interno, una porta chiamata \"Hathi Pol\" (\"porta dell'elefante\") - sorvegliata da due elefanti in pietra a grandezza naturale, con i loro piloti - aggiungeva un ulteriore livello di sicurezza. Il ponte levatoio, retrattile e ruotabile a 90 gradi, tra la porta esterna ed interna, rendeva l'ingresso inespugnabile. Durante un eventuale assedio, gli aggressori avrebbero dovuto utilizzare degli elefanti per cercare di schiantare le porte della fortezza. La mancanza di spazio diritto per far guadagnare velocit\u00e0 agli elefanti, rendeva inefficace il loro impiego.\nLa porta \u00e8 oggi usata dall'esercito indiano e quindi non \u00e8 aperta al pubblico. I tursti accedono dal forte attraverso la porta Amar Singh.\nIl sito \u00e8 molto importante in termini di storia dell'architettura. Abul Fazal ha riportato che nel forte vennero costruiti cinquecento edifici negli stili del Bengala e Gujarat. Alcuni sono stati demoliti da Shah Jahan per far posto ai suoi palazzi di marmo bianco. La maggior parte degli altri sono stati distrutti dagli inglesi tra il 1803 e il 1862 per creare una caserma. Solo una trentina di edifici Moghul sono sopravvissuti sul lato sud-est, di fronte al fiume. Di questi, la Porta di Delhi e la porta di Akbar oltre a un palazzo - \"Bengalese Mahal\" - sono rappresentativi dell'architettura di Akbar.\nLa \"Akbar Darwazza\" (porta Akbar) venne rinominata porta Amar Singh dai britannici. La porta \u00e8 simile a quella di Delhi. Entrambe sono costruite in arenaria rossa.\nIl \"Bengali Mahal\" \u00e8 anche costruito in arenaria rossa ed \u00e8 oggi diviso in due edifici, \"Akbari Mahal\" e \"Jahangiri mahal\"."}
{"id": "2100263", "revid": "767487", "url": "https://it.wikipedia.org/wiki?curid=2100263", "title": "Camalig", "text": "Camalig \u00e8 una municipalit\u00e0 di Seconda classe delle Filippine, situata nella Provincia di Albay, nella Regione del Bicol.\nCamalig \u00e8 formata da 50 baranggay:"}
{"id": "2100270", "revid": "1543377", "url": "https://it.wikipedia.org/wiki?curid=2100270", "title": "Sambirano", "text": "Il Sambirano \u00e8 un fiume che scorre nel Madagascar nord-occidentale (provincia di Antsiranana).\nNasce dal massiccio dello Tsaratanana e, dopo avere attraversato la citt\u00e0 di Ambanja, \nsfocia nella baia d'Ampasindava (Canale del Mozambico).\nD\u00e0 il suo nome anche alla ampia pianura che attraversa nel suo cammino verso il mare. Si tratta di un bacino estremamente fertile, che gode di un clima caldo e umido, simile a quello della costa orientale dell'isola, laddove generalmente il clima della costa occidentale tende ad essere pi\u00f9 secco."}
{"id": "2100273", "revid": "729019", "url": "https://it.wikipedia.org/wiki?curid=2100273", "title": "Boeing OC-135B Open Skies", "text": "Il Boeing OC-135 Open Skies \u00e8 un quadrimotore a getto da osservazione sviluppato dalla Boeing nei primi anni novanta a partire dal progetto del WC-135 Constant Phoenix e quindi deriva dall'aereo di linea Boeing 707. Viene utilizzato dalla U.S. Air Force statunitense per voli disarmati sui territori delle nazioni firmatarie del trattato Open Skies.\nSviluppo.\nTre OC-135B sono stati modificati dalla Aeronautical Systems Center del 4950th Test Wing presso la Wright-Patterson Air Force Base in Ohio.\nIl primo OC-135B fu assegnato al 24th Reconnaissance Squadron di base sulla Offutt AFB e che raggiunse la prontezza operativa (\"initial operational capability\") con l'OC-135B nell'ottobre del 1993. Sul velivolo \u00e8 stato installato un insieme basico di equipaggiamenti di navigazione e di sensori e attualmente \u00e8 conservato presso l'Aerospace Maintenance and Regeneration Center della Davis-Monthan Air Force Base vicino Tucson, Arizona.\nAltri due OC-135B, equipaggiati con tutti i sensori consentiti dal trattato, furono consegnati nel 1996. Tra i sensori presenti nella configurazione completa, adesso risultano uno scanner agli infrarossi, un radar ad apertura sintetica e sensori per scansioni video.\nTecnica.\nIl velivolo prevede posti all'interno per 35 persone e comprende l'equipaggio addetto al pilotaggio, il personale di manutenzione delle apparecchiature, rappresentanti di paese stranieri e il personale del Reparto Americano del \"Defense Threat Reduction Agency\" (DTRA).\nL'equipaggiamento fotografico comprende tre KS-87E, una montata in verticale e due in obliquo, utilizzate per fotografie a bassa quota 900 m (3\u00a0000\u00a0ft). In alta quota (10\u00a0000 m) viene utilizzata una macchina fotografica panoramica KA-91C, in grado di effettuare ampie scansioni da un lato all'altro del aereo.\nIl sistema di registrazione dei dati (\"Data Annotation And Recording System - DARMS\") registra quota, ora e dati provenienti dalle macchine fotografiche e registra per ogni immagine la posizione, la quota, i parametri di volo dell'aereo e altre informazioni. Il sistema registra ogni fotografia scattata e la salva insieme ai dati su un floppy disk da 3 pollici e mezzo. I dati in ingresso vengono forniti con una tastiera e una trackball. L'operatore al sensore e il responsabile della missione visualizzano le immagini complete di dati su due monitor VGA a colori da 12 pollici della Barco.\nIl controllo delle macchine fotografiche \u00e8 gestito da una console a quattro posti. Gli operatori ai sensori, regolano le macchine singolarmente in base alla copertura nuvolosa, alle foto precedenti e alle esigenze della missione. Sulla console di controllo sono riportate tutte le informazioni gi\u00e0 elencate pi\u00f9 i controlli del sistema di raffreddamento delle macchine fotografiche, cronometri, ossigeno di emergenza, interfonico e luci individuali. \u00c8 presente anche una console a quattro posti per i responsabili della missione, che riporta tutti i dati a similitudine degli operatori ai sensori e differisce solo per l'assenza dei sistemi di controllo delle macchine fotografiche e del sistema DARMS.\nSette sistemi di raffreddamento di tipo commerciale Norcoid Tek II, ognuno dotato di una unit\u00e0 refrigerante autonoma, mantengono la temperatura e l'umidit\u00e0 stabile per consentire le massime prestazioni alla pellicola fotografica. I sistemi possono essere sbarcati dall'aereo se necessario e sono in grado di conservare 12\u00a0km di pellicola ognuno.\nSistemi di navigazione.\nNel corso delle sue missioni per la verifica del trattato Open Skies, l'aereo vola lungo una rotta gestita senza fare affidamento sui sistemi di radioassistenza basati a terra. I dati per la navigazione vengono forniti da un sistema commerciale Litton 92 INS/GPS, che consiste in un sistema di navigazione inerziale (INS), integrato con un sistema Global Positioning System (GPS).\nIl GPS fornisce dati di correzione per l'INS e il sistema integrato consente sia il mantenimento della rotta, sia l'invio dei dati precisi di latitudine, longitudine, tempo, angolo di rollio e altitudine barometrica al DARMS e ai sistemi di controllo delle macchine fotografiche. Un sistema a parte di misurazione della velocit\u00e0 fornisce i dati di velocit\u00e0 vera all'INS.\nUn sistema combinato di radar altimetri fornisce la quota precisa rispetto al suolo, sia per le esigenze di pilotaggio che per il DARMS e le annotazioni sulle immagini. Il sistema \u00e8 preciso per quote tra gli 0 e i 50\u00a0000 piedi (15\u00a0000 m) sul livello del suolo ed \u00e8 affiancato sul pannello strumenti dei piloti da un altimetro con indicazioni in metri, utile nel caso di sorvolo di nazioni che utilizzano il sistema metrico per i riferimenti di quota.\n\u00c8 in corso un aggiornamento degli apparati di navigazione mediante l'adozione di un \"Block 30 Pacer Crag Navigational System Upgrade\", una prima fase per rendere i sistemi pienamente compatibili con i nuovi standard obbligatori richiesti dall'ICAO regolati dalle linee guida Global Air Traffic Management e Global Air Navigation Standards.\nModifiche.\nLe modifiche principali in corso sugli OC-135B riguardano le quattro macchine fotografiche. Le altre modifiche sono relative al bagagliaio, alla avionica, alle console degli operatori dei sensori e del controllo missione e l'installazione di una Auxiliary Power Unit (APU).\nAltre modifiche sono relative ai sistemi di supporto all'equipaggio e comprendono un nuovo sistema ad ossigeno gassoso in sostituzione dell'attuale sistema ad ossigeno liquido, per consentire una maggiore compatibilit\u00e0 con la dotazione degli aeroporti nel mondo, un sistema di illuminazione fluorescente in cabina per migliorare l'illuminazione per le operazioni e le ispezioni. La realizzazione di un tavolo riunioni a quattro posti con interfonico, illuminazione ed ossigeno utilizzabile dai comandanti di missione di entrambi i paesi ospitato e ospitante. Un interfonico a quattro canali per consentire comunicazioni simultanee tra i diversi membri dell'equipaggio.\nL'APU consente l'avviamento dei motori e la fornitura di energia elettrica e aria condizionata in cabina indipendentemente dai sistemi a terra. La turbina \u00e8 costruita dalla Allied Signal, mentre l'installazione \u00e8 stata curata dalla E-Systems e dalla World Auxiliary Power Company.\nGli aerei sono assegnati dall'Air Combat Command al 55th Wing, 45th Reconnaissance Squadron, Offutt Air Force Base vicino Omaha in Nebraska, per le operazioni, addestramento e manutenzione. Quando richiesto, l'ACC incarica il reparto di trasportare un team di osservazione DTRA presso un aeroporto tra quelli convenuti come luogo di partenza delle missioni Open Skies, e da l\u00ec inizia il volo di osservazione. Al termine il team ritorna negli Stati Uniti.\nBibliografia.\nLa voce include dati rilasciati nel pubblico dominio dal Governo degli Stati Uniti all'indirizzo web:"}
{"id": "2100275", "revid": "122920212", "url": "https://it.wikipedia.org/wiki?curid=2100275", "title": "Ambrosio O'Higgins", "text": "Genealogia e giovent\u00f9.\nAmbrose O'Higgins era figlio di Charles O'Higgins (figlio di Roger O'Higgins e Margaret Brehan) e di Margaret O'Higgins (figlia di William O'Higgins e Winnifred O'Fallon).\nIl nonno di Charles O'Higgins, Sean Duff O'Higgins, vantava il titolo territoriale di Tiarna, o Signore di Ballinary, e spos\u00f2 Margaret O'Conor, nobile della Casa Reale degli O'Conor del castello di Ballintuber, che govern\u00f2 l'Irlanda fino all'anno 1000.\nLa famiglia O'Higgins aveva molti terreni nelle contee irlandesi di Sligo, Westmeath e Mayo, ma in seguito all'esproprio dei cattolici fatto da Oliver Cromwell, ed alla deportazione degli abitanti di Sligo seguita alla conquista di Cromwell, le terre degli O'Higgins diminuirono in modo considerevole.\nA causa dell'usurpazione della loro terra gli O'Higgins emigrarono nella contea di Meath, dove divennero piccoli agricoltori lavorando al servizio della famiglia Rowley-Langford. Per la precisione si dice che Ambrose fosse stato al servizio di Lady Jane Rawley.\nNel 1751 Ambrose arriv\u00f2 a Cadice, dove si dedic\u00f2 al commercio come impiegato della Butler Trading House. Da irlandese cattolico fu in grado di emigrare legalmente nell'America spagnola nel 1756.\nGovernatore del Cile.\nDopo essere entrato nel Servizio Imperiale Spagnolo, si spost\u00f2 nella colonia di R\u00edo de la Plata, nell'odierna Argentina, dove tent\u00f2 qualche avventura commerciale. In seguito fu assunto come disegnatore ed ingegnere dagli spagnoli.\nFu qui che John Garland, altro ingegnere irlandese al servizio della Spagna, lo convinse a trasferirsi nella vicina, meno colonizzata, colonia del Cile. Fece velocemente carriera divenendo governatore militare (\"Capit\u00e1n General\") del Cile.\nIn questo periodo ebbe una relazione con Isabel Riquelme, una creola la cui famiglia faceva parte della casa regnante spagnola. Da questa unione non ufficiale nacque Bernardo O'Higgins, che in seguito guid\u00f2 il Cile verso l'indipendenza dall'impero spagnolo.\nNonostante Ambrose non abbia mai riconosciuto come legittimo il figlio, pag\u00f2 per la sua educazione in Inghilterra lasciandogli in eredit\u00e0 le sue propriet\u00e0 in Per\u00f9 e Cile.\nCome Governatore Reale del Cile, uno degli avamposti spagnoli pi\u00f9 poveri, remoti e problematici, O'Higgins fu estremamente attivo, promuovendo la costruzione di una strada che collegasse la capitale Santiago al porto di Valpara\u00edso (parte della quale \u00e8 tuttora in uso), del Palacio de La Moneda di Santiago, e della creazione di un efficiente servizio postale tra la colonia di La Plata e la Capitaneria generale del Cile.\nVicer\u00e9 del Peru'.\nNel 1796 O'Higgins fu nominato vicer\u00e9 del Per\u00f9. La terra sotto il suo controllo comprendeva gli odierni Per\u00f9, Cile, Bolivia, Argentina nord-occidentale e parte del Brasile occidentale.\nIl Per\u00f9 era la colonia pi\u00f9 ricca dell'intero impero, per cui questo vicereame era il pi\u00f9 ambito di tutta l'America spagnola. Ricopr\u00ec questa carica fino alla morte, giunta nel 1801.\nEredit\u00e0.\nVarie citt\u00e0, baie ed altre scoperte spagnole nelle Americhe presero il nome del paese di nascita del vicer\u00e9 durante il suo mandato. \u00c8 il caso di Vallenar (originariamente chiamata \"San Ambrosio de Ballenary\") in Cile o Baia di Vallenar in Alaska"}
{"id": "2100277", "revid": "115533", "url": "https://it.wikipedia.org/wiki?curid=2100277", "title": "OC-135B Open Skies", "text": ""}
{"id": "2100280", "revid": "547034", "url": "https://it.wikipedia.org/wiki?curid=2100280", "title": "Will Chalker", "text": "Carriera.\nNato nell'East Sussex, e con un passato di boxeur amatoriale, Will Chalker comincia la propria carriera di fotomodello all'et\u00e0 di venti anni nel 2000, lasciando il suo lavoro di muratore, dopo aver realizzato un book fotografico.\nDa quel momento in poi, \u00e8 comparso in diverse campagne pubblicitarie di numerosi marchi di moda come YSL, Perry Ellis, e Paul Smith. Dal 2003, ha inoltre sfilato per Gucci, John Galliano, D&amp;G. Nel 2004 \u00e8 diventato il primo uomo ad essere nominato come \"miglior modello dell'anno\", durante i British Fashion Awards."}
{"id": "2100281", "revid": "20455902", "url": "https://it.wikipedia.org/wiki?curid=2100281", "title": "Nannarella", "text": ""}
{"id": "2100283", "revid": "287204", "url": "https://it.wikipedia.org/wiki?curid=2100283", "title": "Parlami d'amore (film)", "text": ""}
{"id": "2100284", "revid": "104458", "url": "https://it.wikipedia.org/wiki?curid=2100284", "title": "Club Italia", "text": "Il Club Italia \u00e8 un progetto giovanile della FIPAV."}
{"id": "2100293", "revid": "118187228", "url": "https://it.wikipedia.org/wiki?curid=2100293", "title": "Fullscreen", "text": "Fullscreen, letteralmente traducibile in italiano a tutto schermo, \u00e8 un termine usato per definire l'\"aspect ratio\" (8:6) dei film, ovvero un film il cui formato cinematografico originale \u00e8 1,33:1 (cio\u00e8 4:3) si adatter\u00e0 in \"fullscreen\" in un televisore 4:3. Diversamente, lo \"schermo pieno\" per un televisore sar\u00e0 per i formati nativi 1,78:1 (16:9 appunto), ma in questo caso si parler\u00e0 di widescreen.\nCuriosit\u00e0.\nAlcuni registi cinematografici, , ergo girare gi\u00e0 nel formato originario dello schermo televisivo (4:3 = 1,33:1 appunto), si riteneva fosse ottimale."}
{"id": "2100296", "revid": "183694", "url": "https://it.wikipedia.org/wiki?curid=2100296", "title": "Lodovico Barassi", "text": "Biografia.\nHa insegnato alle Universit\u00e0 degli Studi di Perugia, Genova e Bari. In seguito ha lavorato all'Universit\u00e0 Cattolica del Sacro Cuore di Milano, dove \u00e8 stato professore ordinario di Diritto civile e incaricato di Diritto del lavoro dal 1928 al 1942.\nIntrodusse l'idea che le leggi sul lavoro fossero applicabili al lavoro subordinato e che questo dovesse essere individuato dalla eterodirezione da parte del datore di lavoro, in contrapposizione all'organizzazione del lavoro da parte dello stesso lavoratore caratteristica del lavoro autonomo. \nFra i contributi di Barassi al diritto civile, possiamo ricordare, a titolo meramente d'esempio, la sussumibilit\u00e0 dei diritti sulle opere dell'ingegno entro lo schema del diritto di propriet\u00e0."}
{"id": "2100303", "revid": "697352", "url": "https://it.wikipedia.org/wiki?curid=2100303", "title": "Mikkel Borch-Jacobsen", "text": "Biografia.\nDopo studi in filosofia con Philippe Lacoue-Labarthe e Jean-Luc Nancy, due filosofi vicini a Jacques Derrida, sostiene una tesi su \"Il soggetto freudiano\" a Strasburgo nel 1981 e insegna presso il dipartimento di psicanalisi di Vincennes, bastione di Jacques Lacan. Nel 1983 partecipa a un incontro sull'ipnosi presso l'ospedale Fernand Vidal assieme a L\u00e9on Chertok, Ren\u00e9 Girard e Fran\u00e7ois Roustang. Rinuncia a diventare psicanalista e parte per gli Stati Uniti nel 1986. Nel 1987 \u00e8 insignito del \"Prix de la Psyche\" dell'Association Fran\u00e7aise d'\u00c9tudes et de Recherches Psychiatriques. \u00c8 attualmente professore di letteratura comparata presso l'Universit\u00e0 di Washington a Seattle."}
{"id": "2100310", "revid": "115533", "url": "https://it.wikipedia.org/wiki?curid=2100310", "title": "OC-135B", "text": ""}
{"id": "2100319", "revid": "287204", "url": "https://it.wikipedia.org/wiki?curid=2100319", "title": "Warped Tour 2003 Tour Compilation", "text": "Warped Tour 2003 Tour Compilation \u00e8 la sesta compilation del Warped Tour, pubblicata il 3 giugno 2003."}
{"id": "2100320", "revid": "1305772", "url": "https://it.wikipedia.org/wiki?curid=2100320", "title": "Blood Meridian", "text": ""}
{"id": "2100323", "revid": "799790", "url": "https://it.wikipedia.org/wiki?curid=2100323", "title": "Mahiro Maeda", "text": "Biografia.\nTerminati gli studi artistici entr\u00f2 nello staff di Hayao Miyazaki per la realizzazione di \"Nausica\u00e4 della Valle del vento\" come semplice intercalatore; in seguito al successo di questo lungometraggio Miyazaki fonder\u00e0 lo Studio Ghibli e Maeda lo seguir\u00e0 lavorando per conto di Miyazaki anche in \"\" e \"Porco Rosso\"; durante la permanenza nello staff Ghibli partecipa anche alla realizzazione di \"Omohide poro poro\" di Isao Takahata.\nAlla fine degli anni ottanta collabora con lo studio Gainax per la realizzazione della celebre serie \"Neon Genesis Evangelion\" di Hideaki Anno, in questa occasione il contributo di Maeda \u00e8 fondamentale per la realizzazione degli \"Angeli\".\nDurante gli anni '90 cura il design di diversi lavori per conto di differenti studi: tra i principali si ricordano: \"Il club della magia!\", \"I cieli di Escaflowne\", \"Last Exile\" e \"Gate Keepers 21\".\nAlla fine degli anni novanta si accasa allo studio Gonzo e realizza per conto di questa societ\u00e0 i suoi primi lavori in qualit\u00e0 di autore; nel 1998 realizza \"Blue submarine no. 6\". Tra il 2001 e il 2002 d\u00e0 alla luce \"\", ispirata alla celebre saga di videogame.\nNel 2003, in virt\u00f9 dei suoi successi in patria, viene chiamato dalle sorelle Wachowski a dirigere due episodi della serie di cortometraggi animati Animatrix. I due episodi sono in realt\u00e0 un'unica storia divisa in due parti dal titolo \"Il secondo Rinascimento\", scritta dai Wachowski. Nello stesso anno viene chiamato anche dal regista statunitense Quentin Tarantino per realizzare la parte \"anime\" contenuta nel film \"\", che narra le origini del personaggio di O-Ren Ishii.\nNel 2004 realizza la serie \"Gankutsuou - Il conte di Montecristo\" ottenendo diversi riconoscimenti internazionali per lo stile innovativo utilizzato; in Nord America ha ottenuto anche un premio come miglior prodotto dell'anno."}
{"id": "2100331", "revid": "62748", "url": "https://it.wikipedia.org/wiki?curid=2100331", "title": "Book fotografico", "text": "Il book fotografico, anche chiamato semplicemente book, \u00e8 un album fotografico che raccoglie una serie di fotografie del modello, o aspirante tale, e che ha lo scopo di fornire una idea su quali siano le principali caratteristiche fisiche ed espressive del soggetto o per esporre un abito o un oggetto di vendita esposto dal modello.\nLe fotografie utili ad un book sono realizzate esclusivamente da un fotografo di moda professionista, e rappresentano il principale sistema di conoscenza di un modello da parte delle varie agenzie di moda. Nel caso dei modelli professionisti il book viene aggiornato di volta in volta con gli scatti relativi ad i lavori pi\u00f9 recenti, ed eventualmente le copertine o i servizi per riviste del settore, che si vanno ad aggiungere alle foto dei primi lavori (\"tear sheet\")\nPer abbattere gli alti costi relativi alla realizzazione di un book, spesso gli aspiranti modelli e modelle ricorrono al Time For Print, una collaborazione con il fotografo, che esegue gratuitamente il proprio servizio, mantenendo per\u00f2 nel proprio portfolio gli scatti al soggetto."}
{"id": "2100334", "revid": "812894", "url": "https://it.wikipedia.org/wiki?curid=2100334", "title": "All the Pretty Horses", "text": ""}
{"id": "2100338", "revid": "1833487", "url": "https://it.wikipedia.org/wiki?curid=2100338", "title": "Coltello da burro", "text": "Il coltello da burro \u00e8 un tipo di coltello usato per spalmare il burro a tavola.\nDescrizione.\nHa la dimensione un poco inferiore di un normale coltello da tavola, completamente in metallo o con manico in legno o plastica. La lama, non affilata, \u00e8 corta, larga e liscia, ma la caratteristica principale \u00e8 quella di avere la punta molto arrotondata.\nNon \u00e8 una posata individuale ma \"da servizio\", segue il burro sul piatto o burriera con cui va in tavola. Si usa per spalmare su pane o tartine il burro in panetto a temperatura ambiente o gi\u00e0 preparato in riccioli."}
{"id": "2100340", "revid": "287204", "url": "https://it.wikipedia.org/wiki?curid=2100340", "title": "Ambrosius Ehinger", "text": "Biografia.\nEhinger fu determinante per la famiglia di banchieri Welser a Madrid, quando iniziarono a pianificare la conquista della Nuova Granada. I Welser lo nominarono primo governatore, mandando quale loro rappresentante lo spagnolo Luis Gonz\u00e1lez de Leyva. Giunsero a Santa Ana de Coro nel 1529 con 281 coloni, chiamando la nuova colonia Piccola Venezia (Klein-Venedig). Quasi subito Ehinger rimpiazz\u00f2 Gonz\u00e1lez de Leyva con Nikolaus Federmann.\nNell'agosto 1529 Ehinger fece la propria prima spedizione al lago di Maracaibo, scarsamente contrastato dal popolo indigeno dei Coquibacoa. Dopo aver vinto una serie di sanguinose battaglie fond\u00f2 l'insediamento di Maracaibo l'8 settembre 1529. Ehinger chiam\u00f2 la citt\u00e0 Neu N\u00fcrnberg (Nuova Norimberga) mentre il lago prese il nome del valoroso cacique dei Coquibacoa, morto in battaglia. La citt\u00e0 fu rinominata in Maracaibo dopo che gli spagnoli la conquistarono.\nEhinger si ammal\u00f2 di malaria e decise di riposarsi tra i comfort della relativamente civilizzata Hispaniola, lasciando temporaneamente il comando a Federmann il 30 luglio 1530.\nDopo il ritorno Ehinger, con 40 cavalli, 130 fanti ed innumerevoli alleati indiani, part\u00ec da Coro il 1\u00ba settembre 1531 per la sua seconda spedizione nel dorato occidente. Attraversarono i monti Oca giungendo a Valledupar, lungo il fiume Cesar, e poi a Zapatosa. La spedizione si ferm\u00f2 qui per 3 mesi, per poi proseguire a sud, dove incontrarono una fiera resistenza delle trib\u00f9 indigene, tanto da convincerli a tornare ad est lungo il fiume Lebrija. In questa spedizione furono obbligati a mangiare i propri cavalli ed i cani, perdendo molti degli indiani al seguito a causa, soprattutto, del freddo patito sulle montagne. Appena ripartirono verso casa furono attaccati dai Chitareros il 27 maggio 1533. Ehinger ed il capitano Est\u00e9ban Mart\u00edn caddero in un profondo burrone, dove furono colpiti dalle frecce degli indiani. Ehinger ricevette nel collo una freccia avvelenata. Nonostante i soccorsi portati dal frate agostiniano, Vicente de Requejada, Ambrosius Ehinger mor\u00ec il 31 maggio 1533 e fu sepolto sotto un albero. La spedizione torn\u00f2 a Coro senza di lui."}
{"id": "2100341", "revid": "201394", "url": "https://it.wikipedia.org/wiki?curid=2100341", "title": "Balla e difendi", "text": "Balla e difendi \u00e8 una raccolta di canzoni di 4 storici gruppi \"underground\" di Roma - Banda Bassotti, Filo da Torcere, Red House e AK 47 - pubblicata su disco in vinile nel 1991 dall'etichetta Gridalo Forte.\nIn apertura e in chiusura del disco ci sono due brevi frammenti di canzoni del gruppo inglese punk Oi! Blaggers I.T.A.: \"We are Reds\" (Intro) e \"If the Kids Are United...\" (Reprise), cover dell'omonima canzone degli Sham 69.\nIl disco \u00e8 stato ripubblicato su CD nel 2004."}
{"id": "2100350", "revid": "197778", "url": "https://it.wikipedia.org/wiki?curid=2100350", "title": "Joseph Hachem", "text": ""}
{"id": "2100351", "revid": "1305772", "url": "https://it.wikipedia.org/wiki?curid=2100351", "title": "The Road", "text": ""}
{"id": "2100361", "revid": "599013", "url": "https://it.wikipedia.org/wiki?curid=2100361", "title": "Zardari", "text": ""}
{"id": "2100366", "revid": "767487", "url": "https://it.wikipedia.org/wiki?curid=2100366", "title": "Abs Breen", "text": "Abz \u00e8 stato uno dei 5 componenti della boy band inglese dei 5ive. Dopo lo scioglimento del gruppo, \u00e8 stato l'unico componente dei 5ive a proseguire una carriera da solista. Ha avuto tre singoli nella top ten britannica."}
{"id": "2100369", "revid": "767487", "url": "https://it.wikipedia.org/wiki?curid=2100369", "title": "Sospensione iostilica", "text": "La sospensione iostilica \u00e8 la modalit\u00e0 di collegamento tra splancnocranio (mascella e mandibola derivate dai primi archi branchiali) e il condrocranio (parte del cranio contenente l'encefalo pi\u00f9 le sue strutture accessorie).\nQuesto tipo di sospensione \u00e8 presente nei condroitti evoluti e in modo modificato negli Osteitti Teleostei.\nLo splancnocranio risulta formato dal palatoquadrato superiormente e dalla cartilagine di meckel inferiormente, in questo tipo di sospensione il palatoquadrato differentemente dalla sospensione anfistilica \u00e8 connesso solo anteriormente al condrocranio collegandosi all'osso etmoide, posteriormente risulta \"sospeso\" e si lega all'iomandibolare a sua volta legato alla capsula otica del condrocranio il tutto \u00e8 tenuto insieme da legamenti.\nQuesto tipo di sospensione permette la protrusione in avanti della bocca osservabile molto bene negli squali e nei pesci teleostei quando si alimentano.\nIl vantaggio \u00e8 poter catturare prede di maggior dimensioni, gli squali sono spesso al vertice della catena alimentare marina."}
{"id": "2100373", "revid": "1226", "url": "https://it.wikipedia.org/wiki?curid=2100373", "title": "The Wind from Nowhere", "text": ""}
{"id": "2100375", "revid": "834", "url": "https://it.wikipedia.org/wiki?curid=2100375", "title": "The Drowned World", "text": ""}
{"id": "2100376", "revid": "118530", "url": "https://it.wikipedia.org/wiki?curid=2100376", "title": "Autismo", "text": "Lautismo (dal greco , a\u00fct\u00f3s - \"stesso\") \u00e8 un disturbo del neurosviluppo caratterizzato dalla compromissione dell'interazione sociale e da deficit della comunicazione verbale e non verbale che provoca ristrettezza d'interessi e comportamenti ripetitivi. I genitori di solito notano i primi segni entro i due anni di vita del bambino e la diagnosi certa spesso pu\u00f2 essere fatta entro i trenta mesi di vita. Attualmente risultano ancora sconosciute le cause di tale manifestazione, divise tra cause neurobiologiche costituzionali e psicoambientali acquisite.\nPi\u00f9 precisamente, data la variet\u00e0 di sintomatologie e la complessit\u00e0 nel fornirne una definizione clinica coerente e unitaria, \u00e8 recentemente invalso l'uso di parlare pi\u00f9 correttamente di Disturbi dello Spettro Autistico (DSA o, in inglese, ASD, Autistic Spectrum Disorders), comprendendo tutta una serie di patologie o sindromi aventi come denominatore comune le suddette caratteristiche comportamentali, sebbene a vari gradi o livelli di intensit\u00e0.\nA livello di classificazione nosografica, nel DSM-IV \u00e8 considerato rientrare nella categoria clinica dei disturbi pervasivi dello sviluppo, cui appartengono, fra le varie altre sindromi, anche la sindrome di Asperger, la sindrome di Rett e il disturbo disintegrativo dell'infanzia.\nCon l'uscita del DSM-5, la categoria dei disturbi pervasivi dello sviluppo e tutti i disturbi in essa compresi (con l'eccezione della sindrome di Rett) \u00e8 stata sostituita da un unico disturbo che li comprende tutti: il disturbo dello spettro dell'autismo o pi\u00f9 comunemente \"disturbi dello spettro autistico\". L'asse a cui il disturbo fa riferimento \u00e8 quella dei disturbi del neurosviluppo.\nPurtroppo la presenza dei disturbi dello spettro autistico nel DSM alimenta la gi\u00e0 presente confusione riguardo al considerare l'autismo (lo spettro autistico) non come una sindrome pi\u00f9 di competenza della neuropsichiatria (in quanto sindrome di origine neurologica) ma della psichiatria (classificandola come disturbo prettamente mentale).\nStoria.\nPrima del Ventesimo secolo non esisteva il concetto clinico di autismo; tra i precursori della ricerca di merito nel XIX secolo, vi fu anche John Langdon Down (che nel 1862 scopr\u00ec la sindrome che porta il suo nome), e che aveva approfondito alcune manifestazioni cliniche che oggi verrebbero classificate come autismo e Ludwig Binswanger per il quale \u201cl'autismo consiste nel distacco dalla realt\u00e0, insieme con una prevalenza pi\u00f9 o meno marcata della vita interiore\u201d.\nIl termine autismo deriva dal greco \"\u03b1u\u03c4\u03cc\u03c2\" ([aw'tos], significa \"stesso\"), e fu inizialmente introdotto dallo psichiatra svizzero Eugen Bleuler nel 1911 per indicare un sintomo comportamentale della schizofrenia; sui lavori precedentemente svolti da Emil Kraepelin.\nNell'antichit\u00e0 e nel folklore europeo si attribuiva l'autismo e altri disturbi alle fate, che si credeva sostituissero di nascosto i propri neonati, denominati \"Changeling\" o \"Servan\", con quelli umani.\nIl termine autismo inteso in senso moderno \u00e8 stato utilizzato per la prima volta da Hans Asperger (1906-1980) nel 1938.\nIn seguito si pass\u00f2 a indicare una specifica sindrome patologica nel 1943 a opera di Leo Kanner (1894-1981), che parl\u00f2 di \"autismo infantile precoce\".\nRapporti storici fra autismo e psicoanalisi.\nLe origini dei rapporti.\nPrima di Leo Kanner, Melanie Klein descrisse negli anni Trenta del XX secolo un caso che lei chiama di psicosi infantile e che oggi verrebbe diagnosticato come autistico. Dopo di lei e dopo Kanner, che dette il nome alla sindrome negli anni Quaranta, psicoanalisti come Margaret Mahler e altri (fra cui Bruno Bettelheim) in America, inoltre Frances Tustin, Donald Meltzer e altri in Inghilterra si occuparono di questi bambini negli anni '60-'80.\nCon il loro stimolo, un crescente interesse veniva rivolto alle particolari anomalie di comportamento, comunicazione e sviluppo in generale dei bambini e delle persone con autismo, favorendo un aumento di conoscenze e di interesse nel campo della psicologia dello sviluppo e nella psichiatria dell'infanzia. Dagli anni Ottanta, trovarono grande sviluppo le ricerche sull'attaccamento, l\"'infant research\" sulle interazioni precoci, le ricerche cognitiviste sulla teoria della mente, e le indagini mediche epidemiologiche, genetiche e di neuroimaging, che svolgono attualmente un grande rilievo nella ricerca clinica sul disturbo.\nFin dalla sua prima descrizione dell'autismo, sia Leo Kanner (1943) sia Hans Asperger (1944) avevano intuito che si trattava di una sindrome dovuta a una condizione organica. A differenza di Asperger, Kanner ha successivamente ipotizzato che l'autismo fosse provocato da cause psicodinamiche.\nVi \u00e8 tuttora, seppur in termini molto diversi rispetto alle originarie teorie di Kanner, una linea di riflessione sulle ipotetiche ed eventuali concause psicologiche dell'autismo, intese nel senso che, sulla base comunque di predisposizioni genetiche e col concorso di altri fattori ambientali o neurologici, eventuali fattori psicologici o relazionali potrebbero avere un ruolo complementare nell'attivazione dei disturbi dello spettro autistico.\nL'evoluzione degli studi nel tempo.\nNel 1943 Leo Kanner aveva descritto per primo la sindrome autistica su una rivista medica specializzata, ritenendola una patologia neurologica (organica): nei mesi successivi da tutti gli Stati Uniti d'America vennero a consulto da lui alcune decine di famiglie con un bambino corrispondente alla descrizione che egli aveva fatto dell'autismo.\nKanner osserv\u00f2 che si trattava di famiglie della media e alta classe borghese, con una madre acculturata e spesso \"in carriera\", e ritenne che fossero queste le caratteristiche e quindi le cause di tutti i casi di autismo; sottovalutando il fatto che soltanto persone afferenti a classi socioeconomiche pi\u00f9 alte potevano riferirsi a lui, poich\u00e9 avevano avuto notizia del suo articolo e perch\u00e9 avevano i mezzi per pagare le relative, ingenti, spese sanitarie.\nSuccessivamente lo stesso Kanner si accorse che l'autismo era diffuso in maniera eguale anche nelle classi pi\u00f9 povere, e nel 1969, durante la prima assemblea della \"National Society for Autistic Children\" (oggi Autism Society of America), riconobbe i limiti della sua ipotesi esplicativa, riducendo cos\u00ec lo stigma che si era creato in merito all'eccessiva responsabilizzazione dei genitori in ordine all'insorgenza del disturbo. Kanner lasci\u00f2 l'eredit\u00e0 della direzione della rivista sull'autismo da lui fondata (il \"Journal of Autism\") al professor Eric Schopler, che fra i primi si era accorto dei notevoli limiti esplicativi della sua ipotesi originale.\nDal 25 ottobre 2011 \u00e8 stata pubblicata dall'Istituto superiore di sanit\u00e0 la Linea guida n. 21, nella versione estesa e anche in quella ridottissima per il pubblico. Vi si trovano tutte le indicazioni degli interventi che sono stati dimostrati efficaci (come ad esempio quelli basati su ABA) e anche quelli sconsigliati perch\u00e9 rischiosi, come ad esempio la chelazione, la secretina e gli antidepressivi inibitori selettivi della ricaptazione della serotonina.\nUn'ipotesi consequenziale.\nSulla base di questo errore di Kanner si era basata l'iniziale ipotesi che il bambino affetto da autismo fosse neurologicamente sano, e che la causa dell'autismo fosse individuabile solo in un ipotetico \"rapporto inadeguato\" con la madre. Per circa un ventennio questa ipotesi, oggi ritenuta scorretta, ha dominato la scena clinica internazionale, indirizzando spesso bambini e nuclei familiari esclusivamente verso trattamenti di dubbia utilit\u00e0 terapeutica nel trattamento diretto dell'autismo. Gli psichiatri Bettelheim e Tustin (della \"Tavistock Clinic\" di Londra) sono stati tra i principali esponenti di questo approccio derivato dalle riflessioni di Kanner, che diffusero a livello internazionale, e ormai considerato desueto.\nA. Freud e S. Dann (1951), con un'indagine su alcuni bambini sopravvissuti ai campi di concentramento nazisti alla fine della Seconda guerra mondiale, avevano dimostrato che neppure quelle condizioni estreme di privazione di affetto potevano indurre la patologia autistica.\nAnche l'osservazione dei dati epidemiologici, che rileva spesso pi\u00f9 di un caso fra i membri di una stessa famiglia, e una forte sproporzione nella prevalenza dell'autismo nei maschi (3 o 4 volte superiore rispetto alle femmine, dato che diventa addirittura 20 volte superiore per la sindrome di Asperger), fornisce elementi a conferma del fatto che l'autismo \u00e8 generato da altre cause, diverse dall'inadeguatezza dell'amore materno.\nAllo stesso modo, Asperger quasi contemporaneamente a Kanner aveva descritto dei soggetti affetti da disturbi dello spettro autistico (nella forma clinica che da lui prese il nome di Sindrome di Asperger), indicando correttamente il cammino per identificarne le possibili cause, e sottolineando la rilevanza di effettuare interventi di abilitazione-riabilitazione delle capacit\u00e0 residue (da lui chiamato \"pedagogia curativa\").\nQuando le ricerche epidemiologiche e l'osservazione scientifica hanno rilevato con chiarezza che alla base della sindrome autistica c'\u00e8 un deficit neurologico, molti genitori hanno cominciato disperatamente a ricercare supposti rimedi farmacologici e dietetici. Il desiderio di guarire induce molti genitori a scambiare per risultati positivi di farmaci e diete quelle variazioni positive dello stato di salute che potrebbero essere ottenute anche mediante il placebo, il finto farmaco.\nSu questo terreno giocano molti \"venditori di illusioni\" o di trattamenti pseudoscientifici, che, a volte approfittando dell'angoscia delle famiglie, propongono \"cure nuove e miracolose\", ma in realt\u00e0 del tutto prive di effetti verificabili, o fanno pagare come \"cura\" ci\u00f2 che al massimo, e solo a volte, potrebbe essere ritenuta solo un'ipotesi di ricerca.\nCritiche alla psicoanalisi classica.\nLa psicoanalisi classica \u00e8 stata accusata di colpevolizzare le figure genitoriali, in particolare quella femminile definita \"madre frigorifero\", attribuendo la causa della sindrome a un disturbo dei rapporti primari con chi assume il ruolo di accudimento (\"lavoro di cura\").\nBettelheim giunse anche a proporre come \"terapia riabilitativa\" il distacco dal nucleo familiare, la cosiddetta \"parentectomia\":\nTale vecchio modello esplicativo e terapeutico \u00e8 divenuto bersaglio di critiche e ostracismi, prima in America e poi in Europa, anche per via della progressiva maggiore diffusione di teorie biologiche nell'etiopatogenesi dei disturbi mentali rispetto alle teorie psicogene che avevano dominato il campo in precedenza.\nAspetti attuali del rapporto tra scienze psicologiche e autismo.\nAllo stato attuale, la questione del rapporto tra \"psicoanalisi\" e autismo (e, pi\u00f9 in generale, \"psicologia\" e autismo) \u00e8 complessa, ma le classiche contrapposizioni dicotomiche non rappresentano lo stato dell'arte della riflessione attuale sui rapporti tra scienze psicologiche e disturbi dello spettro autistico.\nIn primo luogo, non si deve erroneamente confondere la pi\u00f9 ampia psicologia clinica con la psicoanalisi (la quale \u00e8 un particolare indirizzo teorico della psicoterapia, che \u00e8 a sua volta una parte della psicologia clinica); quelle contestate sono inoltre alcune vecchie ipotesi interpretative della psicoanalisi di pi\u00f9 di mezzo secolo fa.\nAl contrario, la ricerca e l'intervento in psicologia clinica dello sviluppo ha prodotto invece una significativa quantit\u00e0 di dati scientifici verificati sui vari aspetti della genesi, della valutazione clinica, delle caratteristiche funzionali e delle possibili linee di intervento riabilitativo e di sostegno nei confronti dei soggetti autistici e delle loro famiglie.\nIn secondo luogo, la stessa psicoanalisi, in parallelo al suo sviluppo clinico e teorico, ha abbandonato molte delle sue originali ipotesi in merito di cinquanta anni fa, revisionando significativamente le vecchie ipotesi sul ruolo dei genitori nella genesi dei disturbi dello spettro autistico.\nIn effetti, una grande quantit\u00e0 di ricerche, da John Bowlby in poi, ha mostrato come l'ambiente familiare influenzi grandemente lo sviluppo e le caratteristiche dei figli, malati e non, e come le dinamiche familiari e le relazioni genitori-figli possano essere soggette a disfunzioni, divenendo fonte di malesseri e gravi disagi.\nInternet ha aiutato gli individui autistici a superare l'ostacolo della mancata percezione dei segnali non verbali e dello scambio emozionale che trovano cos\u00ec difficile da gestire, ed ha dato loro un modo per formare comunit\u00e0 in rete e lavorare da remoto. Aspetti sociologici e culturali dell'autismo si sono sviluppati: alcuni nella comunit\u00e0 cercano cure, mentre altri credono che la neurodiversit\u00e0 autistica \u00e8 semplicemente un altro modo di essere.\nEpidemiologia.\nL'incidenza varia da 5 a 50 persone su 10.000, a seconda dei criteri diagnostici impiegati, che si sono sviluppati e migliorati nel corso del tempo. Colpisce prevalentemente i soggetti maschili con un tasso dalle due alle quattro volte (e talvolta anche sei/otto volte) superiore rispetto al sesso femminile; si manifesta quasi sempre entro i primi 3 anni di vita. Studi condotti in popolazioni generali in varie parti del mondo, senza tenere conto di criteri di esclusione o diagnosi differenziali, possono rilevare affidabilmente prevalenze attorno all'1% in tutte le fasce d'et\u00e0.\nUno studio epidemiologico finanziato dall'organizzazione Autism Speaks e pubblicato il 9 giugno 2015 sulla rivista Molecular Psychiatry mette in luce una correlazione tra il rischio di autismo e l'et\u00e0 dei genitori. Dall'analisi dei dati raccolti dall'International Collaboration for Autism Registry Epidemiology (iCARE) su 5,7 milioni di bambini in cinque paesi emerge che il rischio maggiore si registra nelle madri adolescenti e nei padri oltre i cinquant'anni. La percentuale di autismo \u00e8 risultata infatti del 66% superiore nei figli nati da padri \"over 50\" rispetto a quelli nati da padri ventenni e del 18% superiore nei figli con madri adolescenti rispetto a madri ventenni.\nRicerche scientifiche condotte recentemente hanno consentito di individuare un'associazione statisticamente significativa, non nota prima, tra la malattia di Kawasaki e la diagnosi di disturbo autistico utilizzando correlazioni statistiche e informatiche con Wikipedia insieme a note banche dati di medicina come Pubmed.\nEziologia.\nLa prima ipotesi sviluppata sulle cause dell'autismo, ormai ai margini della ricerca scientifica anche se frequentemente citata, \u00e8 quella di Leo Kanner, che per primo, nel 1943, pubblic\u00f2 uno studio abbastanza esaustivo sulla sindrome. Nonostante avesse concluso trattarsi di un disturbo innato, Kanner che aveva individuato nelle famiglie con figli autistici molti genitori, nonni, e parenti di alto livello culturale, ipotizz\u00f2 che l\"ossessivit\u00e0\" fosse una sorta di caratteristica fondamentale di queste famiglie.\nLeon Eisenberg, suo stretto collaboratore, pi\u00f9 tardi sottoline\u00f2 quanto fosse difficile non considerare la configurazione affettiva del nucleo familiare, ipotizzando che il comportamento dei genitori non aiutasse n\u00e9 stimolasse il bambino a uscire dal suo guscio di \"refrigerazione affettiva\".\nLa tesi di Kanner-Eisenberg \u00e8 stata ripresa recentemente nel dibattito sull'etiopatogenesi del disturbo a seguito della scoperta del sistema dei neuroni specchio, che secondo alcuni autori potrebbe avere un ruolo nella genesi dell'autismo.\nMolti dei primi studi sull'autismo successivi a quello di Kanner si sono poi concentrati prevalentemente sul ruolo dei genitori. Molti e diversi sono per\u00f2 i fattori osservati che possono contribuire allo sviluppo della sindrome, e comprendono sia fattori ereditari sia non ereditari. Poich\u00e9 nel 60% dei casi due gemelli monozigoti (che hanno lo stesso patrimonio genetico) risultano entrambi affetti, con tutta probabilit\u00e0 una componente genetica esiste, anche se non \u00e8 il solo fattore scatenante (altrimenti il 100% dei monozigoti svilupperebbe la sindrome); si ipotizza quindi una causa di tipo multifattoriale, con elementi genetici e ambientali.\nL'eziologia del disturbo dello spettro autistico, dunque, rimane ancora non estremamente chiara. Nella maggior parte dei casi, comunque, il disturbo \u00e8 correlato con anomalia genetica, dovuta a una mutazione spontanea di parte del DNA, oppure trasmessa per via ereditaria; in altri casi il disturbo \u00e8 conseguente a una lesione congenita di una o pi\u00f9 strutture del sistema nervoso centrale in via di sviluppo, per azione di cause vascolari, infettive o tossiche.\nLa frode scientifica della falsa ipotesi vaccinale.\n\u00c8 invece ormai completamente screditata una vecchia ipotesi sulla presunta causa vaccinale: l'ipotesi, avanzata da Andrew Wakefield, si \u00e8 rivelata poi una frode scientifica, in quanto il suo studio, poi ritrattato dall'editore, era fondato sulla scorretta manipolazione di dati sperimentali. Wakefield, come riporta il \"British Medical Journal\", percep\u00ec un compenso in denaro per asserire la falsa evidenza di una correlazione fra il disturbo e l'assunzione del vaccino trivalente (contro morbillo, parotite e rosolia);. La pubblicazione di Wakefield spinse ad avviare una serie di altri studi su una pi\u00f9 ampia popolazione, per comprendere se realmente esistesse una correlazione o meno. Nessuna di queste ricerche ha mai confermato i dati, del tutto errati, di Wakefield.\nAd esempio, un noto studio condotto in tutti i bambini nati in Danimarca dal 1991 al 1998, cui venne somministrato il vaccino (un ampio campione di quasi mezzo milione di bambini) non trov\u00f2 alcuna differenza nell'incidenza di autismo rispetto ai bambini non vaccinati. Quella non fu l'unica smentita di tale affermazione: nel corso del tempo sono stati condotti molti studi dalle conclusioni sovrapponibili a quello danese, anche pubblicati sulla stessa rivista Lancet e su campioni differenziati per et\u00e0 e sesso, arrivando sino al 2008. Inoltre \u00e8 stato anche escluso il ruolo del thimerosal quale fattore di rischio. Infine, l'ipotesi ha sub\u00ecto un'ulteriore forte smentita a opera di uno studio giapponese, nel quale si \u00e8 evidenziato che, nonostante la sospensione completa della vaccinazione trivalente nel 1993, l'incidenza della patologia \u00e8 continuata ad aumentare.\nLa vicenda termin\u00f2 con la ritrattazione di 10 fra i 12 ricercatori che avevano pubblicato lo studio manipolato del 1998..\nNel maggio 2010, al termine delle indagini del \"General Medical Council\" inglese, Wakefield \u00e8 stato espulso dall'Albo dei Medici, per via del suo comportamento \"disonesto, fuorviante e irresponsabile\", nel corso di \"numerosi gravi episodi di cattiva pratica professionale\" legati alle sue scorrette ricerche sull'autismo, e \"Lancet\" ha definitivamente ritrattato lo studio erroneo che aveva pubblicato nel 1998.\nNel gennaio 2011, il British Medical Journal ha pubblicato un'ampia inchiesta sull'argomento, da cui emerge definitivamente il profilo fraudolento della falsa ipotesi vaccinale, e di come alcuni protagonisti della vicenda abbiano dichiarato il falso dietro compenso economico, realizzando, cos\u00ec, una fraudolenta campagna di raccolta fondi a scopo di lucro personale.\nCaratteristiche.\nL'autismo \u00e8 un disturbo dello sviluppo neurologico altamente variabile che inizialmente appare durante l'infanzia e in genere segue un percorso costante senza che vi sia una remissione. Gli individui autistici possono avere alcuni aspetti della propria vita gravemente compromessi, ma altri possono essere normali o addirittura migliori. I sintomi iniziano lentamente a manifestarsi a partire dall'et\u00e0 di sei mesi, fino ad essere pi\u00f9 espliciti dall'et\u00e0 di due o tre anni e continuando ad aumentare fino all'et\u00e0 adulta, anche se spesso in una forma meno evidente. La condizione si distingue non da un singolo sintomo, ma da una triade di sintomi caratteristici: deficit nell'interazione sociale, deficit nella comunicazione, interessi e comportamenti limitati e ripetitivi. Altri aspetti, come una alimentazione atipica, sono anch'essi comuni, ma non sono essenziali per la diagnosi. I singoli sintomi dell'autismo si possono riscontrare nella popolazione in generale ma perch\u00e9 si possa parlare di patologia \u00e8 necessario distinguere la situazione per gravit\u00e0.\nL'isolamento autistico.\nLa chiusura o isolamento autistico, che \u00e8 quello che d\u00e0 il nome a questa patologia, si attua prevalentemente nei confronti del mondo esterno, nei casi pi\u00f9 gravi questa estrema difesa pu\u00f2 essere attuata anche nei confronti di una parte degli stimoli che provengono dalla propria mente o dal proprio corpo. Questa chiusura, che nasce dal bisogno di proteggersi da stimoli ambientali troppo dolorosi per poterli gestire e sopportare, pu\u00f2 essere pi\u00f9 o meno grave e quindi pu\u00f2 escludere dal proprio mondo in modo parziale o totale gli altri esseri umani ma anche gli animali e nei casi pi\u00f9 gravi anche gli oggetti.\nI soggetti affetti da sintomi di autismo descrivono questa chiusura usando vari simbolismi: Pier Carlo Morello la descrive come chiudersi dentro una cupola di vetro, posta sopra una laguna ghiacciata; Temple Grandin usa invece la similitudine delle porte o dei pannelli di vetro dentro i quali si sentiva intrappolata; Donna Williams descrive la chiusura autistica come la ricerca di uno stato mentale pieno di luce, colore e incanto, allo scopo di fuggire dalla penosa realt\u00e0 nella quale viveva, cos\u00ec da trovare un indispensabile, necessario conforto.\nQuesto allontanarsi ed estraniarsi dalla realt\u00e0 che circonda il bambino e perdersi in un incantato mondo interiore, pu\u00f2 avvenire in modo involontario e istintivo ma pu\u00f2 anche essere ricercato, mediante vari stratagemmi. Donna Williams, ad esempio, utilizzava i puntini colorati presenti nell'aria, i disegni della carta da parati, la ripetizione di alcuni rumori. Gian Polo Morello, invece, per escludere il mondo esterno, si chiudeva nella sua stanza e utilizzava la fantasia e la musica.\nPer Bettelheim il chiudersi in s\u00e9 stessi a un'et\u00e0 molto precoce blocca e altera lo sviluppo psichico del bambino lasciandolo insicuro, fragile e immaturo, con conseguente impossibilit\u00e0 di gestire e controllare i pensieri, le emozioni e i propri comportamenti, cos\u00ec da poter sviluppare tutte le sue potenzialit\u00e0 intellettive, sociali e relazionali.\nLe persone che stanno accanto a bambini o adulti con sintomi di autismo spesso cercano di riportarli alla realt\u00e0 utilizzando modi non adeguati come i rimproveri e i richiami, mentre sarebbe molto pi\u00f9 utile riuscire a creare una relazione efficace, adoperando la massima dolcezza e delicatezza ad esempio, giocando con loro, senza costrizioni o condizionamenti (gioco libero autogestito). \nPensiero e ideazione.\nI gravi disturbi emotivi dei quali soffrono i soggetti con sintomi di autismo, modificano e alterano, oltre che le loro capacit\u00e0 sensoriali, anche quelle ideative, generando pensieri confusi e disorganizzati (Franciosi), (Sullivan) Se questi disturbi sono gravi, questi bambini o adulti perdono, almeno in parte, la capacit\u00e0 di ordinare in modo coerente i pensieri, le idee e le sensazioni, con conseguente difficolt\u00e0, e in alcuni casi impossibilit\u00e0, di comprendere le parole, i gesti e le situazioni presenti nella vita quotidiana (De Rosa). Pertanto, agli osservatori, i loro comportamenti appariranno strani, inusuali o deficitari.\nLe persone con autismo che hanno potuto descrivere questo loro status mentale, parlano di un mondo interiore confuso e caotico, minaccioso e spaventoso (Grandin): \u201cSi immagini uno stato di iperattivazione nel quale si \u00e8 inseguiti da un pericoloso aggressore in un mondo di caos totale\u201d.\nUn mondo interiore nel quale si pu\u00f2 avere l\u2019angosciosa sensazione di finire in pezzi da un momento all\u2019altro (Frith). Un mondo nel quale vi \u00e8 difficolt\u00e0 a capire quale sia la logica che sta dietro le cose e gli avvenimenti (Joliffe, citata da Grandin). Un mondo del tutto incomprensibile, che impedisce il controllo del pensiero sulle attivit\u00e0 che si vogliono svolgere (Williams).\nTutte queste alterazioni psicologiche sono, tra l\u2019altro, facilmente rilevabili nei loro disegni e racconti. \nA questo confuso e caotico mondo interiore, essi cercano di porre rimedio utilizzando una serie di difese: come i comportamenti stereotipati, i precisi rituali e i comportamenti routinari (Joliffe, citata da Grandin). In altri casi, per ottenere un minimo di serenit\u00e0 e gioia interiore, queste persone utilizzano dei giochi solitari, come il lavorare con i numeri o l\u2019appassionarsi e focalizzare costantemente l\u2019attenzione su determinate, specifiche tematiche.\nPer fortuna queste alterazioni psichiche, soprattutto nei bambini, non sono stabili, tanto che possono migliorare, fino a scomparire, nel momento in cui il loro mondo interiore riacquista un buon grado di serenit\u00e0 (Tribulato 170).\nDisturbi dell\u2019attenzione.\nL\u2019attenzione \u00e8 la capacit\u00e0 di focalizzare il proprio pensiero su un determinato argomento o oggetto e di mantenere questa focalizzazione per il tempo necessario. Buone capacit\u00e0 di attenzione si hanno anche quando si riesce a dividere l\u2019attenzione tra vari oggetti o argomenti, senza confinarla su un unico oggetto o tema. Questa capacit\u00e0 dipende in gran parte dalla corteccia frontale, la quale \u00e8 in grado di facilitare o bloccare tutte quelle informazioni che riguardano il compito che, per quella determinata persona, \u00e8 prevalente in quel momento. Inoltre l\u2019attenzione \u00e8 strettamente legata al fenomeno fisiologico della mente vagante \"(mind wandering),\" che consiste nello spostare l\u2019attenzione dall\u2019attivit\u00e0 che si sta svolgendo a sensazioni interne, pensieri e preoccupazioni personali. Questo fenomeno caratterizza il 25% - 50% dell\u2019attivit\u00e0 della nostra mente durante la veglia. \u00c8 evidente che ci\u00f2 comporta il distrarsi dal compito che si sta svolgendo in quel momento. Ci\u00f2 avviene soprattutto nei periodi di stress e stanchezza e si manifesta maggiormente nelle persone tristi, preoccupate, ansiose o depresse. Pertanto ritroviamo importanti disturbi dell\u2019attenzione nelle persone con sintomi di autismo, le quali spesso non riescono a seguire il pensiero o l\u2019attivit\u00e0 del momento, sui quali viene richiamata o vorrebbero porre la loro concentrazione, cos\u00ec come non riescono a seguire il pensiero e il ragionamento degli altri a causa della costante presenza di svariate e coinvolgenti emozioni interne come la paura, l\u2019angoscia e la sofferenza.\nLa ricerca dell\u2019immutabilit\u00e0 e dell\u2019ordine.\nUna delle tante caratteristiche attribuite ai bambini con disturbi autistici \u00e8 la presenza di una scarsa flessibilit\u00e0 nel pensiero e una notevole resistenza ai cambiamenti. Essi avvertono un terrore fobico, quando sono allontanati dal loro ambiente, se viene cambiata la collocazione degli oggetti o l\u2019aspetto delle stanze della loro casa o se la routine giornaliera viene modificata. Caratteristica in questi bambini \u00e8 la ritualizzazione di alcune abituali attivit\u00e0 quotidiane, quali il mangiare, il lavarsi, l\u2019uscire da casa. Attivit\u00e0 che essi hanno bisogno si svolgano secondo delle sequenze rigide e immutabili.\nPertanto fanno di tutto affinch\u00e9 le situazioni, gli oggetti e gli orari non cambino e restino come sono. Dice la Grandin: \u2039\u2039Ogni alterazione della routine provoca attacchi di panico, ansia e una risposta di fuga, a meno che alla persona non venga insegnato cosa fare quando qualcosa va storto\u203a\u203a.\nLa causa prima del bisogno d\u2019immutabilit\u00e0 \u00e8 certamente l\u2019angoscia che pervade la mente delle persone con sintomi di autismo. Angoscia che essi cercano di combattere e controllare continuamente, anche mediante la ricerca dell\u2019immutabilit\u00e0 e dell\u2019ordine. Giacch\u00e9 ogni cambiamento e ogni spostamento degli oggetti o delle normali abitudini accentuano l\u2019instabilit\u00e0 della loro psiche e aggravano le loro ansie e le loro paure, al punto tale da non riuscire pi\u00f9 a controllare efficacemente l\u2019acuta sofferenza che essi provano costantemente.\nTuttavia i bambini con disturbi autistici, in altri momenti o subito dopo aver ordinato i loro giocattoli in modo assolutamente perfetto, quando sono lasciati liberi di agire e quindi non sono coartati da regole severe, amano \u201cscatenarsi\u201d, buttando gli stessi giocattoli a terra o in aria, creando in tal modo dei momenti di indescrivibile disordine, a volte alternando momenti di ordine e momenti di disordine. Per questi particolari bambini \u00e8 molto meglio rispettare e seguire i loro bisogni e le loro necessit\u00e0 emotive del momento, evitando ogni pressione e forzatura in modo tale che essi avvertano l\u2019impegno degli altri a non trascurare le loro necessit\u00e0 e a non accentuare il loro malessere.\nSviluppo sociale.\nI deficit sociali distinguono l'autismo dagli altri disturbi dello sviluppo. Gli individui affetti da autismo presentano difficolt\u00e0 sociali e spesso non hanno gli stessi comportamenti che molte persone danno per scontati. La famosa autistica Temple Grandin ha spiegato che la sua incapacit\u00e0 nel comprendere la comunicazione sociale dei neurotipici, o persone con un normale sviluppo neurale, la fa sentire come \"un antropologo su Marte\".\nLo sviluppo sociale insolito diventa evidente nella prima infanzia. I bambini autistici mostrano meno attenzione agli stimoli sociali, sorridono e osservano gli altri meno spesso e rispondono meno frequentemente al proprio nome. Inoltre essi differiscono pi\u00f9 incisivamente riguardo alle norme sociali; per esempio, essi guardano meno gli altri negli occhi e non hanno la possibilit\u00e0 di utilizzare dei semplici movimenti per esprimersi, come ad esempio indicare le cose. I bambini dai tre a cinque anni con autismo hanno meno probabilit\u00e0 di comprendere le dinamiche sociali, di avvicinare gli altri spontaneamente, di imitare e rispondere alle emozioni, di comunicare non verbalmente e alternarsi in una discussione. La maggior parte dei bambini autistici mostra meno attaccamento sicuro rispetto ai bambini neurotipici, anche se questa differenza non si rileva in coloro che hanno un pi\u00f9 alto sviluppo intellettivo o una condizione autistica meno grave. I bambini pi\u00f9 grandi e gli adulti con disturbo dello spettro autistico presentano risultati peggiori nei test visivi riguardo al riconoscimento delle emozioni facciali, anche se ci\u00f2 pu\u00f2 essere in parte dovuto ad una minore capacit\u00e0 di definire le proprie emozioni.\nI bambini con autismo ad alto funzionamento soffrono di una solitudine pi\u00f9 intensa e frequente rispetto ai coetanei non-autistici, nonostante l'erronea credenza comune che i bambini con autismo preferiscano essere soli. Crearsi amicizie e coltivarle si rivela spesso difficoltoso ma la qualit\u00e0 delle amicizie e non il numero di amici, influisce maggiormente sulla solitudine. Amicizie funzionali, quali quelle che scaturiscono da inviti alle feste o da attivit\u00e0 sociali, possono influire pi\u00f9 incisivamente sulla qualit\u00e0 della vita.\nVi sono molti rapporti aneddotici, ma pochi studi sistematici, riguardo ad atteggiamenti aggressivi o violenti da parte di individui autistici; dati limitati indicano che, nei bambini con ritardo mentale, l'autismo pu\u00f2 essere correlato con aggressivit\u00e0, danneggiamenti e capricci.\nI rapporti con gli esseri umani.\nI rapporti dei bambini con sintomi di autismo con gli esseri umani sono notevolmente difficili. Per spiegare i loro notevoli problemi sociali e relazionali come: sottrarsi al dialogo e allo sguardo degli altri; non accettare ma opporsi alle richieste che sono a loro effettuate; non mostrare una giusta attenzione nei confronti degli altri; non condividere le gioie, gli interessi e gli obiettivi delle persone care; avere desiderio di rimanere soli; non rispondere adeguatamente ai normali sistemi educativi; e cos\u00ec via, \u00e8 stata avanzata l\u2019ipotesi di una loro congenita mancanza di capacit\u00e0 empatiche, forse dovuta a una disfunzione dei neuroni specchio. Tuttavia non \u00e8 certo che questi sintomi della sfera relazionale e sociale siano il risultato di una semplice disfunzione di questi particolari neuroni, ma piuttosto di un difficile rapporto presente tra loro e i soggetti normali.\nInfatti, i soggetti con sintomi di autismo avvertono sistematicamente che le persone con le quali si rapportano, spesso non sono in grado di capire il loro mondo interiore; i loro problemi pi\u00f9 profondi e veri; i motivi dei loro atteggiamenti oppositivi; le vere cause dei loro insoliti sintomi e le difese che essi mettono in campo per gestire, diminuire o allontanare le emozioni pi\u00f9 angoscianti e dolorose delle quali soffrono. Pertanto le persone con le quali comunicano non attuano quei comportamenti e atteggiamenti, da loro desiderati, che possono rendere la relazione efficace e adatta ai loro bisogni. \nScrive De Rosa:Se io e voi ci trovassimo nella stessa stanza, seduti attorno a un tavolo per un incontro, dopo un po\u2019 mi vedreste alzarmi, ridere, fare piccole corsette qua e l\u00e0 per la stanza e, con una mano stesa tra la mia bocca e il mio orecchio, raccontare storie tra me e me. \u00c8 solo un modo inoffensivo per gestire le mie emozioni, ma vi assicuro che la maggioranza di voi neurotipici entra in ansia per un comportamento ritenuto insolito, se non addirittura sconveniente.Poich\u00e9 essi non si sentono compresi nei loro bisogni e desideri, avvertono sia i bambini che gli adulti che rientrano nella normalit\u00e0 come apportatori di problemi, ansie, sofferenza e dolore. Pertanto, i rapporti che essi hanno nei confronti degli altri esseri umani sono spesso improntati a sfiducia, diffidenza, sospetto, se non a notevole paura, Tanto che non amano e a volte hanno insofferenza verso gli oggetti che li rappresentano: le bambole e i bambolotti e accettano pi\u00f9 facilmente le indicazioni che provengono da un registratore piuttosto che quelle dettate dalle persone.\nPer quanto riguarda i rapporti con gli altri bambini, essi spesso non amano partecipare ai giochi di questi, tanto che preferiscono restare da soli, poich\u00e9, giocare con i coetanei, non \u00e8 per loro piacevole e divertente; sia per i limiti che loro hanno sia per la difficolt\u00e0 che avvertono negli altri bambini, nel giocare cos\u00ec come loro desidererebbero. \nIl rapporto con gli oggetti.\nI rapporti che i soggetti con sintomi di autismo hanno nei confronti degli oggetti sono certamente migliori e pi\u00f9 intensi, rispetto a quello che essi hanno verso gli esseri umani con i quali, invece, hanno notevoli difficolt\u00e0 a instaurare dei legami forti e positivi. Ci\u00f2 avviene perch\u00e9 gli oggetti accettano, senza criticare, riprendere, punire o protestare, il loro bisogno di ordine, le loro stereotipie, nonch\u00e9 i loro momenti di aggressivit\u00e0 e distruttivit\u00e0 e tutti gli altri loro sintomi. Inoltre gli oggetti accolgono le loro emozioni positive, cos\u00ec come loro sono in grado di esprimerli. Verso alcuni di questi \"(oggetti pegno)\" questi bambini e adulti hanno un attaccamento notevole, tanto da portarli sempre con s\u00e9 (Brauner A. e Brauner F.). La Williams, ad esempio, era particolarmente legata a un profumo e a degli oggetti di lana, a causa della calda e positiva esperienza che la donna aveva avuto da bambina con la nonna, la quale, nel tempo, le aveva dimostrato rispetto, affetto e comprensione. Poich\u00e9 questi \u201coggetti pegno\u201d li aiutano ad affrontare meglio le ansie, le paure e i momenti di sconforto, dei quali soffrono, dando loro un po\u2019 di gioia e sicurezza, \u00e8 bene non privarli e non criticarli per l\u2019attaccamento che essi provano verso di loro. \nComunicazione.\nDa circa un terzo alla met\u00e0 degli individui affetti da autismo, non \u00e8 in grado di sviluppare un linguaggio sufficientemente naturale in grado di soddisfare le proprie esigenze di comunicazione quotidiana. I deficit di comunicazione possono presentarsi fin dal primo anno di vita e possono includere insorgenza ritardata di lallazione, gesti inusuali, diminuzione della reattivit\u00e0 e modelli vocali non sincronizzati. Nel secondo e terzo anno, i bambini con autismo hanno un utilizzo di consonanti, di parole, di combinazioni di parole e di lallazione, meno frequente e meno diversificata; i loro gesti sono meno frequentemente integrati con le parole. I bambini autistici sono meno inclini a fare richieste o a condividere esperienze e sono pi\u00f9 propensi a ripetere semplicemente le parole degli altri (ecolalia) o ricorrere all\u2019inversione dei pronomi. Vi possono essere dei problemi nel sostenere un discorso funzionale e il deficit di attenzione sembra essere comune nei bambini con autismo: ad esempio, essi possono guardare la mano che punta al posto dell'oggetto puntato. Inoltre, possono presentarsi difficolt\u00e0 con il gioco fantasioso e nella simbolizzazione linguistica.\nIn alcuni studi, bambini con autismo ad alto funzionamento di et\u00e0 compresa tra gli 8 e i 15 anni, hanno eseguito come e meglio degli adulti controlli della lingua di base che coinvolgevano il vocabolario e l'ortografia, sia in abbinato che individualmente. Tuttavia si \u00e8 visto che gli individui autistici avevano ottenuto risultati peggiori nei compiti linguistici complessi, come il linguaggio figurativo, la comprensione e l'inferenza. Questi studi hanno quindi suggerito che le persone che comunicano con individui autistici sono pi\u00f9 propensi a sopravvalutare quello che il proprio interlocutore recepisce.\nComportamento ripetitivo.\nGli individui autistici mostrano molte forme di comportamento ripetitivo o limitato, categorizzati come segue secondo la \"Repetitive Behavior Scale-Revised\" (RBS-R):\nNessun singolo comportamento ripetitivo o autolesionistico sembra, tuttavia, essere specifico per l'autismo, ma l'autismo sembra avere un'elevata insorgenza e gravit\u00e0 di questi comportamenti.\nI disturbi del sonno.\nI disturbi del sonno, spesso presenti nei bambini con sintomi di autismo, rendono notevolmente difficile la vita dei genitori che sono svegliati durante la notte dalle grida, dai lamenti o dai bisogni di rassicurazione dei loro figli. \"L\u2019insonnia,\" della qual essi possono soffrire, pu\u00f2 essere \"calma\" o \"agitata\". \"Nell\u2019insonnia calma\" il bambino resta con gli occhi sbarrati ma non piange o grida, in quella \"agitata\" il bambino grida, mugugna o urla, in preda alle paure o all\u2019angoscia, senza riuscire a calmarsi, cos\u00ec da potersi abbandonare al sonno (De Ajuriaguerra e Marcelli).\nIl sonno \u00e8 anche turbato dai sogni ansiosi, dagli incubi e dai terrori notturni, durante i quali il bambino si sveglia, con gli occhi stravolti, urlando, angosciato per qualcosa che vede o sente, senza riconoscere chi gli sta attorno (De Ajuriaguerra e Marcelli).. Racconta la Williams:\u201cIl Terrore mi invase, Carponi sul pavimento, piangevo come un bambino. Sentivo il freddo e la durezza delle piastrelle e fissavo le mie mani allungate verso di esse. Sentivo di non riuscire a respirare. Provai la paura dell\u2019ignoto che si annidava da qualche parte della stanza. Gemetti, terrorizzata, smarrita e indifesa. Mi rannicchiai, tremando di paura e mi dondolai come un bambino\u201d. In questa situazione sono possibili anche delle allucinazioni visive e uditive (Williams).\nPoich\u00e9 i disturbi del sonno sono causati da una psiche notevolmente disturbata, gli sforzi dei genitori e degli educatori nel far vivere al figlio durante il giorno momenti sereni e gioiosi, evitandogli nel contempo ogni occasione di ansia e stress, migliora nettamente le notti del bambino. \nAll'interno dell'Unione Europea viene utilizzata la melatonina come trattamento dell'insonnia nei bambini affetti da autismo dai 2-18 anni.\nSintomatologia.\nLa gravit\u00e0 e la sintomatologia dell'autismo variano molto da individuo a individuo e tendono nella maggior parte dei casi a migliorare con l'et\u00e0, in particolare se il ritardo mentale \u00e8 lieve o assente, se \u00e8 presente il linguaggio verbale, e se un trattamento terapeutico valido viene intrapreso in et\u00e0 precoce.\nL'autismo pu\u00f2 essere associato ad altri disturbi, ma \u00e8 bene sottolineare che esistono gradi di autismo differenti tra loro. Alcune persone autistiche possiedono per esempio una straordinaria capacit\u00e0 di calcolo matematico, sensibilit\u00e0 musicale, eccezionale memoria audio-visiva o altri talenti in misura del tutto fuori dell'ordinario, come ad esempio la capacit\u00e0 di realizzare ritratti o paesaggi molto fedeli su tela senza possedere nozioni tecniche di disegno o pittura.\nNormalmente i sintomi, che solo ad un primo impatto possono sembrare simili alle caratteristiche dell'introversione, in realt\u00e0 si manifestano come un vero e proprio \"ritiro autistico\" (nel senso di comportamenti notevolmente anomali e non sempre comprensibili, a causa dei quali la persona si trova esposta a un alto rischio di isolamento sociale), dovuto a gravi alterazioni nelle aree funzionali descritte qui di seguito:\nComunicazione verbale e non verbale.\nPer Vivanti G. \u2039\u2039Molti bambini con autismo, una percentuale che varia tra il 20% e il 50%, non acquisiscono alcun tipo di linguaggio verbale. Un altro 25 % acquisisce alcune parole tra i 12 ed i 18 mesi e poi va incontro a una regressione associata alla perdita del linguaggio verbale\u203a\u203a. I soggetti che sono in grado di utilizzare il linguaggio si esprimono in molte occasioni in modo bizzarro; spesso ripetono parole, suoni o frasi sentite pronunciare (ecolalia). L'ecolalia pu\u00f2 essere \"immediata\" (ripetizione di parole o frasi subito dopo l'ascolto), oppure ecolalia \"differita\" (ripetizione a distanza di tempo di frasi o parole sentite in precedenza).\nAccanto alle ecolalie sono spesso presenti le stereotipie verbali (il bambino ripete parole o frasi non collegate alla situazione e ai vissuti del momento). Alcuni bambini con autismo inventano nuove parole (neolinguaggio) Vi pu\u00f2 essere anche un disturbo nella melodia del linguaggio che pu\u00f2 apparire cantilenante o eccessivamente manierato. Anche se le capacit\u00e0 imitative sono integre, queste persone spesso hanno notevoli difficolt\u00e0 a impiegare i nuovi apprendimenti in modo costruttivo a situazioni diverse da quelle che li hanno generati in prima istanza. Pertanto:: \u2039\u2039Comunicare con una persona con Disturbo Autistico pu\u00f2 essere difficile o impossibile per motivi diversi e apparentemente opposti. Ai due estremi del continuum ci sono da un lato soggetti che non hanno mai acquisito il linguaggio e non rispondono e non danno inizio ad alcuno scambio comunicativo, dall'altro soggetti che avviano continuamente conversazioni utilizzando un vocabolario ricco e formalmente appropriato, ma che non sono in grado di adeguare in modo flessibile la comunicazione al contesto interattivo, di mantenere la reciprocit\u00e0 e l'alternanza di turni nello scambio comunicativo e di interpretare correttamente tutti gli scambi comunicativi espressi dall'interlocutore\u203a\u203a.Per comprendere questa grave menomazione bisogna tener presente che la comunicazione sia verbale sia non verbale, si sviluppa correttamente quando sono presenti alcune precise condizioni: desiderio e piacere di scambio con l'altro e attenzione al mondo esterno; sufficiente serenit\u00e0 interiore; normali capacit\u00e0 sensoriali; et\u00e0 adeguata. Nel bambino autistico purtroppo mancano alcune e a volte tutte queste condizioni. Non avendo alcuna fiducia nei confronti del mondo esterno questi bambini non hanno desiderio di comunicare, ma avvertono soprattutto il bisogno di difendersi dagli altri. Essendo il loro mondo interiore notevolmente disturbato dalle ansie, dalle paure, dalla notevole inquietudine, non vi \u00e8 quel minino di serenit\u00e0 interiore che pu\u00f2 permettere loro di ascoltare, ed elaborare correttamente i suoni e i pensieri. Inoltre, nonostante i bambini con disturbo autistico sentano perfettamente, la reazione ad alcuni suoni produce in loro allarme. Pertanto cercano di difendersi da questa situazione frustrante estraniandosi per quanto possibile dal mondo esterno. Tuttavia quando il bambino riesce ad acquisire una migliore serenit\u00e0 interiore e una maggiore fiducia negli altri e in s\u00e9 stesso, migliora nettamente sia la comunicazione verbale, sia quella gestuale, quando questo miglioramento avviene prima dei cinque \u2013 sei anni, et\u00e0 nelle quali i centri per il linguaggio sono ancora ben attivi. Purtroppo quando il bambino supera questa et\u00e0 le maggiori acquisizioni sono soprattutto sul piano della comunicazione gestuale.\nInterazione sociale.\nGli autistici mostrano un'apparente carenza di interesse e di reciprocit\u00e0 relazionale con gli altri; tendenza all'isolamento e alla chiusura sociale; apparente indifferenza emotiva agli stimoli o, al contrario, ipereccitabilit\u00e0 agli stessi; difficolt\u00e0 a instaurare un contatto visivo diretto: il bambino autistico che intorno ai due anni di et\u00e0 continui a evitare lo sguardo degli altri mostra, secondo diversi studi, una maggiore disabilit\u00e0 sociale in futuro.\nGli autistici hanno difficolt\u00e0 nel cominciare una conversazione o a rispettarne i \"turni\", oltre a difficolt\u00e0 a rispondere alle domande e a partecipare alla vita o ai giochi di gruppo. Non \u00e8 infrequente che bambini affetti da autismo vengano inizialmente sottoposti a controlli per verificare una sospetta sordit\u00e0, dal momento che non mostrano apparenti reazioni (proprio come se avessero problemi uditivi) quando vengono chiamati per nome.\nAffettivit\u00e0 e sessualit\u00e0.\nQuando l\u2019autismo non \u00e8 eccessivamente grave, i sentimenti affettivi verso chi comprende, aiuta e riesce a ben relazionarsi con bambini, adolescenti e adulti con sintomi di autismo non sono affatto l\u2019eccezione. Queste persone sono capaci di voler bene e legarsi, manifestando chiari segni di amicizia, verso chi ha cura di loro e riesce a rispettare i loro bisogni, le loro difficolt\u00e0 e i loro problemi (Tribulato) Allo stesso modo gli adolescenti e adulti, con sintomi non gravi di autismo, sono in grado di provare anche intensi sentimenti amorosi verso l\u2019altro sesso (De Rosa, Morello). Cos\u00ec come hanno pensieri e desideri sessuali, tanto da praticare la masturbazione.\nNonostante ci\u00f2, non possiamo negare le difficolt\u00e0 che essi provano quando vorrebbero instaurare, e poi mantenere, una relazione affettiva, amorosa e sessuale, che sia anche duratura, piacevole e gratificante. Queste difficolt\u00e0 sono presenti sia quando i loro interessi si rivolgano ai soggetti che rientrano nella norma, sia quando cercano di instaurare una relazione amorosa con adolescenti e adulti che presentano sintomi di autismo. E ci\u00f2 provoca in loro delusione e frustrazione (Williams, Morello).\nQueste difficolt\u00e0 sono dovute alla complessit\u00e0 presente in ogni relazione amorosa stabile e duratura. In questo tipo di relazioni le capacit\u00e0 comunicative, il benessere psicologico ed emotivo, le capacit\u00e0 di dialogo e accoglienza, la corretta gestione dei contatti fisici, le capacit\u00e0 di armonizzare i propri bisogni con quelli dell\u2019altro sono indispensabili. E ci\u00f2, se \u00e8 arduo per i soggetti che rientrano nella normalit\u00e0, lo \u00e8 molto di pi\u00f9 per gli adolescenti e gli adulti con autismo a causa delle difficolt\u00e0 che essi presentano, sia nell\u2019ambito relazionale e comunicativo, sia a causa della presenza di disturbi emotivi: angosce, paure e insicurezze (Williams). Prima di aiutarli a intraprendere dei legami affettivi \u00e8 quindi necessario impegnarsi nel diminuire, e se possibile risolvere, i loro gravi problemi psicologici, per far s\u00ec che queste esperienze, di fondamentale importanza per ogni essere umano, siano non solo possibili ma anche piacevoli e gratificanti. \nL\u2019aggressivit\u00e0.\nSe l\u2019aggressivit\u00e0 nasce frequentemente come risposta alla sofferenza subita, non vi \u00e8 da meravigliarsi che comportamenti aggressivi siano presenti nel bambino o nel giovane con autismo, che si trova immerso in uno stato di disregolazione emotiva (Franciosi), con continuo stato di ansia e paura nei confronti di un mondo che essi avvertono ostile e minaccioso verso di loro. E poich\u00e9 nelle reazioni aggressive \u00e8 importante l\u2019elemento soggettivo, per cui la reazione dipende dalle caratteristiche di personalit\u00e0 del soggetto e dai suoi vissuti del momento, questi comportamenti reattivi possono essere presenti anche senza una chiara e immediata provocazione.(Bonino)\nTuttavia non sempre i sentimenti aggressivi sono manifestati. Nei soggetti pi\u00f9 gravi, questi sono come congelati e sterilizzati, per evitare lo scatenarsi di reazioni distruttive da parte del mondo circostante. Pertanto \u00e8 pi\u00f9 facile che i comportamenti aggressivi siano presenti nei casi di autismo lieve o nelle fasi di miglioramento di questa patologia.\nIn genere le manifestazioni aggressive sono rivolte agli oggetti che vengono sbattuti a terra o sui muri, strappati o distrutti oppure verso le persone che, con il loro comportamento, non rispettano i loro bisogni di serenit\u00e0, tranquillit\u00e0 e la loro paura nell\u2019essere avvicinati o toccati.\nL\u2019autolesionismo.\nUno dei sintomi che pi\u00f9 sconcerta e sconvolge i familiari e gli operatori che hanno in cura qualche bambino o giovane con autismo, \u00e8 l\u2019autolesionismo. \u00c8 certamente traumatico assistere il proprio figlio o alunno che si fa del male: battendo la testa sul muro o su qualche mobile, che si morde le braccia o la lingua, che si schiaffeggia o si graffia e ferisce con le unghie o con qualche oggetto tagliente o appuntito.\nLe cause dell\u2019autolesionismo possono essere diverse, e possono coesistere nello stesso soggetto.\nSe a volte questi comportamenti nascono dalla paura di rivolgere l\u2019aggressivit\u00e0 verso l\u2019esterno, cos\u00ec da non subire le conseguenze distruttive dei loro pensieri o comportamenti verso gli altri, in altri casi pu\u00f2 anche essere un mezzo per mettere in crisi chi, mediante comportamenti non confacenti con i loro bisogni e il loro sentire, ha provocato la loro ansia e le loro paure.\nL\u2019autoaggressivit\u00e0 pu\u00f2, inoltre, manifestarsi come senso di colpa per avere fatto, detto o pensato qualcosa che non doveva essere detto, pensato, o fatto, nei confronti di una persona che si era mostrata buona e gentile. Oppure pu\u00f2 semplicemente essere un modo per avvertire qualcosa, nel vuoto della condizione di autismo: il proprio corpo, le proprie emozioni, s\u00e9 stessi, utilizzando una dolorosa sensazione.\nInfine l\u2019autoaggressivit\u00e0 pu\u00f2 essere un gesto estremo e disperato, quando questi soggetti notano che chi li circonda non ha alcuna cura e attenzione verso la loro sofferenza, le loro paure, i loro bisogni.\nPer fortuna quando i genitori e gli operatori rispettano i loro bisogni di non ingerenza e la loro continua ricerca di momenti di tranquillit\u00e0 e pace, sia l\u2019etero aggressivit\u00e0 che l\u2019autoaggressivit\u00e0 diminuiscono fino a cessare del tutto. Cos\u00ec come diminuiscono e cessano nel momento in cui i genitori e gli operatori accettano che i sentimenti aggressivi si possano sfogare sugli oggetti o mediante dei giochi non lesivi effettuati con gli adulti.\nImmaginazione o repertorio di interessi.\nDi solito un limitato repertorio di comportamenti viene ripetuto in modo ossessivo; si possono osservare posture e sequenze di movimenti stereotipati (per es. torcersi o mordersi le mani, sventolarle in aria, dondolarsi, compiere complessi movimenti del capo, ecc.) detti appunto \"stereotipie\". Queste persone possono manifestare eccessivo interesse per oggetti o parti di essi, in particolare se hanno forme tondeggianti o possono ruotare (palle ovali, biglie, trottole, eliche, ecc.). Talvolta la persona affetta da autismo tende ad astrarsi dalla realt\u00e0 per isolarsi in una sorta di \"mondo virtuale\", in cui si sente di vivere a tutti gli effetti (dialogando talora con personaggi inventati). Pur mantenendo in molti casi la consapevolezza del proprio fantasticare, \u00e8 con fatica e solo con delle sollecitazioni esterne (suoni improvvisi, richiami di altre persone) che riesce a essere in varia misura partecipe nella vita di gruppo.\nImportanza dell'ordine.\nIn alcuni soggetti, si riscontra una marcata resistenza al cambiamento, che per alcuni pu\u00f2 assumere le caratteristiche di un vero e proprio terrore fobico. Questo pu\u00f2 accadere se viene allontanato dal proprio ambiente (camera, studio, giardino, ecc.), o se nell'ambiente in cui vive si cambia inavvertitamente la collocazione di oggetti, del mobilio o comunque l'aspetto della stanza.\nLo stesso pu\u00f2 verificarsi se si lasciano in disordine oggetti (sedie spostate, finestre aperte, giornali in disordine): la reazione spontanea della persona autistica sar\u00e0 quella di riportare immediatamente le cose al loro ordine o, se impossibilitato a farlo, manifestare comunque inquietudine. La persona pu\u00f2 allora esplodere in crisi di pianto o di riso, o anche diventare autolesionista e aggressiva verso gli altri o verso gli oggetti. Altri soggetti, al contrario, mostrano un'eccessiva passivit\u00e0, aprassia motoria e ipotonia, che sembra renderli impermeabili a qualsiasi stimolo.\nComportamenti ossessivo-compulsivi.\nIl soggetto manifesta un forte desiderio di ripetitivit\u00e0 (Kanner), esternato mediante stereotipie verbali e nei movimenti ed accompagnato da una forte ansia. Ad esempio, il paziente pu\u00f2 sentire la necessit\u00e0 di compiere un rito d'inizio/fine ogni qualvolta deve andare dal medico. Spesso, impedirgli di soddisfare tale bisogno, pu\u00f2 scatenare scatti di ira e aggressione.\nI disturbi sensoriali.\nNei soggetti con sintomi di autismo sono molto frequenti i disturbi sensoriali. Questi, a volte si presentano con una maggiore sensibilit\u00e0 agli stimoli provenienti dal mondo esterno, ma anche dal proprio corpo \"(iper-risposta sensoriale)\" mentre, in altri casi, in altri momenti o per altre sensazioni, possono manifestarsi con una minore risposta sensoriale \"(ipo-risposta sensoriale).\" Molto comuni sono anche le alterate interpretazioni che provengono dai sensi. In questi casi anche uno stimolo banale pu\u00f2 essere interpretato come qualcosa di aggressivo o lesivo per il soggetto, con conseguenti reazioni di paura, ansia, se non proprio con crisi di panico. Pertanto, come dice Franciosi, si pu\u00f2 avere, a volte una ricerca eccessiva e abnorme di particolari stimoli o al contrario un chiaro rifiuto, e quindi un allontanamento da specifiche esperienze sensoriali.\nLe conseguenze di queste alterate percezioni si riflettono sui comportamenti di questi soggetti: ad esempio, sulla possibilit\u00e0 di relazionarsi e socializzare con gli altri coetanei ma anche, come dice De Rosa e Notbohm sulle loro capacit\u00e0 di apprendimento.\nQueste alterazioni sensoriali, causate dal grave disturbo psicologico presente in questi soggetti, tendono a peggiorare il loro mondo interiore, gi\u00e0 notevolmente disturbato, rendendoli ancora pi\u00f9 ansiosi, instabili, irritabili e confusi.\nL\u2019udito.\nPer quanto riguarda l\u2019udito, le persone con sintomi di autismo, a causa della loro irritabilit\u00e0, fragilit\u00e0, immaturit\u00e0 e alterata realt\u00e0 interiore, manifestano, con maggiore frequenza e con pi\u00f9 coinvolgimento emotivo, paure e fobie, con conseguenti crisi nervose o fughe, a causa di numerosi tipi di suoni: dei rumori forti, delle sirene delle autoambulanze, della musica ad alto volume, dei botti, delle grida e del vocio presenti nelle feste o nelle classi, dell\u2019eco che si crea nelle palestre e nei bagni delle scuole, e cosi via (Grandin e Morello). \u00c8 importante il significato che assume nella loro mente un determinato suono o rumore. Pertanto lo stesso rumore pu\u00f2 essere avvertito come piacevole da un soggetto con autismo, mentre pu\u00f2 terrorizzarne un altro (Grandin).\nIn altri casi e in altri bambini (Williams), \u00e8 come se fosse presente una condizione di sordit\u00e0, giacch\u00e9 non rispondono in alcun modo e sono assolutamente indifferenti a suoni anche forti e persistenti, quando sono immersi ed estraniati nel loro mondo magico, tanto da escludere il mondo fuori di loro. Gli stessi bambini possono invece agitarsi e inquietarsi per un suono leggero e delicato. \nCi\u00f2 fa pensare che non vi sia una specifica alterazione anatomica dei recettori che amplifica o riduce i suoni uditi, ma che sia fondamentale il modo con il quale queste persone, in una certa situazione psichica, vivono, interpretano e avvertono determinati suoni o rumori. \nLa vista.\nAnche le percezioni visive possono creare paure, ansia e comportamenti esplosivi in questi soggetti.\nAd esempio, le luci fluorescenti, le superfici riflettenti, gli oggetti che si spostano rapidamente o a velocit\u00e0 irregolare, il lampeggiare delle sirene (Notbohm), le cose che si muovono continuamente, come gli occhi (Grandin). Inoltre i soggetti con disturbi autistici possono avere difficolt\u00e0 a vedere l\u2019oggetto nella sua interezza (Frith) tanto che alcuni di loro, per riconoscere l\u2019oggetto, lo passano davanti agli occhi, come su uno scanner. Inoltre, provando sospetto e ansia nei rapportarsi con gli esseri umani, ricordano poco le facce delle persone che incontrano mentre rammentano perfettamente animali, oggetti o panorami per loro piacevoli e interessanti (Morello).\nL\u2019odorato.\nAnche per quanto riguarda l\u2019odorato e il gusto vi sono delle alterazioni sensoriali che accentuano la loro sofferenza e modificano o alterano i loro comportamenti. Ad esempio, il piacere di odorare le persone (Grandin), l\u2019essere attirati dai cattivi odori e il respingere i profumi (Brauner A e Brauner F.), l\u2019essere attirati da odori che si riferiscono a un ambiente sicuro come la propria casa, o a persone da esse apprezzate e amate (Williams). La variabilit\u00e0 e la particolarit\u00e0 con la quale questi disturbi si presentano, con inusuali preferenze ed esclusioni, rimanda a una realt\u00e0 psicologica interiore particolarmente turbata e disturbata.\nIl gusto.\nAnche per quanto riguarda il gusto, pur essendo, in genere, i soggetti con sintomi di autismo molto selettivi e schizzinosi, per cui non amano assaggiare cibi croccanti, gelatinosi, troppo caldi, troppo freddi, essi, come tanti bambini piccoli o psicologicamente disturbati, tendono ad associare gli alimenti preferiti a persone, animali e situazioni gradevoli e piacevoli, mentre, al contrario, rifiutano cibi che associano a persone, animali e situazioni spiacevoli o sgradevoli (Williams).\nIl tatto.\nPoich\u00e9 il tatto \u00e8 collegato alle sensazioni molto intime e primitive presenti in molti animali. Questi bambini, affettivamente e psicologicamente molto immaturi e disturbati, vivono queste sensazioni in modi particolari, per cui spesso hanno paura di essere toccati e abbracciati non solo dagli estranei ma anche dai genitori (Williams e De Rosa]) tanto da reagire con aggressivit\u00e0, verso chi non rispetta i loro bisogni e le loro paure. Tuttavia questi soggetti, se odiano alcuni tipi di contatti ne possono amare altri, strani e inusuali, come il toccare le tende, i mobili e altri oggetti particolari, come la stringitrice per la Grandin. Tuttavia anche in questo ambito non vi sono delle caratteristiche costanti, per cui altri bambini con diagnosi di autismo desiderano e amano essere toccati dai loro genitori (De Rosa) e anche dagli estranei.\nIl dolore.\nAnche per le sensazioni dolorifiche vi possono essere notevoli differenze, per cui alcuni bambini con disturbi autistici non sopportano e gridano per un piccolo graffio, mentre altri, o gli stessi, in altri momenti e in altre occasioni, possono non far caso a sensazioni dolorifiche molto intense (\"anestesia sensoriale\"), sia quando il dolore \u00e8 provocato da loro stessi \"(autolesionismo),\" sia quando \u00e8 causato da altri (Williams).\nIn definitiva tutti gli apporti sensoriali sono avvertiti da questi soggetti in base alla loro et\u00e0, alle loro specifiche caratteristiche psicologiche, alle loro esperienze e ai loro vissuti interiori del momento. \nAltri sintomi.\nGli individui autistici possono presentare alcuni sintomi che sono indipendenti dalla diagnosi, ma che possono influenzare la loro vita o la loro sfera famigliare. Si stima che da circa lo 0,5% al 10% degli autistici manifesta abilit\u00e0 inusuali, che vanno dalle grandi capacit\u00e0 in attivit\u00e0 specifiche, come una straordinaria capacit\u00e0 di memorizzazione di dettagli irrilevanti, allo sviluppo di condizioni note come \"sindrome del savant\". Molte persone con il disturbo dello spettro autistico mostrano abilit\u00e0 superiori alla popolazione generale, nella percezione e nell'attenzione. Anomalie sensoriali si riscontrano in oltre il 90% dei casi, anche se non vi \u00e8 alcuna prova che i sintomi sensoriali differenzino l'autismo dagli altri disturbi dello sviluppo. Si stima che circa dal 60% all'80% delle persone con autismo abbiano segni motori che includono scarso tono muscolare, aprassia e deambulazione prevalente sulle punte. I deficit nella coordinazione motoria sono molto diffusi negli individui con autismo.\nIn circa i tre quarti dei bambini con autismo, si riscontra un insolito comportamento alimentare. La selettivit\u00e0 \u00e8 il problema pi\u00f9 comune, anche un'alimentazione rituale e il rifiuto del cibo si possono verificare; Tuttavia, ci\u00f2 non sembra causare episodi di malnutrizione. Anche se alcuni bambini con autismo presentano sintomi gastrointestinali, vi \u00e8 una mancanza di dati rigorosi pubblicati a sostegno che ci\u00f2 si verifichi maggiormente rispetto alla media dei coetanei.\nI genitori dei bambini autistici sono colpiti da livelli pi\u00f9 elevati di stress. I fratelli di bambini con disturbo dello spettro autistico presentano generalmente un rapporto di maggiore ammirazione e di minor conflittualit\u00e0 con il fratello, in modo simile a quello che avviene con i fratelli di bambini con sindrome di Down. Tuttavia, si \u00e8 osservato che i primi avevano livelli pi\u00f9 bassi di vicinanza e di intimit\u00e0 rispetto ai fratelli di bambini con sindrome di Down.\nSi possono anche manifestare nell'autismo:\nLe emozioni del bambino autistico.\nMolti pregiudizi accompagnano la sindrome autistica. Uno dei pi\u00f9 diffusi \u00e8 quello che vorrebbe che questi bambini non provassero o provassero solo in modo modesto le emozioni. Ci\u00f2 non \u00e8 assolutamente vero, in quanto in queste patologie ritroviamo invece alti livelli di ansia, numerose angoscianti paure, unite spesso a manifestazioni di rabbia e collera.\nLa presenza di un mondo interiore emotivamente molto disturbato si rende evidente gi\u00e0 dai racconti e dai disegni che, a volte, questi bambini riescono a costruire. Racconti e disegni nei quali predominano temi angoscianti, cruenti, raccapriccianti o coprolalici. La professoressa Temple Grandin, una donna con autismo ad alto funzionamento, nel suo racconto-saggio \u201cPensare in immagini\u201d cos\u00ec descrive le sue emozioni: \u201cAlcuni ritengono che le persone con autismo non abbiano emozioni. Io ne ho eccome, ma sono pi\u00f9 simili alle emozioni di un bambino che a quelle di un adulto\u201d.\nL'ansia.\nPer quanto riguarda l'ansia, questa emozione, nelle forme lievi di autismo, si esprime soprattutto con sintomi come la labilit\u00e0 dell'attenzione, l'iperattivit\u00e0, l'ipercinesia, la notevole reattivit\u00e0 anche alle piccole frustrazioni. In queste forme, quando il bambino desidera fare amicizia con i coetanei, l'ansia e l'eccitamento interiore inficiano gravemente le sue capacit\u00e0 relazionali, per cui, nei rapporti con i pari, poich\u00e9 il bambino non ha la serenit\u00e0 necessaria per ascoltare l'altro, accettandone i bisogni e i desideri, \u00e8 spesso respinto e rifiutato. Nelle gravi forme di autismo, nonostante l'ansia sia mascherata da sintomi pi\u00f9 gravi come le stereotipie, l'apparente apatia e indifferenza, la si pu\u00f2 evidenziare facilmente nelle imprevedibili, improvvise e frequenti, oscillazioni dell'umore e nelle crisi acute di angoscia, provocate da minime frustrazioni. Inoltre, in molti casi, questa penosa emozione riesce a sconvolgere l'organizzazione strutturale del pensiero con alterazioni del linguaggio che pu\u00f2 diventare slegato e incoerente.\nLe paure.\nQuando il bambino \u00e8 messo di fronte ad alcune particolari situazioni, oggetti e stimoli tattili, visivi o uditivi, o quando deve affrontare minimi cambiamenti del mondo che lo circonda, le paure possono manifestarsi anche in modo drammatico, con urla e atteggiamenti scomposti. Temple Grandin cos\u00ec descrive le sue paure: \u201cI problemi di una persona come questa sono ulteriormente complicati da un sistema nervoso che \u00e8 spesso in uno stato di maggiore paura e panico\u201d. \u201cPoich\u00e9 la paura era la mia emozione principale, essa si riversava in tutti gli eventi che avessero un qualche significato emozionale\u201d. \u201cFin dalla pubert\u00e0 avevo vissuto paure e ansie costanti, accompagnate da forte attacco di panico, che si presentavano a intervalli variabili, da poche settimane a diversi mesi. La mia vita si basava sul fatto di evitare le situazioni che potevano scatenare un attacco di panico\u201d. \u201dCon la pubert\u00e0 la paura divenne la mia principale emozione\u201d.\nLa rabbia e la collera.\nFrequenti sono, in questi bambini, gli scoppi di rabbia con conseguente collera, che si rendono evidenti mediante le manifestazioni aggressive verso gli oggetti, le altre persone ma anche verso s\u00e9 stessi. Ci\u00f2 avviene soprattutto quando il bambino avverte che il mondo fuori di lui manifesta scarso rispetto nei confronti delle sue paure, delle sue ansie o dei suoi bisogni pi\u00f9 veri e profondi, Per fortuna, quando l'ambiente che lo circonda diventa pienamente e totalmente rispettoso dei suoi bisogni e desideri, ad esempio quando attua costantemente la tecnica del gioco libero autogestito, insieme alla diminuzione della sofferenza e del turbamento interiore, rabbia e collera regrediscono, mentre contemporaneamente sfumano anche tutti gli altri sintomi.\nLa tristezza e la gioia.\nNon sempre \u00e8 possibile evidenziare queste due emozioni in quanto a volte, e in alcuni bambini, si presentano in modo eccessivo e abnorme, mentre in altri soggetti o in altri momenti non sempre sono evidenti, in quanto mascherate da espressioni mimiche non congruenti. Pertanto un'espressione facciale sempre uguale o atteggiamenti con manifestazioni di riso eccessivo e sboccato, possono nascondere una grande tristezza e angoscia o, al contrario momenti di vera serenit\u00e0 e gioia. Nonostante ci\u00f2 quando gli adulti, siano essi genitori, insegnanti od operatori, riescono a mettersi in ascolto delle emozioni pi\u00f9 profonde del bambino, senza essere distratti dai suoi comportamenti e dalle manifestazioni emotive pi\u00f9 superficiali o estreme, non \u00e8 poi cos\u00ec difficile cogliere le sue vere emozioni cos\u00ec da comportarsi conseguentemente.\nLa sfiducia e la diffidenza.\nIl mondo interiore dei bambini affetti da autismo \u00e8 non solo notevolmente disturbato dall'ansia, dalla tristezza, dalle fobie e dalle paure e dall'abnorme stato di eccitamento, ma \u00e8 anche alterato a causa della notevole sfiducia e diffidenza verso il mondo che li circonda. Questo \u00e8 avvertito frequentemente come cattivo, infido, incoerente e apportatore di continue angosciose frustrazioni. Pertanto i bambini affetti da autismo si ritrovano spesso soli in un ambiente nel quale non si sentono capiti e accettati e ci\u00f2 li conduce sempre pi\u00f9 alla chiusura.\nLe difese del bambino autistico nei confronti delle emozioni negative.\nDa quanto detto \u00e8 facile capire che buona parte dei sintomi presenti nella sindrome autistica possono essere ricondotte a delle difese, spesso di tipo arcaico e quindi poco funzionali, che questi bambini mettono in atto per evitare, alleviare o superare la loro sofferenza, causata da intense emozioni negative come l'ansia, la paura, la depressione e la notevole sfiducia verso gli altri e s\u00e9 stessi.\nQuesti bambini, ad esempio, cercano in tutti i modi di evitare, mediante la chiusura, le persone, i luoghi, gli oggetti e le situazioni nelle quali si trovano a disagio o che possono accentuare il loro malessere. Poich\u00e9 ogni cambiamento accentua le loro ansie e le loro paure hanno avversione per ogni nuova esperienza, sia che si tratti di un nuovo cibo, sia che si tratti di un diverso oggetto, luogo o orario. Per diminuire la loro tristezza a volte\nricorrono al riso nervoso, poich\u00e9 ridendo, la loro tristezza e ansia diminuiscono, mentre, contemporaneamente, questa espressione mimica non solo non offende e non fa del male a nessuno, ma \u00e8 frequentemente accettata dagli altri, in quanto viene scambiata per una manifestazione di gioia.\nUn'altra modalit\u00e0 per diminuire l'ansia e il malessere interiore \u00e8 quella di attuare dei comportamenti ripetitivi, come sono le stereotipie. Anche l'autolesionismo, cos\u00ec come avviene in pazienti borderline, pu\u00f2 essere utilizzato per diminuire la confusione e ridurre la tensione interiore, in quanto il dolore che viene a essere provocato serve a distrarli per qualche momento dai vissuti angoscianti, permettendogli contemporaneamente di essere pi\u00f9 presenti. Questi bambini cercano inoltre di liberarsi della tanta aggressivit\u00e0 covata dentro, causata dalla tanta sofferenza provata, distruggendo gli oggetti, picchiando gli altri.\nCriteri diagnostici.\n\"Disturbo autistico\" \u00e8 il termine tecnico con cui ci si riferisce all'autismo nel DSM IV (\"Diagnostic and Statistical Manual of Mental Disorders- Fourth Edition\", manuale diagnostico e statistico dei disturbi psichiatrici dell\"'American Psychiatric Association\"). Il disturbo fa parte di una categoria pi\u00f9 generale, i disordini generalizzati dello sviluppo (o disordini pervasivi dello sviluppo), e viene diagnosticato in base alla presenza di un certo numero di indicatori comportamentali presenti in specifiche aree dello sviluppo (si veda sotto).\nFattori di rischio.\nCostituiscono fattori di rischio, oltre a possibili anomalie genetiche e metaboliche, pregressi episodi familiari di autismo o di altri disordini pervasivi dello sviluppo. Altro fattore di rischio \u00e8 la nascita pretermine del bambino, in particolare se alla nascita vi \u00e8 un peso notevolmente sotto la media.\nAltro ipotetico fattore di rischio come possibile causa di sviluppo dell'autismo sarebbe la carenza di vitamina D durante la gravidanza.\nComorbilit\u00e0.\nL'autismo si trova a volte associato ad altri disturbi che alterano in qualche modo la normale funzionalit\u00e0 del Sistema Nervoso Centrale: disturbo da deficit di attenzione/iperattivit\u00e0 (ADHD), epilessia, sclerosi tuberosa, sindrome di Rett, sindrome di Down, sindrome di Landau-Kleffner, fenilchetonuria, sindrome dell'X fragile, rosolia congenita. Disordini geneticamente riconducibili a un'alterazione dei normali meccanismi fisiologici espressi dal gene FMR-1\nTrattamenti.\nData l'alta variabilit\u00e0 individuale, non esiste un unico intervento specifico che sia valido per tutti allo stesso modo. Inoltre, raramente \u00e8 possibile ottenere la remissione totale dei sintomi. Per questo, sono molti e diversi i trattamenti rivolti all'autismo. Le \"Linee guida di intervento sull'autismo\" pubblicate dal \"National Research Council\" affermano:\nPer contro, la continuit\u00e0 e la qualit\u00e0 del percorso terapeutico sono garantite attraverso:\nSi raccomanda un intervento precoce e intensivo, che tenga conto della necessit\u00e0 di intervenire sul disturbo dell\"intenzionalit\u00e0\" del bambino. \u00c8 importante quindi lavorare precocemente non nel senso dell\"addestramento comportamentale\", ma proprio dello sviluppo dell'intenzionalit\u00e0 motoria e comunicativa autonoma.\nLe persone con un importante disturbo della comunicazione, come nel DSA, nei disturbi con gravi difficolt\u00e0 recettive e anche nella disprassia verbale, possono anche beneficiare, come suggerisce Rapin, di supporti cognitivi quali le tavole di comunicazione, del linguaggio dei segni, dell'apprendimento del linguaggio usando il computer, della lettura di materiale didattico illustrato predisposto e di altri strumenti comunicativi.\nTali supporti devono essere forniti precocemente, al fine di:\nL'impiego mirato dei farmaci \u00e8 volto alla riduzione o all'estinzione di alcuni comportamenti problematici, o di disturbi clinici associati come l'epilessia e i deficit di attenzione, col fine di evitare ulteriori aggravamenti clinici o per migliorare la qualit\u00e0 della vita.\nIn gennaio 2012 \u00e8 stata presentata dall'Istituto Superiore di Sanit\u00e0 anche la versione della Linea guida n.21 in una sintetica versione destinata al grande pubblico.\nPer contrastare e diminuire l'impatto che le emozioni negative hanno sull'animo di questi bambini, il principale obiettivo dovrebbe essere quello di riuscire a migliorare il loro mondo interiore, diminuendo il malessere che lo sconvolge. Compito degli adulti, siano essi genitori, terapeuti o educatori, sar\u00e0 allora quello di portare serenit\u00e0 al posto dell'ansia, sar\u00e0 quello di dare quella gioia che possa sconfiggere la tristezza, di offrire sicurezza al posto dell'insicurezza, di far nascere la fiducia al posto della sfiducia.\nPer attuare tutto ci\u00f2:\nIntervento psicologico-clinico.\nIn numerosi paesi, psicologi e psicoterapeuti (prevalentemente a orientamento cognitivo, ma anche sistemico o psicodinamico) sono coinvolti nell'intervento clinico nelle situazioni di autismo, cos\u00ec come di altri tipi di disturbi dello sviluppo: non tanto nel senso del vecchio tipo di intervento psicoanalitico diretto solo al bambino, ma anche e soprattutto nelle forme di sostegno psicoeducativo per il bambino, dell'aiuto alla famiglia per sostenerla e diminuirne possibili aspetti disfunzionali, nella valutazione clinica del disturbo e dei suoi correlati funzionali, oltre che nel lavoro di collaborazione con educatori, riabilitatori e insegnanti per accompagnare utilmente bambino e famiglia nella riabilitazione cognitiva e comunicativa, nel supporto psicopedagogico, nell'intervento clinico sui problemi del comportamento, e nel sostegno ai processi di sviluppo psicoaffettivo, integrando una serie di interventi multidimensionali in quella che \u00e8 una situazione clinica complessa.\nTra le tipologie di intervento psicologico pi\u00f9 diffuse e potenzialmente efficaci nella gestione clinica del disturbo e nella riduzione delle sue conseguenze funzionali, vi sono le logiche Applied behavior analysis (ABA) (tra cui si ricorda l\"'Early Intensive Behavioural Intervention\" (EIBI), ideato dal professor Ole Ivar Lovaas della UCLA), il metodo TEACCH, e gli approcci cosiddetti \"Eclettici\". Recenti review hanno evidenziato tassi complessivi di efficacia piuttosto simili tra i vari approcci; in ogni caso, le tipologie di intervento clinico maggiormente utili sono solitamente di tipo intensivo, dovrebbero essere avviate il pi\u00f9 precocemente possibile, e necessitano di essere proseguite per periodi di tempo piuttosto prolungati.\nL'inserimento del bambino autistico nell'ambito scolastico.\nMolti bambini con disturbo autistico hanno una notevole avversione nei confronti della scuola, cos\u00ec come molti insegnanti e genitori di bambini non autistici hanno rilevanti difficolt\u00e0 ad accettare in classe questi bambini, a motivo dei loro comportamenti eccessivamente disturbanti. Se si vuole inserire in modo fisiologico i bambini con disturbo autistico nell'ambito delle scuole, cos\u00ec da favorire una buona socializzazione e nel contempo riuscire a evitare di creare problemi ai bambini normali e ulteriori traumi a questi bambini, \u00e8 necessario capire le ragioni della loro avversione nei confronti di questa istituzione. I loro comportamenti oppositivi e disturbanti sono attuati non perch\u00e9 siano \u201ccattivi\u201d o \u201ccapricciosi\u201d, come spesso sono definiti, ma per due validi motivi:\nPer tali motivi \u00e8 bene sostituire, almeno per un certo periodo, l'ambiente classe, spesso rumoroso e inquieto, con un altro, molto silenzioso e tranquillo ma ricco di moltissimi giocattoli e materiali vari, nel quale sia presente soltanto un buon insegnante, capace di ascolto e comprensione dei loro problemi e bisogni interiori. Sar\u00e0 quindi preferibile un insegnante che sia disposto a sovvertire le normali regole scolastiche, fino a quando questi bambini non avranno acquisito piena serenit\u00e0 interiore e buona fiducia negli altri. Infatti i bambini con disturbo autistico hanno la necessit\u00e0 di rapportarsi con un insegnante che riesca a evitare di chiedere loro cosa devono o non devono fare, ma sappia essere di aiuto, sostegno e incoraggiamento alle attivit\u00e0 e giochi da loro liberamente scelti. Quest'insegnante deve quindi ben conoscere e attuare nei loro confronti il gioco libero autogestito, in quanto solo le attivit\u00e0 e i giochi da loro scelti hanno il potere di diminuire il grave malessere interiore del quale soffrono questi bambini, nel mentre permette loro di acquisire sentimenti di maggiore sicurezza, serenit\u00e0 e fiducia negli altri e nel mondo. Solo in una fase successiva, con molta gradualit\u00e0, l'insegnante potr\u00e0 avvicinare i bambini con problemi di autismo ad altri adulti e coetanei, con i quali pensa possa stabilirsi una fruttuosa intesa reciproca, cos\u00ec come solo in un secondo momento potr\u00e0 proporre delle attivit\u00e0 didattiche se queste sono ben accettate da questi particolari allievi.\nPrognosi.\nAl 2019, non esiste una cura nota. Tuttavia, di tanto in tanto, alcuni bambini riescono a recuperare, tanto da perdere la diagnosi di autismo. Ci\u00f2 si verifica talvolta dopo un trattamento intensivo, ma in altri casi anche senza. Non si conosce quanto tempo si necessiti perch\u00e9 si possa riscontrare un recupero, Studi su campioni selezionati di bambini con la condizione hanno riportato una remissione dell'autismo dal 3% al 25% dei casi. La maggior parte dei bambini con autismo acquisiscono la capacit\u00e0 di linguaggio all'et\u00e0 di cinque anni o anche prima, anche se alcuni non riescono se non negli anni successivi. La maggior parte dei bambini con autismo soffre la mancanza di un sostegno sociale, di relazioni significative, dell'opportunit\u00e0 futura di un lavoro o dell'autodeterminazione. Anche se le difficolt\u00e0 di base tendono a persistere, i sintomi spesso diventano meno gravi con l'et\u00e0.\nVi sono pochi studi di alta qualit\u00e0 che affrontino la prognosi a lungo termine. Alcuni adulti mostrano un modesto miglioramento nella capacit\u00e0 di comunicazione, ma in alcuni casi anche un declino; nessuno studio si \u00e8 concentrato sull'autismo dopo la mezza et\u00e0. L'acquisizione di capacit\u00e0 linguistiche prima dei sei anni, con un QI superiore a 50, e con una certa competenza, possono far prevedere risultati migliori. Nei casi gravi, una vita indipendente \u00e8 improbabile. La maggior parte delle persone affette da autismo soffre di significativi ostacoli nella transizione verso l'et\u00e0 adulta."}
{"id": "2100391", "revid": "124291414", "url": "https://it.wikipedia.org/wiki?curid=2100391", "title": "Sigma (rivista)", "text": "Sigma fu una rivista letteraria nata nella primavera del 1964, diretta da Sergio Pautasso affiancato da un comitato di redazione composto da Giorgio B\u00e0rberi Squarotti, Eugenio Corsini, Angelo Del Boca, Albino Galvano, Oscar Navarro, Marziano Guglielminetti e Gianfranco Torcellan.\nLa prima serie della rivista (1964-1975) accoglieva, in fascicoli interdisciplinari, saggi di linguistica, testi di narrativa e poesia e scritti di critica letteraria.\nLa rivista era redatta dagli Istituti di Letteratura italiana, Letteratura inglese e americana, Letterature germaniche, Letteratura cristiana antica, della facolt\u00e0 di Lettere e Filosofia dell'Universit\u00e0 di Torino.\n\"Sigma\" contribu\u00ec a dare un importante apporto alla bibliografia di Cesare Pavese nel numero unico uscito a dicembre del 1964 con interventi che consideravano non solo il testo letterario dello scrittore, come era fino a quel momento avvenuto, ma i suoi aspetti tecnici e strutturali.\nCon la seconda serie, edita da Guida, i fascicoli diventano quasi sempre a carattere monografico e, nel caso di interdisciplinarit\u00e0, compare il titolo \"Miscellanae\".\nAltri editori sono stati Silva di Genova e Serra e Riva di Milano"}
{"id": "2100396", "revid": "1305772", "url": "https://it.wikipedia.org/wiki?curid=2100396", "title": "Hello America", "text": ""}
{"id": "2100399", "revid": "599013", "url": "https://it.wikipedia.org/wiki?curid=2100399", "title": "Ayd\u0131n Y\u0131lmaz", "text": "Carriera.\nHa giocato per la Nazionale turca Under-17, che arriv\u00f2 quarta ai campionati giovanili del mondo del 2005 in Per\u00f9.\nHa segnato il gol vincente per il Galatasaray contro il Konyaspor dopo essere entrato come sostituto per il suo debutto nella S\u00fcper Lig.\nIl 3 settembre 2007 \u00e8 stato prestato al Manisaspor, ma non \u00e8 riuscito a trovare un posto in prima squadra; \u00e8 ritornato al Galatasaray brevemente nel dicembre 2007 e poi \u00e8 stato prestato all'Istanbul B.B..\nAydin \u00e8 cresciuto calcisticamente nel Galatasaray PAF, la squadra giovanile del Galatasaray. Il 4 giugno 2008 ha firmato un contratto della durata di 5 anni con la sua squadra, il Galatasaray.\nIl 4 ottobre 2008 \u00e8 stato convocato nella Nazionale turca per giocare contro la Bosnia e l'Estonia."}
{"id": "2100403", "revid": "767487", "url": "https://it.wikipedia.org/wiki?curid=2100403", "title": "Kleinhoff Hotel", "text": "Kleinhoff Hotel \u00e8 un film del 1977 sugli \"anni di piombo\", diretto da Carlo Lizzani e girato a Berlino. \nTrama.\nPascale \u00e8 una bella e ricca signora francese sposata con un architetto, entrambi spesso in giro per il mondo per motivi di lavoro e per questo lontani l'uno dall'altra. Proprio in una di queste circostanze, Pascale perde il suo aereo per Londra ed \u00e8 costretta a rimanere a Berlino. Sceglie di pernottare al Kleinhoff Hotel, dove anni prima aveva alloggiato quand'era studentessa. La stanza accanto alla sua \u00e8 occupata da Alex, un giovane terrorista latitante che adesso si fa chiamare Karl, braccato dalla polizia tedesca e incaricato dal suo gruppo di eliminare Pedro, un presunto traditore. Pascale lo spia attraverso l'intercapedine di una porta comunicante tra le due stanze adiacenti: il giovane estremista la incuriosisce e la eccitano irresistibilmente i rapporti sessuali tra Alex e Petra, la sua ex ragazza, diventata prostituta e tossicodipendente. La curiosit\u00e0 e l'attrazione per Alex diventa talmente morbosa e irrefrenabile che Pascale rinuncia alla partenza per Londra pur di pedinare il giovane terrorista. \u00c8 cos\u00ec che finisce per essere coinvolta in una retata della polizia mentre, seguendo Alex, si trova in un locale frequentato da estremisti e sprovvista di documenti. Rilasciata, fa ritorno al Kleinhoff Hotel, dove avvicina Karl con il pretesto d'informarlo dell'arresto di Petra: la loro relazione sar\u00e0 immediata e passionale.\nProduzione.\nQuando il film usc\u00ec nelle sale, Corinne Cl\u00e9ry, protagonista di scene di sesso esplicite con Bruce Robinson, fece causa alle compagnie di produzione e distribuzione, perch\u00e8 ritirassero la frase pubblicitaria del film che diceva \"Vedrete in edizione integrale l'atto sessuale non simulato\", lamentandosi che quelle parole avevano danneggiato la sua vita professionale e privata. Le due societ\u00e0 controbatterono dicendo che \"Nell'ambito del cinema porno \u00e8 ridicolo che ci si preoccupi di slmili particolari\" e presentando al giudice alcune sequenze fotografiche del film dove si vede inequivocabilmente \"l'inizio dell'atto sessuale, con tanto di introduzione.\"\nCritica.\nAll'uscita il film ha avuto scarso successo di critica.\nAltrettanto negativo il giudizio di Giovanni Grazzini:\nRiscoperto di recente \u00e8 stato solo parzialmente rivalutato. Per Marco Giusti \u00e8:\nMa per Nocturno, che pur ne ha pubblicato il DVD:\nE per Alberto Pezzotta:"}
{"id": "2100404", "revid": "124550394", "url": "https://it.wikipedia.org/wiki?curid=2100404", "title": "Quarter Horse", "text": "I Quarter Horse sono cavalli americani, derivati da incroci tra mustang (cavalli rinselvatichiti) e purosangue inglesi, selezionati nel '800 dai cowboy per lavorare con il bestiame. Questa razza \u00e8 cos\u00ec chiamata poich\u00e9 \u00e8 la pi\u00f9 veloce nel \"quarto di miglio\" (su distanze maggiori i cavalli pi\u00f9 veloci sono i Purosangue inglesi). \nTuttora lo stud book del Quarter Horse \u00e8 aperto all'immissione di Purosangue inglesi.\nCaratteristiche morfologiche.\nI quarter non hanno uno standard di razza in quanto c'\u00e8 molta differenza fra un quarter da corsa, uno da lavoro e uno da gara. Il Quarter Horse non ha una grandissima resistenza, e dal Purosangue inglese ha ereditato gli zoccoli piuttosto piccoli, che lo rendono vulnerabile a diverse forme di zoppia, vista la mole imponente del cavallo.\nHa la fronte larga e con occhi ben espressivi, le orecchie dritte e piccole, le ganasce molto sviluppate: tutto questo in una testa che nel contesto dell'animale deve restare piccola. \nL'incollatura \u00e8 leggermente arcuata e muscolosa, non sproporzionata. Il garrese \u00e8 ben definito e il petto ampio, dorso breve dritto e muscoloso; la groppa muscolosa e a volte doppia, attaccatura della coda leggermente bassa, spalla inclinata e abbastanza lunga; gli arti sono robusti con articolazioni larghe e asciutte e gli stinchi hanno i tendini anche loro ben asciutti e staccati, pastorali di lunghezza media e infine piedi piccoli ma ben conformati e forti.\nMantello:\nIndole e attitudini.\nPossiede quello che gli americani chiamano \"good mind\" ovvero intelligenza mista a disponibilit\u00e0 verso l'addestramento e apprendimento, buon carattere, costanza e affidabilit\u00e0. \u00c8 sempre attento ai comandi del cavaliere e se si \u00e8 in sintonia si pu\u00f2 dimostrare vivace e giocherellone.\nIl quarter horse \u00e8 molto versatile: dal lavoro di mandriano, a numerose discipline sportive di monta sia americana che inglese compresi attacchi, salto, e galoppo su brevi distanze. \u00c8 perfetto per la scuola, passeggiate ed ippoterapia. \u00c8 docile e intelligente. &lt;br&gt;\nUtilizzato dai cowboy, si destreggia bene nelle attivit\u00e0 che richiedono \"cow sense\". Tra le specialit\u00e0 sportive in cui \u00e8 coinvolta questa razza: reining, western pleasure, barrel racing, ranch sorting, team penning, pole bending, cutting e roping.\nL'esemplare che forse ha dimostrato pi\u00f9 di ogni altro la versatilit\u00e0 della razza \u00e8 il celebre Rugged Lark che, montato da Lynn Palm, si \u00e8 esibito, oltre che nelle specialit\u00e0 della monta western, nel salto a ostacoli e nel dressage, ottenendo ottimi risultati.\nIl registro della razza, depositato presso la sede della AQHA (\"American Quarter Horse Association\") ad Amarillo in Texas, contiene tutti i documenti degli esemplari appartenenti alla razza per i quali il proprietario abbia effettuato la registrazione.\nIl registro \u00e8 diviso in due sezioni: in una sono registrati i cavalli figli di due quarter horse mentre nell'altra i cavalli figli di un quarter e di un purosangue inglese iscritto a \"jockey club\"; questi ultimi esemplari, pur essendo a tutti gli effetti quarter, sono denominati \"Appendix\" (o \"Quarter Racer\") e sono molto portati per le corse al galoppo e varie discipline di monta inglese.\nL'altezza del quarter horse \u00e8 molto variabile, viste le diverse tipologie riscontrabili all'interno della razza: possiamo trovare esemplari alti 150 cm al garrese e cavalli di 165 cm (soprattutto gli \"Appendix\")."}
{"id": "2100420", "revid": "56818", "url": "https://it.wikipedia.org/wiki?curid=2100420", "title": "Marchesato delle Isole d'oro", "text": ""}
{"id": "2100423", "revid": "599013", "url": "https://it.wikipedia.org/wiki?curid=2100423", "title": "Krasimir Stefanov", "text": "Ha giocato nel ruolo di opposto nell'Itas Diatec Trentino, squadra con la quale ha vinto la Champions League.\nCarriera.\nKrasimir inizia a praticare la pallavolo a livello agonistico all'et\u00e0 di 12 anni, e fino al 2001 milita in diverse squadre di Sofia, la capitale del suo paese d'origine. Le sue avventure all'estero iniziano militando nel Martigues, squadra della serie A francese. Nel 2004-2005 e nel 2006-2007 partecipa al campionato turco nelle file dello Ziraat Bankasi Ankara.\nNel 2007 viene acquistato dall'ambiziosa squadra montenegrina del Budvanska Rivijera Budva. Con questa formazione raggiunge discreti livelli di notoriet\u00e0, grazie alla conquista del 3\u00ba posto nella Coppa CEV 2008, venendo anche riconosciuto come miglior realizzatore della Final Four.\nAlla fine del 2008 approda in Italia, dove viene ingaggiato dalla squadra neo-campione dell'Itas Diatec Trentino. Attualmente \u00e8 l'opposto di riserva, alle spalle del brasiliano Leandro Vissotto Neves.\nRecentemente \u00e8 stato acquistato dalla Pallavolo Pineto che milita nel campionato di serie A2 sempre nel ruolo di opposto.\nSposato e padre di una bambina, \u00e8 diplomato in scienze motorie\nPalmar\u00e8s.\nNel 2008 \u00e8 stato premiato come miglior realizzatore della Final Four di Coppa CEV."}
{"id": "2100430", "revid": "1573940", "url": "https://it.wikipedia.org/wiki?curid=2100430", "title": "Hydrobates pelagicus", "text": "L'uccello delle tempeste europeo (Hydrobates pelagicus ) \u00e8 un uccello della famiglia Hydrobatidae. \u00c8 l'unica specie del genere Hydrobates.\nDescrizione.\n\u00c8 il pi\u00f9 piccolo uccello marino europeo, con 15\u00a0cm di lunghezza. Il colore \u00e8 scuro, tendente al nerastro, con coda di forma leggermente quadrata e groppone bianco. Sulle ali sono presenti delle barre ed una macchia bianca. I due sessi sono uguali.\nBiologia.\nSegue talvolta le navi volando rasente sull'acqua, con un volo sorprendentemente potente per un uccello di dimensioni cos\u00ec piccole; si incontra in mare aperto, sia di notte che di giorno; strettamente notturno sul luogo di nidificazione. Nidifica in colonie situate in zone inaccessibili ai ratti.\nAlimentazione.\nSi nutre di piccoli animali marini, plancton e pesci che cattura tra le onde.\nRiproduzione.\nIl periodo di nidificazione dipende dalle latitudini; in Italia nidifica da marzo ad ottobre.\nDistribuzione e habitat.\nL'Uccello delle tempeste \u00e8 visibile in Europa, Asia, ed Africa, nei pressi delle coste e sulle isole rocciose, dove nidifica. Vive e si nutre in mare aperto. In tutto il Mediterraneo \u00e8 presente solo la sottospecie melitensis, di dimensioni leggermente maggiori di quella atlantica. Negli ultimi anni si \u00e8 spinto fino al golfo di Napoli, dove \u00e8 presente in maniera massiccia\nSistematica.\nNe esistono 2 sottospecie:"}
{"id": "2100436", "revid": "767487", "url": "https://it.wikipedia.org/wiki?curid=2100436", "title": "Una pistola per Ringo", "text": "Una pistola per Ringo \u00e8 un film di genere western all'italiana del 1965 diretto da Duccio Tessari. \u00c8 il primo dei quattro western ciociaro-andalusi di Tessari.\nNonostante il titolo, la pellicola non ha nulla a che vedere con \"Il ritorno di Ringo\" (sempre di Tessari) e ritenuto da molti un sequel del presente film ma cos\u00ec intitolato in seguito al grande successo di questo primo western all'italiana di Tessari.\nTrama.\nLa banda del fuorilegge Sancho assalta la banca di una cittadina e si rifugia nella fattoria del maggiore Clyde Brown e della figlia Ruby, fidanzata dello sceriffo. Ringo, detto Faccia d'Angelo, viene liberato dalla prigione ed ingaggiato per liberare gli ostaggi e permettere agli uomini dello sceriffo di assaltare la struttura senza timore di rappresaglie sui prigionieri.\nRingo accetta in cambio di una percentuale della rapina e si inserisce nella banda: si presenta come ricercato e cura Sancho da una ferita al braccio, protegge Ruby dalle attenzioni degli uomini ed infine propone un piano di fuga in cambio del 40% del bottino.\nSancho inizialmente rifiuta, ma si deve ricredere nonostante Ringo gli sveli di essere stato pagato dallo sceriffo con il 30% della rapina per uccidere tutta la banda. Mentre le squadre dello sceriffo sono in attesa sulle colline, Ringo ed altri banditi attaccano di notte la postazione del mulino, ma Ringo uccider\u00e0 i suoi compagni e dar\u00e0 istruzioni allo sceriffo su come segnalare il fatto. Ringo ritorna alla fattoria dopo aver sistemato della dinamite nel canyon, ma verr\u00e0 imprigionato da Sancho a seguito della segnalazione scorretta. Con un nuovo espediente Ringo dichiara la sua innocenza e il mattino seguente riesce a far fuggire gli ostaggi, ma rimane bloccato nella fattoria con il maggiore Clyde, ferito gravemente. La banda insegue gli ostaggi, ma deve tornare alla fattoria perch\u00e9 braccati dallo sceriffo e bloccati da una frana, causata dall'esplosione della dinamite sistemata la notte precedente.\nSancho e gli uomini rimasti vanno alla ricerca di Ringo con l'intento di vendicarsi, ma vengono uno ad uno uccisi e prima che lo sceriffo arrivi, Ringo abbandona la fattoria con la quota spettante.\nEredit\u00e0.\nIl film diretto da Duccio Tessari \"Il ritorno di Ringo\" con Giuliano Gemma non \u00e8 un vero seguito, ma fu girato addirittura prima di \"Una pistola per Ringo\" con un titolo differente. Si decise di distribuirlo facendolo sembrare un seguito a causa del successo del film.\nIl successo di questo film, inoltre, \u00e8 stato sfruttato da diverse altre produzioni che ne hanno utilizzato il nome del protagonista pur non avendo nulla a che fare con l'originale:"}
{"id": "2100438", "revid": "287204", "url": "https://it.wikipedia.org/wiki?curid=2100438", "title": "Nessuno vive per sempre", "text": "Nessuno vive per sempre (\"Nobody Lives Forever\") \u00e8 la quinta avventura di James Bond firmata da John Gardner.\nTrama.\nJames Bond si \u00e8 preso qualche giorno di ferie che trascorre guidando la Bentley per recuperare la sua anziana governante, ricoverata in una clinica di Salisburgo per le complicazioni di una polmonite.\nGi\u00e0 sul traghetto per Ostense la vacanza \u00e8 turbata da un incidente: due uomini cadono in acqua e restano uccisi tra le eliche. Quindi, ad un distributore di benzina, salva la principessa Sukie Tempesta dall'aggressione di due teppisti.\nArriva sul Lago Maggiore proprio quando \u00e8 assassinato un mafioso. Nel ramo ticinese del lago reincontra Sukie e cena con lei. Durante la cena viene raggiunto da Steve Quinn, l'emissario del Servizio Segreto in Italia che gli ordina di sospendere la vacanza in quanto il Servizio ha scoperto che \u00e8 in corso una gara tra le principali societ\u00e0 terroristiche mondiali per ucciderlo. La taglia \u00e8 predisposta dal colonnello Tamil Rahani, duramente menomato dopo l'ultimo incontro con Bond.\nIn seguito riceve una telefonata dalla clinica di Salisburgo che gli comunica che May e una sua ospite, Moneypenny, sono state rapite.\nSospettoso di Sukie Tempesta, decide di minacciarla con una pistola e portare lei e la sua guardia del corpo Tata con s\u00e9 in viaggio per Salisburgo. Lungo la strada i tre sono aggrediti e Tata lo aiuta ad eliminare gli attentatori. L'ispettore di polizia Osten li porta con s\u00e9 per cercare di intascare la taglia, ma viene ucciso anche lui.\nUna volta giunto nella citt\u00e0 austriaca, i rapitori contattano 007 e gli ordinano di farsi trovare al Golden Hirsch Hotel. L'agente si reca nell'albergo con Sukie e viene assalito da un pipistrello vampiro. Decide di avviare le indagini per conto proprio recandosi nella casa del titolare della clinica dove scopre che \u00e8 in combutta con Steve Quinn per l'organizzazione del rapimento e che le donne si trovano a Key West.\nBond sale sull'aereo per Miami ma \u00e8 preso da Steve Quinn che lo imprigiona su una barca dove viene liberato da Tata. La donna per\u00f2 lo ha liberato solo per portarlo sull'Isola dello Squalo dove lo attende, immobilizzato su un letto, Tamil Rahani con l'intenzione di ghigliottinarlo.\n007 riesce a ghigliottinare Tata ed incendia il letto del capo della nuova SPECTRE. Quindi, tra le fiamme che avvolgono l'edificio, riesce a liberare May e Moneypenny e viene a sua volta salvato da un commando organizzato da Sukie Tempesta."}
{"id": "2100442", "revid": "767487", "url": "https://it.wikipedia.org/wiki?curid=2100442", "title": "Giuseppe Bertini (compositore)", "text": "Biografia.\nFiglio del compositore Salvatore Bertini (1721-1794), fu educato presso le Scuole Pie degli Scolopi e successivamente divenne sacerdote. \u00abFigura poliedrica di intellettuale ed erudito nella Palermo dei primi decenni del XIX secolo\u00bb, per tutta la vita si dedic\u00f2 alla musica e agli studi di archeologia, di letteratura e della storia culturale della Sicilia. Nel 1789, assieme al fratello maggiore Natale Bertini (1750 ca. - 1828), contribu\u00ec con un\"'Ode funebre\" e altri lavori musicali alle funzioni commemorative per la morte del re di Spagna Carlo III e dell'infante Gennaro Carlo. Nello stesso periodo fu anche vice-maestro, sotto il padre Salvatore, presso la Cappella Palatina, di cui qualche anno pi\u00f9 tardi divent\u00f2 maestro di cappella titolare. Nel 1813 si dedic\u00f2 a un progetto di riforma del conservatorio palermitano.\nSu sollecitazione del principe di Cut\u00f2 Niccol\u00f2 Filangeri, nominato luogotenente generale della Sicilia da re Ferdinando III, fu coinvolto con altri intellettuali in varie iniziative editoriali, come la direzione della rivista culturale \"l'Iride\" (nel 1821-1822) e del \"Giornale di scienze, lettere ed arti per la Sicilia\" (nel 1823-1836), sui quali scrisse numerosi articoli di storia, letteratura e soprattutto arte. Nel maggio 1828, in seguito alla morte del fratello Natale, gli subentr\u00f2 nell'incarico di presidente di una commissione di censura per la musica sacra: istituita per decreto reale nel dicembre del 1827, era formata da tre membri e aveva il compito di eliminare gli elementi operistici (i \u00abteatrali allettamenti\u00bb) nei lavori chiesastici e di redigere un elenco di composizioni approvate. Bertini tenne tale incarico per due anni, dopo di che la commissione venne sciolta.\nIl \"Dizionario\" e altre opere.\nL'abate Giuseppe Bertini \u00e8 principalmente conosciuto nell'ambito musicale per il suo \"Dizionario storico-critico degli scrittori di musica e de' pi\u00f9 celebri artisti di tutte le nazioni s\u00ec antiche che moderne\", pubblicato a Palermo (Tipografia reale di guerra) nel 1814-1815 in quattro volumi e dedicato a donna Margarita Pignatelli e Piccolomini, consorte del principe di Cut\u00f2 Niccol\u00f2 Filangeri. Si tratta di uno dei primissimi lavori italiani di questo tipo: si basa in parte sul \"Dictionnaire historique des musiciens\" (Parigi, 1810-1811) di Alexandre-\u00c9tienne Choron e Fran\u00e7ois-Joseph-Marie Fayolle, ma con voci autonome e informazioni preziose soprattutto sulle varie personalit\u00e0 musicali italiane, in particolare quelle della scuola napoletana.\nSue inoltre sono quattordici biografie contenute nei primi tre volumi dei quattro che compongono la \"Biografia degli uomini illustri della Sicilia\" (Napoli, 1818-1821) curata dall'avvocato e letterato Giuseppe Emanuele Ortolani. Del 1826 \u00e8 una sua poesia \"Su le sette parole proferite dal divino Redentore nella sua dolorosa agonia\", musicata da Luigi Ricci, mentre del 1830 \u00e8 una sorta di inno \"Su le provide decretazioni di sua maest\u00e0 Ferdinando II re del Regno delle Due Sicilie\", appena assurto al trono. Fra il 1830 e il 1836 si occup\u00f2 di una revisione e correzione della versione italiana del \"De rebus siculis decades du\u00e6\" del frate domenicano cinquecentesco Tommaso Fazello nonch\u00e9 della sua \u00abcontinuazione\u00bb fino al 1750 del monaco benedettino Vito Maria Amico. Collegato forse a questo lavoro \u00e8 il suo manoscritto, conservato nella Biblioteca comunale di Palermo, \"Estratti di diversi autori antichi e moderni intorno alla storia letteraria, ed alle belle arti in Sicilia\" relativo alla letteratura artistica siciliana.\nCompose anche numerosi lavori sacri, principalmente vespri e messe, ma nessuno di questi \u00e8 giunto sino a noi. Tuttavia attualmente sopravvivono nella collezione Santini due lezioni per la Settimana Santa (la \"Lezione prima\" del mercoled\u00ec santo per soprano, violoncello e organo e la \"Lezione terza\" del gioved\u00ec santo per soprano, violino, viola e basso) sotto il nome del padre Salvatore, che per\u00f2 vengono attribuite a Giuseppe. Stando al musicologo americano Bertil van Boer, \u00abmolte sue composizioni furono scritte dopo il 1800 e mostrano affinit\u00e0 con Gioachino Rossini\u00bb."}
{"id": "2100447", "revid": "287204", "url": "https://it.wikipedia.org/wiki?curid=2100447", "title": "Giuseppe Bertini", "text": ""}
{"id": "2100454", "revid": "1305772", "url": "https://it.wikipedia.org/wiki?curid=2100454", "title": "Re dei Venedi", "text": "Il titolo di Re dei Venedi (tradotto anche come Re dei Vendi) indica sovranit\u00e0, o pretesa di sovranit\u00e0, sui territori slavi delle coste meridionali del mar Baltico, quali Meclemburgo, Holstein e Pomerania, e fu portato dal XII secolo al 1972 dai re di Danimarca e dal 1540 circa al 1973 dai re di Svezia.\nL'interpretazione generalmente accettata \u00e8 che il termine si riferisca ai Venedi, un popolo slavo che viveva presso le rive meridionali del mar Baltico, anche se questa interpretazione \u00e8 complicata dall'esistenza dei Vendi, una trib\u00f9 situata tra i Finni e i Venedi dalle origini quasi sconosciute. Questo titolo ha anche una spiegazione \u201cpoetica\u201d secondo cui sarebbe dovuto al dominio sull'antico popolo dei Vandali (\"vandalorum rex\"), ma questa ipotesi data solo dal XVI secolo. Una interpretazione recente, non molto accreditata in ambito accademico, \u00e8 stata fatta su \"Vend\" come parte del successivo titolo dei re di Svezia (tre regni: re degli Svear, G\u00f6tar e Vends; \"Sveriges, G\u00f6tes och Vendes Konung\") indicasse la Finlandia, essendo la forma presumibilmente simile a Vinland. Similmente l'\u00d6sterland\u2014il nome medievale per la parte finlandese del regno di Svezia\u2014era stata la terza parte del regno. In ogni caso, solamente cinquanta anni dopo l'adozione del titolo di \u201cre dei Venedi\u201d i sovrani svedesi si diedero il titolo di Grande principe di Finlandia.\nI re di Danimarca portarono questo titolo per otto secoli, dopo che esso fu adottato per la prima volta dal re Canuto VI (che regn\u00f2 dal 1182 al 1202), che conquist\u00f2 le terre dei Venedi in Pomerania e Meclemburgo. Nelle lingua germaniche il nome fu Vendi, e nei documenti medievali il nome latino fu \"sclavorum rex\", \"re delle genti slave nordiche\". Nel XVI secolo il latino \"sclavorum\" fu sostituito con \"vandalorum\" anche dai re danesi, per mostrare la nuova idea \u201cpoetica\u201d. I re danesi continuarono ad usare il titolo per i successivi settecento anni fino al 1972, quando la regina Margherita II sal\u00ec al trono; ella volle abbandonare l'uso di tutti i titolo eccetto quello di \"Re di Danimarca\", che \u00e8 l'attuale denominazione corretta.\nQuando la Svezia abbandon\u00f2 definitivamente l'Unione di Kalmar che comprendeva, oltre essa, i regni di Norvegia e Danimarca, le tensioni tra i due regni furono accese e ci\u00f2 venne mostrato sui simboli regali come bandiere, stemmi e titoli. Gustavo I di Svezia adott\u00f2 nel 1540 circa il terzo \u201cregno\u201d tra i suoi titoli (che fino ad allora aveva incluso solo Svedesi e Goti): lui si assegn\u00f2 il \u201cVandalorumque\u201d rex, \u201cVendes\u201d konung come terzo nome nella lista dei domini. \"Sveriges, G\u00f6tes och Vendes konung\" fu usato nei documenti ufficiali sino alla proclamazione di Carlo XVI Gustavo di Svezia nel 1973, che fu il primo regnante a proclamarsi ufficialmente ed esclusivamente \"Sveriges konung\" (\u201cRe di Svezia\u201d)."}
{"id": "2100455", "revid": "767487", "url": "https://it.wikipedia.org/wiki?curid=2100455", "title": "Marisa Monte (album)", "text": "Marisa Monte (noto anche come Marisa Monte ao vivo o semplicemente MM) \u00e8 un album dal vivo della cantante brasiliana Marisa Monte, pubblicato nel 1989 dalla Odeon EMI.\nIl disco.\nLa storia.\n\"MM\" fu il primo disco della talentuosa cantante \"carioca\" Marisa Monte e, cosa abbastanza atipica per un esordio, fu registrato dal vivo e non in studio. Marisa nel 1988 era gi\u00e0 un piccolo fenomeno musicale nel suo paese e si era fatta conoscere grazie a una serie di spettacoli dal vivo a Rio de Janeiro e a San Paolo diretta dal giornalista e scopritore di talenti Nelson Motta che l'aveva presa sotto la sua ala protettrice dopo averla sentita cantare a Venezia, quando Marisa era in Italia a studiare belcanto, e pi\u00f9 tardi in uno spettacolo semi-professionale al Jazzmania di Ipanema.\nCon un repertorio di cover di musica pop, jazz, funk e di MPB, grazie ad un talento innato e una presenza scenica notevole, la giovane cantante era gi\u00e0 stata notata dalla stampa specializzata e dalle personalit\u00e0 dell'industria discografica brasiliana. Qualcuno era arrivato a definirla \u00abil maggior talento vocale dai tempi di Gal Costa\u00bb.\nNel settembre del 1988 Marisa si esib\u00ec al Teatro Villa-Lobos di Copacabana dove in quattro serate registr\u00f2 uno spettacolo televisivo diretto da Nelson Motta e da Walter Salles (registra poi conosciuto per il film \"Central do Brasil\") e prodotto da Lula Buarque de Hollanda.\n\"Especial Marisa Monte\", trasmesso da Rede Manchete, ebbe uno straordinario successo e vinse un premio come miglior programma musicale dell'anno. Era la prima artista brasiliana a cui veniva dedicato uno \"show\" di un'ora alla televisione senza aver fatto prima un disco. La EMI acconsent\u00ec a produrre lo spettacolo e a ricavarne un home video.\nDalle registrazioni dello spettacolo fu tratto il primo album di Marisa. Il disco ebbe molto successo grazie anche al traino del singolo \"Bem que se quis\", versione in portoghese di \"E po' che f\u00e1\" di Pino Daniele, che entr\u00f2 a far parte della colonna sonora della telenovela \"O Salvador da P\u00e1tria\" di Rede Globo. Il disco vendette 500\u00a0000 copie in Brasile, consacrando Marisa a nuova stella della musica brasiliana.\nNel 2007 \"MM\" fu inserito nella classifica dei 100 dischi pi\u00f9 importanti della storia della musica brasiliana dalla edizione brasiliana della rivista Rolling Stone.\nLa musica.\n\"MM\" raccoglie alcuni dei brani che Marisa Monte interpret\u00f2 durante i concerti al Teatro Villa-Lobos e che facevano gi\u00e0 parte del suo repertorio negli spettacoli \"Jazzmania\" di Rio de Janeiro del 1987 e in giro per il Brasile durante il 1988 (\"Tudo veludo\", \"Volta a sampa\", \"Aeroshow\"). Non si tratta di brani originali, ma di standard del jazz e cover di artisti brasiliani e statunitensi.\nLa prima parte del disco contiene canzoni di stampo rock provenienti dal repertorio brasiliano e alcuni brani della tradizione musicale carioca e bahiana.\n\"Comida\" \u00e8 un brano del repertorio dei Tit\u00e3s, gruppo rock paulista di cui erano membri i futuri \"parceiros\" Arnaldo Antunes e Nando Reis. \"Bem que se quis\" \u00e8 la versione con testo in portoghese scritto da Nelson Motta di \"E po' che f\u00e1\" di Pino Daniele (che Marisa aveva verosimilmente sentito durante il suo soggiorno italiano). La divertente \"Chocolode\" \u00e8 scritta da Tim Maia (altra scoperta di Motta), \"Ando meio desligado\" di Rita Lee proviene dal repertorio degli Os Mutantes, mentre \"Negro gato\" di Get\u00falio C\u00f4rtes proviene dal repertorio di Roberto Carlos ai tempi della \"Jovem Guarda'\".\n\"Preciso me encontrar\" \u00e8 un vecchio successo del sambista Cartola, \"O xote das meninas\" \u00e8 un classico del \"re do bai\u00e3o\" Luiz Gonzaga in una particolare versione reggae, \"Lenda das sereias, rainha do mar\" \u00e8 un \"samba-enredo\" di un vecchio carnevale del 1976: sono gli unici veri omaggi del disco alla tradizione musicale brasiliana.\nIl disco termina con una serie di classici della musica nord-americana. Fa da ponte la divertente \"South American Way\" vecchio classico di Carmen Miranda. Seguono una versione reggae del successo di Marvin Gaye \"I Heard It Through the Grapevine\", quindi \"Bess, You Is My Woman Now\" da \"Porgy and Bess\" di Gershwin e infine \"Speak Low\", un vecchio standard composto da Kurt Weill con il testo di Ogden Nash.\nIn \"Bess, You Is My Woman Now\" Marisa Monte duetta con il cantante del gruppo Nouvelle Cousine con i quali si era gi\u00e0 esibita l'anno precedente a San Paolo.\n\"Speak Low\" fu registrata \"dal vivo\" in studio durante la post-produzione del disco e non \u00e8 la versione dei concerti. Nello spettacolo televisivo e nel relativo home video pubblicato in contemporanea con l'album e che contiene una scaletta diversa e alcuni brani in pi\u00f9, sono presenti come ospiti anche il cantante Ed Motta e il fisarmonicista Chiquinho do Acordeon, assenti invece nel disco.\nTracce.\n(*) Presente solo nella versione su CD e non nel Long playing."}
{"id": "2100456", "revid": "124911396", "url": "https://it.wikipedia.org/wiki?curid=2100456", "title": "Assistente sanitario", "text": "L'assistente sanitario, secondo l'ordinamento italiano, \u00e8 un professionista sanitario addetto alla prevenzione, alla promozione e all'educazione della salute. Gli assistenti sanitari sono in possesso della laurea triennale o magistrale in Assistenza sanitaria, e devono essere iscritti all'albo professionale.\nStoria.\nIn Italia la figura dell'assistente sanitario nasce dopo la Prima guerra mondiale, grazie alla collaborazione tra la Croce Rossa Americana e la Croce Rossa Italiana, con la nomina a direttrice del Nursing della Commissione anti-tubercolare di miss Mary Garden, la quale promosse l'apertura delle \"Scuole di medicina, pubblica igiene e assistenza sociale\" per \"Assistenti sanitarie visitatrici\".\nLe prime scuole ad entrare in funzione furono quella di Roma nel 1919, poi Bologna, Firenze, Milano e Torino nel 1920 e Napoli nel 1924. Dopo la fondazione da parte della Croce Rossa americana, le scuole furono guidate da quella italiana, prolungando i corsi dagli iniziali cinque mesi a un anno. L'istituzione delle scuole fu autorizzata con il Regio Decreto Legge 15 agosto 1925, n. 1832.\nCompetenze.\nL'assistente sanitario svolge la sua attivit\u00e0 in strutture pubbliche e private, in regime di dipendenza o di libero professionista. L'assistente sanitario contribuisce inoltre alla formazione del personale di supporto, e concorre direttamente all'aggiornamento relativo al proprio profilo professionale. \u00c8 essenziale la sua funzione di educatore alla salute integrando sia gli aspetti sociali che sanitari della vita familiare, scolastica e lavorativa.\nSi occupa principalmente della prevenzione primaria della comunit\u00e0, effettuando vaccinazioni (pediatriche e degli adulti), eseguendo inchieste epidemiologiche per diverse malattie infettive e collaborando nella gestione e adesione agli screening oncologici (tumore alla mammella, carcinoma del colon-retto e carcinoma della cervice uterina).\nAttivit\u00e0.\nL'attivit\u00e0 dell'assistente sanitario comprende:\nAmbiti occupazionali.\nGli assistenti sanitari, con il conseguimento della laurea (triennale), possono esercitare la loro professione, svolgendo le proprie funzioni in autonomia, nelle strutture del Servizio sanitario nazionale, in aziende private o istituti e fondazioni, come dipendenti e/o liberi professionisti. In particolare possono trovare impiego nello staff alla Direzione generale e sanitaria, negli Uffici relazioni con il pubblico, nei Servizi di prevenzione e protezione, nelle Direzioni medico ospedaliere, nei Servizi epidemiologici aziendali e regionali, nei Servizi per la qualit\u00e0, nel Dipartimento di prevenzione, nei Servizi igiene e Sanit\u00e0 pubblica (SISP) (in cui effettuano vaccinazioni, sorveglianza sanitaria, inchieste epidemiologiche, screening oncologici).\nPossono lavorare nei Servizi di prevenzione igiene e sicurezza negli ambienti di lavoro, di Igiene degli alimenti e della nutrizione (SIAN), nei Servizi di educazione e promozione della salute, nelle Unit\u00e0 operative/Servizi del Distretto socio-sanitario e in quelle orientate alle attivit\u00e0 socio sanitarie integrate per l'anziano, il disabile bambino e adulto. I laureati possono inoltre esercitare la professione con i medici di medicina generale e/o i pediatri di libera scelta, nei Servizi territoriali psichiatrici, nei consultori familiari, infanzia e adolescenza, nei servizi per le dipendenze, nell'ambito della pediatria di comunit\u00e0, nei servizi diabetologici, auxologici e per il sostegno della famiglia e in ambulatori di medici competenti.\nInfine, trovano impiego nelle fondazioni, nelle case di cura, nelle residenze sanitarie assistenziali (RSA), nelle sedi regionali del Centro nazionale per la prevenzione e il controllo delle malattie, direzioni regionali della Direzione prevenzione e del lavoro, nelle case circondariali e in penitenziari, nell'Istituto nazionale per l'assicurazione contro gli infortuni sul lavoro (Inail), nella Direzione Provinciale del lavoro.\nGli specialisti della gestione nella Pubblica amministrazione, con il conseguimento della laurea magistrale, trovano occupazione nei Servizi di prevenzione e protezione delle Aziende sanitarie locali o nelle Agenzie regionali per la prevenzione ambientale; nei Dipartimenti di prevenzione e nelle Direzioni sanitarie ospedaliere e di distretto socio sanitario delle Aziende sanitarie locali, con possibilit\u00e0 in entrambi i casi di accedere anche alla carriera direttiva."}
{"id": "2100463", "revid": "729019", "url": "https://it.wikipedia.org/wiki?curid=2100463", "title": "RPK-9 Medvedka", "text": "L'RPK-9 Medvedka (nome in codice NATO: SS-N-29) \u00e8 un missile antisommergibile per impiego imbarcato di sviluppo e fabbricazione russa.\nSviluppo.\nLo sviluppo del nuovo sistema d'arma inizi\u00f2, per l'allora marina sovietica, nel 1987, presso l'Istituto di Termodinamica di Mosca. Le prove in mare del missile furono svolte nel Mar Nero, e si protrassero dal 1993 al 1997. Per le prove fu utilizzato un esemplare della classe Mukha, che imbarcava una coppia di lanciatori quadrupli. Ne \u00e8 previsto l'impiego, a partire dal 2009, sulle corvette Classe Steregu\u0161\u010dij e sulle fregate classe Admiral Gorshkov.\nTecnica.\nDal punto di vista concettuale, \u00e8 piuttosto simile allo statunitense ASROC. Il missile ha un calibro di 400\u00a0mm ed una lunghezza di 5,5 metri, con un peso al lancio di 800\u00a0kg. L'ordigno \u00e8 in grado di ingaggiare un sottomarino anche in acque basse, ad una profondit\u00e0 compresa tra i 15 ed i 500 metri, alla distanza massima di 20 chilometri. Ogni sistema comprende, oltre ai missili, anche un sistema di controllo del fuoco, in grado di individuare tutte le informazioni relative ai parametri di movimento del bersaglio, alle coordinate di fuoco, e di trasmettere i dati di lancio e di volo.\nLa struttura del sistema d'arma \u00e8 di tipo modulare, con la versione base composta da due complessi, ognuno con quattro lanciatori. Tuttavia, sono possibili configurazioni che vanno da uno ad otto lanciatori, a seconda delle esigenze. Il peso del complesso da quattro \u00e8 di 12.000\u00a0kg, mentre quello da otto raggiunge i 19.400.\nL'SS-N-29 pu\u00f2 essere utilizzato sia in zone fredde, sia tropicali. Il lancio \u00e8 inclinato.\nImpiego.\nIl missile \u00e8 stato progettato per ingaggiare il combattimento con i sottomarini nemici anche in acque basse. A causa del suo modesto ingombro, pu\u00f2 essere installato anche su unit\u00e0 navali di piccole dimensioni, con un dislocamento nell'ordine delle 350 tonnellate."}
{"id": "2100465", "revid": "599013", "url": "https://it.wikipedia.org/wiki?curid=2100465", "title": "Il ritratto di Mr W.H.", "text": "Il ritratto di Mr W. H. (titolo originale \"The Portrait of Mr. W. H.\") \u00e8 un'opera in prosa di Oscar Wilde di cui si hanno due versioni: una pubblicata nel luglio 1889, l'altra nel 1921.\u00c8 un racconto breve basato sui \"Sonnets\" di Shakespeare. Questo romanzo nasce dall'appassionata lettura dell'opera shakespeariana che fa scattare in Wilde la voglia di mettere alla prova la sua creativit\u00e0, provando a creare un ritratto immaginario di questo misterioso W. H.\nStoria.\nLe prime idee riguardanti l'opera risalgono a una lettera scritta dallo stesso Wilde a Wemyss Reid nell'ottobre del 1887, due anni prima della pubblicazione. L'intero lavoro di Wilde si basa sulla dedica inserita nell'intestazione della raccolta di sonetti di Shakespeare dall'editore Thomas Thorpe, che si riferisce a tale Mr. W. H., identificato nella figura storica di Henry Wriothesley, conte di Southampton. Tuttavia \u00e8 da considerare la notevole importanza rivestita dall'editore, che probabilmente scelse non solo l'ordine della disposizione dei componimenti, ma anche il titolo generico della raccolta e la dedica stessa.\nTrama.\nIl narratore grazie ad un suo amico, tale Erskine viene a conoscenza del pensiero di Cyril Graham a proposito dei sonetti dell'autore inglese, dove pensando ad un gioco di parole presume che il Mr W. H. fosse in realt\u00e0 un attore adolescente, da qui una discussione fra i due che avevano pareri diversi al riguardo. Cercano prove sulle loro argomentazioni, arrivano a falsificarle fino a quando Graham si suicida lasciando una lettera dove affermava che il pensiero di Erskine fosse quello pi\u00f9 corretto. Entra in gioco il narratore dando invece ragione a Graham, due anni dopo il narratore riceve una lettera di Erskine dove annuncia che anche lui si uccider\u00e0 come fece tempo addietro il suo avversario ma invece \u00e8 morto di tisi."}
{"id": "2100478", "revid": "287204", "url": "https://it.wikipedia.org/wiki?curid=2100478", "title": "Tori di Guisando", "text": "I Tori di Guisando ( \"Toros de Guisando\") sono un gruppo di sculture celtibere situate nella collina di Guisando nel comune di El Tiemblo, nella Provincia di Avila, in Spagna. Le sculture, fatte di granito, rappresentano dei quadrupedi identificati come tori o maiali. In genere le opinioni sono a favore dell'identificazione con i tori: ci sono dei fori che sono interpretati come sedi di corna ora perdute.\nI Tori di Guisando sono un esempio di quel tipo di antiche sculture chiamate \"verraco\" di cui si conoscono alcune centinaia di esempi. I Tori sono associati al territorio della trib\u00f9 dei celtiberi detta dei Vettoni e dovrebbero essere stati scolpiti nel II secolo a.C. Non \u00e8 sicuro che si trovino nella loro posizione originale. Ci sono dei graffiti in latino che possono significare che siano stati riposizionati in epoca romana.\nIl trattato dei Tori di Guisando.\nIl campo intorno ai Tori fu il posto dove il 18 settembre 1468 fu firmato il Trattato dei Tori di Guisando tra Enrico IV di Castiglia e la sua sorellastra Isabella di Castiglia, che assegn\u00f2 a Isabella il titolo di Principessa delle Asturie ponendo cos\u00ec termine alla guerra civile in Castiglia.\nLetteratura.\nI Tori sono un elemento ricorrente nella letteratura spagnola. Ad esempio, Miguel de Cervantes li cita ripetutamente nel \"Don Chisciotte\". Federico Garc\u00eda Lorca usa il loro valore simbolico nel \"Llanto por la muerte de Ignacio S\u00e1nchez Mej\u00edas\":"}
{"id": "2100479", "revid": "6923", "url": "https://it.wikipedia.org/wiki?curid=2100479", "title": "Ford Modello T", "text": ""}
{"id": "2100494", "revid": "71433", "url": "https://it.wikipedia.org/wiki?curid=2100494", "title": "Le Idi di Marzo", "text": ""}
{"id": "2100495", "revid": "1546219", "url": "https://it.wikipedia.org/wiki?curid=2100495", "title": "NBA All-Star Weekend 1996", "text": "L'NBA All-Star Weekend 1996, svoltosi a San Antonio, vide la vittoria finale della Eastern Conference sulla Western Conference per 129 a 118.\nMichael Jordan, dei Chicago Bulls, fu nominato MVP della partita. Brent Barry, dei Los Angeles Clippers, si aggiudic\u00f2 l'NBA Slam Dunk Contest. Tim Legler, dei Washington Bullets vinse l'NBA Three-point Shootout.\nL'NBA Rookie Challenge venne vinto dalla Eastern Conference sulla Western Conference per 94 a 92. MVP della partita fu Damon Stoudamire dei Toronto Raptors."}
{"id": "2100496", "revid": "410660", "url": "https://it.wikipedia.org/wiki?curid=2100496", "title": "The October Horse", "text": ""}
{"id": "2100499", "revid": "4711", "url": "https://it.wikipedia.org/wiki?curid=2100499", "title": "NBA All-Star Game 1996", "text": ""}
{"id": "2100501", "revid": "363629", "url": "https://it.wikipedia.org/wiki?curid=2100501", "title": "Teatro Verdi (Zara)", "text": "Il Teatro Verdi fu un teatro di Zara.\nStoria.\nIl Teatro Nobile.\nIl primo teatro della citt\u00e0 di Zara fu il \"Teatro Nobile\" in Contrada Sant'Antonio, eretto nel 1783. Era un teatro sociale, con tre ordini di palchetti (74 in tutto, pi\u00f9 quello di rappresentanza) e venne a costare 3.000 zecchini.\nPrimarie compagnie di prosa vi venivano dall'Italia con drammi e commedie; vi calcarono le scene Ernesto Rossi, il celebre caratterista zaratino Antonio Papadopoli, Ermete Novelli fanciullo e perfino una Eleonora Duse ancora bambina.\nDopo il disastroso incendio del Ring Theater di Vienna (8 dicembre 1881), il Teatro Nobile - nel frattempo divenuto teatro della \"Societ\u00e0 Filodrammatica Paravia\" (dal nome del benefattore zaratino Pier Alessandro Paravia, che don\u00f2 alla citt\u00e0 il nucleo iniziale librario da cui sorse l'antica \"Biblioteca Paravia\", attuale Biblioteca Comunale) - fu interdetto a feste pubbliche e private e il 18 gennaio 1882 fu costretto a chiudere.\nIl Teatro Nuovo.\nGli zaratini per\u00f2 non volevano accettare l'assenza di un teatro nell'allora capitale del Regno di Dalmazia, tanto pi\u00f9 che le altre due citt\u00e0 principali della regione - Spalato e Ragusa - avevano eretto negli ultimi decenni i propri teatri cittadini: la prima il Teatro Bajamonti (1859) e la seconda il Teatro Bonda (1863), oggi Marin Dr\u017ei\u0107. L'idea dell'erezione di un nuovo teatro a Zara fu lanciata dal musicista e critico musicale Giovanni Salghetti Drioli, della famiglia proprietaria di una delle maggiori distillerie di maraschino della citt\u00e0, e raccolta da alcuni degli zaratini pi\u00f9 in vista: lo stesso Salghetti Drioli, assieme a Natale Filippi, Simeone Cattich, Antonio de Stermich di Valcrociata, Nicol\u00f2 Luxardo, Giuseppe Perlini ed altri, costituirono quindi la \"Societ\u00e0 per Azioni del Teatro Nuovo\", che incaric\u00f2 del progetto l'architetto veneziano Enrico Trevisanato; la direzione dei lavori venne affidata all'architetto zaratino Miho Klai\u0107.\nDai conti Lantana fu acquistato per 6.000 fiorini un fatiscente palazzo, gi\u00e0 dimora dei vescovi di Nona, in Campo Castello. I lavori iniziarono il 25 aprile 1864, ancor prima che giungessero i necessari permessi da Vienna. La costruzione venne affidata all'imprenditore zaratino Angelo Cant\u00f9 (proti muratori Nicol\u00f2 Trigari e Giovanni Mazzoni), l'ossatura interna a Francesco Fabbrovich, coadiuvato dai maestri d'ascia Francesco Fisser, Guglielmo Zillio, Giacomo Uzigovi\u0107; le pitture al veneziano Antonio Zuccaro e al triestino Carlo Matscheg: sul soffitto dello stabile Zuccaro dipinse il Trionfo della Civilt\u00e0 mentre Matscheg si occup\u00f2, oltre che della realizzazione degli ornamenti sulla base dei disegni dell'architetto Trevisanato, della decorazione di altre parti del soffitto, dell'esterno delle logge, del cancello del mezzanino e dei fiori della prima linea con lo sfondo rosso e blu; gli stucchi furono affidati al triestino Leone Bottinelli e al veneziano Carlo Franco; il palcoscenico a Jacopo Caprara.\nIl teatro cost\u00f2 la ragguardevole cifra di 110.000 fiorini e venne aperto al pubblico la sera del 10 settembre 1865 per la festa di commiato del governatore barone Lazzaro de Mamola; l'inaugurazione ufficiale ebbe luogo il 7 ottobre 1865, vigilia del santo patrono San Simeone profeta e da allora data d'inizio della stagione teatrale, con la rappresentazione di \"Un ballo in maschera\" di Giuseppe Verdi. Il primo maestro concertatore del \"Teatro Nuovo\" di Zara fu il milanese Antonio Ravasio, che scrittur\u00f2 per la stagione il soprano Lena Tencajoli, il soprano leggero Fanny Guillemin, il baritono Ercole Storti-Gozzi e il basso Giuseppe Wagner.\nIl teatro era lungo 44,50 metri. La sua facciata principale (nell'odierna via Biankini, gi\u00e0 \"via del Teatro Nuovo\") e quella che dava sullo \"spiazzo del Castello\" erano in stile neorinascimentale. Sopra i 5 finestroni che sovrastavano le arcate del porticato erano sistemati i busti del Goldoni, di Rossini, dell'Alfieri, di Teobaldo Ciconi, e in mezzo a questi Dante Alighieri.\nPer decenni il teatro fu il centro della vita culturale ed artistica zaratina. Vi ebbero luogo spettacoli di vario genere: opere liriche, operette, balletti, commedie, drammi, spettacoli di variet\u00e0, film muti e sonori, balli e veglioni. La locale Societ\u00e0 Filarmonica (fondata nel 1858) vi teneva da sei a otto concerti nell'apposita sala del secondo piano, della capienza di 400 posti a sedere, mentre il teatro poteva ospitare 1.500 spettatori: un numero esorbitante, tenuto conto del fatto che la citt\u00e0 in quegli anni contava dai sette ai diecimila abitanti.\nIl Teatro Nuovo era un teatro sociale di propriet\u00e0 degli azionisti, possessori dei 48 palchi di prima e seconda fila e di un quarantottesimo dell'edificio a testa. Essere azionista del teatro - nonch\u00e9 palchettista - divenne un segno di distinzione: i palchettisti comunque contribuivano al sostegno degli spettacoli con un canone sociale, votato di anno in anno dall'assemblea degli azionisti, che eleggeva biennalmente e a scrutinio segreto la presidenza del sodalizio, composta da tre presidenti e due sostituti, alla quale era affidata la scelta del repertorio, degli impresari, degli artisti e dei capocomici, nonch\u00e9 i contatti con le agenzie teatrali e le migliorie strutturali da farsi in corso d'anno. La stagione lirica era sovvenzionata dalla Luogotenenza e dal Municipio.\nNel 1870 il Teatro Nuovo sub\u00ec un incendio le cui cause non furono chiarite: secondo alcuni, si tratt\u00f2 di un atto doloso, in quanto il teatro era il simbolo degli italiani della Dalmazia.\nTra i Direttori d'orchestra pi\u00f9 celebri dell'800 che hanno diretto al Teatro Nuovo di Zara, si annovera il M\u00b0Antonino Palminteri, presente nell'aprile del 1897, portando in scena le Opere :\"Manon\" di Massenet e \"Lohengrin\" di Richard Wagner Gli esiti delle rappresentazioni furono eccellenti e apprezzatissimi.\nIl Teatro Verdi.\nFu nell'assemblea degli azionisti del 1901 che si decise il cambio di nome: il \"Teatro Nuovo\" venne intitolato quindi a Giuseppe Verdi, e in questa scelta ebbe sicuramente peso la mutata situazione politica della Dalmazia: Zara era rimasta l'unica citt\u00e0 governata ancora dal Partito autonomista, nel tempo divenuto il \"partito degli italiani\", mentre la dieta provinciale e le altre localit\u00e0 erano oramai in mano al \"Partito Nazionale\" croato, che aspirava all'unificazione del Regno di Dalmazia col Regno di Croazia, all'interno dell'Impero Austroungarico. Le cronache del tempo ricordano l'annuale \"Ballo della Lega\", durante il quale si raccoglievano fondi per il sodalizio della \"Lega Nazionale\", che manteneva in Dalmazia una serie di scuole private in lingua italiana.\nAlcuni dei pi\u00f9 grandi attori, cantanti e musicisti del tempo si esibirono nel \"Teatro Giuseppe Verdi\" di Zara: Alda Borelli, Ferruccio Benini, Eleonora Duse, Alfredo de Sanctis, Alessandro Drago, Ferruccio Garavaglia, Irma Gramatica, Giovanni Grasso, Ester Mazzoleni, Angelo Musco, Ermete Novelli, Antonino Palminteri, Paola Pezzaglia, Giacinta Pezzana, Italia Vitaliani, Ermete Zacconi, Emilio Zago. Tra i Direttori d'orchestra pi\u00f9 celebri dell'800 che hanno diretto al Teatro di Lonigo, si annovera il M\u00b0Antonino Palminteri, presente sul podio del Comunale nel marzo del 1908, portando in scena l'Opera :\"Manon Lescaut\" di Giacomo Puccini. Nell'ottobre del 1904 il M\u00b0Antonino Palminteri, presente sul podio del Verdi di Zara, portando in scena le Opere :\"La forza del destino\" di Giuseppe Verdi e \"Germania\" di Alberto Franchetti. Gli esiti delle rappresentazioni furono eccellenti e apprezzatissimi, in particolare per la rappresentazione di \"Germania\", la Stampa cos\u00ec si espresse: \" [...] il Palminteri, vecchia e simpatica conoscenza, dirige il poderoso lavoro con quella valentia, che meritatamente gli ha procurato una bella rinomanza.\"\nDopo la Grande Guerra, la citt\u00e0 di Zara fu assegnata al Regno d'Italia, ma per il Teatro Verdi inizi\u00f2 un lento periodo di costante decadenza: la concorrenza del cinematografo era fortissima, e nel 1924 l'imprenditore Aldo Mestrovich aveva costruito sulle spoglie dell'antico Teatro Nobile il modernissimo Cineteatro Nazionale, con 800 posti, che alternava film e spettacoli di variet\u00e0, incontrando sempre pi\u00f9 i gusti del pubblico.\nGli azionisti del Teatro Verdi, gi\u00e0 pesantemente colpiti dal crollo della finanza austroungarica e dalle condizioni politico/internazionali del tempo (alcuni di loro erano fra i maggiori latifondisti della Dalmazia, ma le loro terre vennero nazionalizzate dal neonato Regno dei Serbi, Croati e Sloveni), non riuscivano pi\u00f9 a far fronte alle cospicue spese per il funzionamento del Teatro. Il fondo teatrale, accumulato per cinquant'anni e investito in titoli di rendita austriaci, s'era volatilizzato. Ciononostante, le stagioni teatrali continuavano con una certa regolarit\u00e0. Fino al 1936 al Teatro Verdi venne rappresentata ancora una ventina di opere liriche, fra le quali parecchie novit\u00e0 assolute per Zara, come la Turandot, I Rusteghi di Ermanno Wolf Ferrari e la Francesca da Rimini di Riccardo Zandonai. Fra i cantanti esibitisi in quegli anni, Toti Dal Monte, la dalmata di Sebenico Ester Mazzoleni e la zaratina Albina Nagy, alias \"Nilba Agis\".\nIl nuovo progetto.\nNell'autunno del 1936 il Verdi \"per vetust\u00e0, per difetti inerenti alla sua costruzione, non eliminabili se non a mezzo di una sua radicale trasformazione\" venne dichiarato inagibile dalla questura. Le stagioni liriche si svolsero quindi all'aperto, in Piazza delle Erbe e sullo spiazzo davanti all'Istituto Tecnico Industriale \"Pasquale Bakmasz\".\nIl Teatro venne espropriato e riscattato dal Comune (a cinquemila lire per azione). Con delibera del podest\u00e0 Giovanni Salghetti Drioli, nipote omonimo dell'ideatore del Teatro Nuovo, la sua ricostruzione venne affidata all'architetto spalatino Vincenzo Fasolo, professore all'Universit\u00e0 di Roma, e a Paolo Rossi de' Paoli, costruttore dei nuovi quartieri di Bolzano.\nSecondo il loro progetto, il teatro doveva recuperare il massimo possibile del \"Verdi\", con la facciata principale rivolta verso Campo Castello, un palcoscenico profondo 15 metri e una capienza di 1.400 posti. La spesa complessiva era prevista in otto milioni e novecentomila lire, gi\u00e0 stanziate dal Comune col concorso dello Stato. I lavori iniziarono in piena guerra, nell'autunno del 1942.\nL'agonia e la fine.\nIl 16 dicembre 1943 e il 22 febbraio 1944, nel corso dei bombardamenti degli alleati, il Teatro Nazionale fu danneggiato e il Verdi pesantemente colpito: una bomba aveva causato uno squarcio di 3-4 metri sul tetto sovrastante la platea, ma i muri perimetrali erano rimasti in piedi, cos\u00ec come la facciata e una parte dell'interno.\nLa citt\u00e0 di Zara venne occupata dalle truppe jugoslave il 31 ottobre 1944, ma mentre il Nazionale, rabberciato alla meglio, venne riaperto al pubblico dalle nuove autorit\u00e0 il 27 marzo 1945, il Verdi fu lasciato deperire. Nonostante le richieste di recupero, l'assessore alla cultura Vlado Pilepi\u0107 si oppose. Le gente inizi\u00f2 a far man bassa delle strutture, fino a quando venne ordinato l'utilizzo delle travi di sostegno per la costruzione di un ponticello nei pressi del villaggio di Karin, nell'entroterra zaratino. Il Teatro Verdi venne quindi raso completamente al suolo.\nAl suo posto, esattamente cent'anni dopo la sua inaugurazione veniva elevata una palazzina."}
{"id": "2100502", "revid": "119928328", "url": "https://it.wikipedia.org/wiki?curid=2100502", "title": "Maest\u00e0 del Louvre", "text": "La Maest\u00e0 del Louvre \u00e8 un'opera a tempera e oro su tavola di Cimabue, databile attorno al 1289 e conservata al Louvre di Parigi.\nStoria.\nIl dipinto, che si trovava nella chiesa di San Francesco a Pisa (dove lo videro Antonio Billi, l'Anonimo Magliabechiano e Giorgio Vasari), venne trasportato a Parigi nel 1812, durante l'occupazione napoleonica da Jean Baptiste Henraux, su interessamento diretto dell'allora direttore del Museo Napoleone, particolarmente desideroso di implementare le raccolte di pittura \"primitiva\" italiana. Fu oggetto delle spoliazioni napoleoniche. Dal 1814 fu esposta al Louvre. Dopo le restituzioni la grande tavola fece parte di quei circa 250 dipinti che rimasero in Francia.\nFu restaurata nel XIX secolo, mediante un intervento assai criticato che avrebbe portato ad una pulitura eccessiva del colore. Un'ulteriore restauro fu compiuto nel 1937-1938.\nLa tavola fu ascritta a Cimabue, con maggiori o minori interventi di bottega, dalla maggior parte dei critici sin dall'Ottocento. Tra questi ci sono Wackernagel, Strzygowski, Sir\u00e9n, Battisti, Nicholson, Gardner, Smart, Ayer, Thode, Frey, Adolfo Venturi, Berenson, Salmi, Toesca, Garrison, Lazarev, White, Sinibaldi, Ragghianti, Samek Ludovici, Salvini, Caleca e Bellosi. Propesero per una datazione giovanile Longhi, Volpe, Marcucci, Bologna. L'attribuirono a un seguace Aubert e Van Marle. Negarono del tutto l'autografia Da Morrona, Douglas, Suida, Soulier e Sindona (alcuni di essi per\u00f2 la videro prima del restauro del 1937-38, e in un periodo in cui non erano ancora stati chiariti i confini attributivi con Duccio e la sua cimabuesca \"Madonna Rucellai\"). Battista, che la ipotizzava realizzata quando Cimabue era a Pisa per i mosaici del Duomo, pens\u00f2 a un'opera avviata dal maestro e conclusa, con qualche travisamento, da altri pittori.\nDescrizione.\nMaria sta seduta in trono avvolta in un fasciante manto blu caratterizzato da numerose pieghettine a sottosquadri. Poggia fiaccamente la mano destra sulla gamba del bambino, mentre lo cinge con l'altra, infilando le lunghe dita affusolate nella sua veste e alzando il ginocchio destro per sostenerne la figura. Il volto di Maria pare estraneo a quel misto di serenit\u00e0 e dolcezza delle successive Maest\u00e0 di Cimabue.\nGes\u00f9 Bambino \u00e8 in grembo alla madre, raffigurato come un piccolo filosofo vestito togato all'antica, con il rotolo delle Sacre scritture saldamente in una mano (un chiaro elemento di matrice orientale che rivela l'origine bizantina del modello) e facendo il segno della benedizione con l'altro, come fosse un adulto. Nella composizione ci sono sei angeli a figura piena ed ali dispiegate, che accarezzano il trono e disposti uno sopra l'altro, dando il senso di scansione spaziale. Sullo sfondo domina un fondo oro.\nI sei angeli hanno disposizioni e colorazioni simmetriche ed ali dispiegate, con penne brune sulle parti superiori delle ali e colorate nella parte inferiore. I loro volti sono scuri, seriosi, quasi imbronciati, facendo eco alla stessa aria mesta del volto della Vergine. Gli angeli sono icona del Paradiso e sono vestiti all'antica.\nIl trono ligneo ha una decorazione complessa che lo fa apparire come assemblato da vimini piuttosto che da assi solide. \u00c8 pieno di intagli, torniture, ageminature, trafori, sagomature, piroli, che nel loro sovrapporsi e moltiplicarsi creano un congegno di un'eccezionale complessit\u00e0. Inoltre ha una prospettiva latero-frontale per fare in modo che la parte anteriore sia vista lateralmente. Quanto al significato simbolico, il trono rappresenta la Chiesa. \nAppaiono curati tutti i dettagli, non solo la decorazione del trono, ma anche la pieghettatura della veste di Maria, del bambino, degli angeli e perfino le penne delle loro ali. I chiaroscuri degli incarnati sono modulati.\nLa pala \u00e8 incorniciata da un nastro di fitte decorazioni fitomorfe, intervallato da ventisei tondi bordati d'oro, con busti di Cristo (in cima), di quattro angeli (nella cimasa), dei quattro evangelisti (nei quattro angoli) dei dodici apostoli (ai lati) e di cinque santi (nel bordo inferiore).\nStile.\nIl trono ligneo in tralice \u00e8 intenzionalmente collocato nelle tre dimensioni, secondo i canoni della prospettiva inversa (dove le linee divergono anzich\u00e9 convergere verso l'infinito). Gli angeli, bench\u00e9 pi\u00f9 piccoli della Vergine al centro, hanno dimensioni congrue con le due figure centrali. Pur con questi accorgimenti, la profondit\u00e0 prospettica rimane comunque limitata. Il trono \u00e8 poco profondo. I gradini in primo piano seguono una prospettiva frontale ribaltata, che suscita un certo senso di instabilit\u00e0 e piattezza.\nInoltre si ha come l'impressione che gli angeli siano impilati uno sopra l'altro piuttosto che uno dietro l'altro. Permane anche il problema della simmetria ripetitiva degli angeli e della monotonia delle loro posture, con le teste reclinate talvolta a destra, talvolta a sinistra, talvolta diritte, ma con una rappresentazione invariabilmente \u201ca tre quarti\u201d. Appaiono disposti ritmicamente attorno alla divinit\u00e0 secondo precisi schemi di simmetria, senza un interesse verso la loro disposizione illusoria nello spazio: levitano infatti l'uno sopra l'altro (non l'uno \"dietro\" l'altro).\nI volti appaiono realistici per un'opera di quegli anni, anche se i lineamenti rimangono ancora spigolosi (vedi ad esempio i due spigoli a delimitare la canna del naso e la forcella nel punto in cui questa si salda alla fronte, entrambi retaggi bizantini). Spicca la straordinaria qualit\u00e0 dei chiaroscuri: l'incarnato \u00e8 dipinto con una serie di filamenti, paralleli e concentrici, che appaiono larghi e sfumati e sembrano sovente intersecarsi tra di loro, come a realizzare una sottile ed appena percettibile peluria. Questa trama di pennellate sottili e sfumate ha la capacit\u00e0 di modulare i chiaroscuri lungo il volto, di modulare il passaggio dalle zone di luce a quelle di ombra in maniera graduale e sfumata, anzich\u00e9 brusca.\nMolto fine \u00e8 il modo con cui i panneggi avvolgono il corpo delle figure, soprattutto della Madonna, che crea un realistico volume fisico. Non vi \u00e8 usata l'agemina (le striature dorate).\nCimabue con quest'opera stabil\u00ec un nuovo canone per l'iconografia tradizionale della \"Madonna col Bambino\", con il quale si dovettero confrontare i pittori successivi: la \"Maest\u00e0\" \u00e8 il modello pi\u00f9 diretto per la \"Madonna Rucellai\" di Duccio di Buoninsegna, gi\u00e0 in Santa Maria Novella e oggi agli Uffizi (con un trono analogo, e con una cornice con testine di santi quasi identica), che i documenti ci dicono essere realizzata pochi anni dopo, nel 1285.\nDatazione.\nLa Maest\u00e0 \u00e8 collocata temporalmente intorno al 1280. Al fine di datare la tavola si sono confrontati soprattutto il volto di Maria con quelli delle simili \"Maest\u00e0\", delle tavole con la \"Madonna e il Bambino\" e dei \"crocifissi\" (in quest'ultimo caso Maria \u00e8 raffigurata dolente sulla sinistra della croce). Il volto di Maria in questa Maest\u00e0 non ha pi\u00f9 quella spaccatura profonda, a forma di cuneo, nel punto in cui il sopracciglio incontra la radice del naso, che \u00e8 considerato un tratto bizantino arcaicizzante e che troviamo nella Vergine dolente sia del Crocifisso di San Domenico ad Arezzo (1270 circa) che del Crocifisso di Santa Croce (di poco anteriore al 1280). \u00c8 scomparsa anche la linea bianca sopra il labbro superiore che produce un \"effetto di sdoppiamento\" e che ancora troviamo nelle due precedenti opere. Il caratteristico solco che parte dall'angolo dell'occhio e che attraversa tutta la guancia che Cimabue ha ereditato dal crocifisso bolognese di San Domenico di Giunta Pisano, \u00e8 ben visibile nel crocifisso aretino di San Domenico, accennato in quello di Santa Croce e qui del tutto assente. Questi confronti collocano la Maest\u00e0 del Louvre dopo queste due opere e quindi al 1280 o oltre.\nMolti tratti bizantini per\u00f2 permangono. La canna del naso ha contorni netti su due lati contribuendo a squadrarla, come invece non avverr\u00e0 nella Maest\u00e0 di Santa Trinita (1290-1300 circa). Il trono \u00e8 in tralice e non ha quella visione frontale con i fianchi aperti come fossero le pagine di un libro che Cimabue e i suoi allievi introdurranno solo dopo il 1290 (si veda a tal proposito ancora la Maest\u00e0 di Santa Trinita). Le pieghe del manto sopra la testa sono curve. Nella Maest\u00e0 di Assisi (1288 circa) e nella Maest\u00e0 di Santa Trinita (1290-1300 circa) cadono invece in maniera verticale, pi\u00f9 libera e realistica. Anche la narice, che dal soggiorno assisiate in poi (1288-1292 circa) sar\u00e0 dipinta come un'incisione nella pinna laterale del naso, \u00e8 qui dipinta come un semplice ispessimento scuro, alla maniera antica. Il volto di Maria \u00e8 serioso e non ha nulla della distensione che Cimabue imprimer\u00e0 alle figure mariane della Maest\u00e0 di Santa Maria dei Servi a Bologna (1281-1285 circa), della Maest\u00e0 di Assisi (1288 circa) e della Maest\u00e0 di Santa Trinita (1290-1300). Questi confronti permettono di pre-datare la Maest\u00e0 del Louvre rispetto a tutte queste opere.\nUna datazione intorno al 1280 sembra quindi la pi\u00f9 ragionevole."}
{"id": "2100503", "revid": "683396", "url": "https://it.wikipedia.org/wiki?curid=2100503", "title": "Palazzo Farnese (Ortona)", "text": "Il Palazzo Farnese a Ortona fu costruito su commissione di Margherita D'Austria, su progetto di Giacomo della Porta. Nei secoli XVII e XVIII secolo il palazzo fu dimora del sovrintendente abruzzese ai beni farnesiani. Attualmente ospita il \"Museo civico d'Arte contemporanea\"e la\" Pinacoteca Cascella\".\nStoria.\nArrivata ad Ortona, Margherita D'Austria, che nel frattempo abitava nella casa di Camillo De Santis, pens\u00f2 subito di costruire un grande palazzo residenziale. Il luogo prescelto fu il sito sul colle di fronte all'Adriatico: un'area in parte donata dalla comunit\u00e0 e in parte presa ai frati conventuali di San Francesco che l\u00ec avevano un bellissimo orto con vista sul mare. Questi ultimi ne furono tanto offesi da lasciare qualche tempo dopo Ortona e almeno fino al 1591 non vi sono tracce del loro ritorno.\nCon molta probabilit\u00e0 il progetto del palazzo inizi\u00f2 sin dall'inverno 1583-84 e fu affidato, per invito del potente cardinale Alessandro Farnese, a sua volta sollecitato dalla cognata Margherita, a Giacomo Della Porta, famoso architetto rinascimentale. Il 12 marzo 1584, con una solenne cerimonia e con la benedizione del vescovo Giandomenico Rebiba, furono gettate le fondamenta. A ricordo dell'opera, la duchessa imperiale pose sotto ciascun angolo tre medaglie di bronzo coniate per l'occasione.\nQuando nel 1882 venne aperta via Umberto I (l'attuale Orientale), furono abbattute alcune case rovinate e, nel minare il terreno, si ruppe un masso che era stato il basamento dell'angolo nord-est del palazzo. Il masso, con l'intera facciata che dava sul mare, fran\u00f2. In questo modo furono rinvenute le tre medaglie: una inviata all'imperatore d'Austria, una presa dalla famiglia Cespa, la terza dalla famiglia Bonanni. Attualmente non ne rimane alcuna traccia, come per il ricco archivio farnesiano, perduto o distrutto, specialmente durante l'invasione francese del 1798.\nIl palazzo aveva forma quadrangolare e misurava 49 metri e 70 centimetri, mentre le finestre, undici per ogni lato, erano alte 4 metri e larghe 2,20. Il portone era alto circa 7 metri e largo 3,34 misure previste e calibrate sul tipo di carrozza usata da Margherita.\nUn cantiere di quelle proporzioni ha rappresentato una rivoluzione per la vita cittadina poich\u00e9 occorsero, tra gli altri, scalpellini, artigiani del ferro, intagliatori, carrettieri nonch\u00e9 decoratori. Della Porta era impegnatissimo e i lavori vennero affidati a Piermaria di Lioni Aranci, capomastro lombardo. Occorse circa un anno per scoprire che i lavori non procedevano bene e per convincere Della Porta ad inviare ad Ortona un suo allievo Gregorio Caronica che prese atto che le istruzioni non erano state eseguite.\nEgli scrisse un rapporto dettagliato al maestro: si stava costruendo una porta principale, lato mare (dove ora c'\u00e8 il ristorante \u00e8 un corpo posticcio aggiunto dopo la frana); infatti l'attuale Palazzo Farnese manca di una grande porta d'entrata, che invece \u00e8 visibile da una stampa del 1593, con le bugne degli stipiti che risaltano. Caronica parla anche di altre due porte, ma chiaramente non ne rimane traccia. L'architetto sottolinea che il progetto prevede una cisterna di raccolta delle acque piovane, nonch\u00e9 un moderno sistema fognante; parla a lungo delle logge sul cortile, che per\u00f2 oggi sono inesistenti, della scala interna e dei rinforzi da apportare alle diverse murature. \nNel 1586 muore Margherita e solo qualche settimana dopo, i lavori si interrompono. Il duca Ranuccio I, duca di Parma, che pure sembrava intenzionato, come obbligo morale verso la nonna, a completare il Palazzo, richiese i disegni a Bottoni, rappresentante farnesiano in Ortona. Decise, tuttavia, nel 1619 di non proseguire la fabbrica. I costi dell'edificio furono supportati, direttamente o indirettamente, dalla popolazione e, in alcuni casi, la Madama non rispett\u00f2 i patti come nel caso del mantenimento della guarnigione prima prevista a suo carico e poi costata 600 ducati all'anno alla comunit\u00e0.\nNotevole deve essere stato l'impatto di una simile costruzione in un piccolo centro che seppur svettante tra le altre cittadine non aveva nel suo tessuto urbano che poche case a pi\u00f9 piani. Le stesse decorazioni del palazzo dettarono uno stile degno di essere copiato tanto che tuttora lo troviamo in alcune case palazziate del centro storico.\nFino alla met\u00e0 del \u2018700, l'incompiuto Palazzo Farnese fu sede dell'amministrazione dei beni farnesiani dell'Abruzzo e vi alloggiarono i vari governatori di Ortona. Quando il Regno di Napoli incamer\u00f2 i possedimenti dei Farnese, il Palazzo nel 1795 venne venduto alla famiglia Berardi che nel 1840 innalz\u00f2, secondo disegni originali, il lato su Largo Farnese (gli attuali secondo e terzo piano) e adib\u00ec l'intero isolato prima a prigione, poi sede della Pretura, albergo, arena di spettacoli e infine ad abitazione privata.\nLa propriet\u00e0 comunale \u00e8 del secolo scorso. Negli anni 70 ci fu un restauro che fece discutere per l'abbattimento di una parte del palazzo, salvatosi da una frana, per la costruzione di un condominio.\nOggi al suo interno sono ospitati: Emeroteca comunale, il Museo di Arte Contemporanea, la Pinacoteca Cascella (opere di Basilio, Tommaso e Michele Cascella) e una raccolta di opere degli artisti Costanzo e Massari."}
{"id": "2100506", "revid": "834", "url": "https://it.wikipedia.org/wiki?curid=2100506", "title": "The First Man in Rome", "text": ""}
{"id": "2100509", "revid": "834", "url": "https://it.wikipedia.org/wiki?curid=2100509", "title": "The Grass Crown", "text": ""}
{"id": "2100510", "revid": "110157", "url": "https://it.wikipedia.org/wiki?curid=2100510", "title": "Nemesn\u00e1dudvar", "text": "Nemesn\u00e1dudvar(Tedesco: \"Nadwar\", Croato: \"Dudvar\" and \"Nadvar\" \u00e8 un comune dell'Ungheria di 2.064 abitanti (dati 2005). \u00c8 situato nella provincia di B\u00e1cs-Kiskun.\nStoria.\nAbitato da Croati fino al 1724 quando l'Arcivescovo Cs\u00e1ky port\u00f2 abitanti di etnia tedesca al punto che nel 1834 la lingua parlata nel comune era il tedesco.\nIl nome del comune cambi\u00f2 diverse volte, N\u00e1d-Udvar, N\u00e1dudvar, e dal 1901, Nemesn\u00e1dudvar. Significa letteralmente \"Corte del giunco gentile\""}
{"id": "2100533", "revid": "1573940", "url": "https://it.wikipedia.org/wiki?curid=2100533", "title": "Anno dell'elefante", "text": "L'Anno dell'elefante () \u00e8 l'anno che la tradizione islamica indica come anno di nascita di Maometto.\nSecondo essa, nell'anno in cui il Profeta sarebbe stato messo al mondo dalla madre Amina bint Wahb (all'incirca il 570 d.C.), un esercito himyarita, condotto dal vicer\u00e9 himyarita Abraha (un liberto originario di Adulis) e in cui figurava almeno un terrorizzante elefante, si sarebbe presentato sotto la Mecca per conquistarla, impadronirsi delle sue ricchezze e mettere pi\u00f9 di tutto sotto controllo il pellegrinaggio ( \"hajj\" ) che aveva come meta finale il santuario urbano della Ka\u02bfba. Esso era all'epoca come sua divinit\u00e0 principale Hubal, il \"Signore della Ka\u02bfba\" ( \"Rabb al-Bayt\" ) ma Abraha con ogni probabilit\u00e0 voleva trasformarlo in una chiesa cristiana.\nCollocazione storica.\nLa spedizione sembra avere basi storiche abbastanza plausibili, dal momento che s'inquadrava nel complesso piano di operazioni strategico-tattiche che avevano portato a un'alleanza fra Bizantini e Aksumiti contro i Sasanidi e i loro alleati, tra la fine del VI e l'inizio del VII secolo.\nLa tradizione islamica vuole che a cercare inutilmente di contrastare l'opera di Abraha si fosse mosso il nonno paterno di Maometto, \u02bfAbd al-Mualib (la cui autorevolezza gli derivava dalla buona nomea e dall'essere intestatario delle istituzioni della \"siq\u0101ya\" e della \"rif\u0101da\", con cui i meccani si preoccupavano di approvvigionare rispettivamente con bevande e con alimenti i pellegrini.\n\u02bfAbd al-Mualib non sort\u00ec apprezzabili risultati. Il Corano parla per\u00f2, nella sua s\u016bra CV, del miracoloso sopraggiungere di misteriosi uccelli (definiti \"ab\u0101b\u012bl\") che avrebbero fatto cadere sugli assedianti i sassi che portavano tra le zampe: indizio forse di un'epidemia di vaiolo scoppiata fra gli Himyariti, in grado comunque di causare la loro morte e di assicurare senza pericoli l'imminente nascita di Maometto.\nProblemi cronologici.\nPer quanto la tradizione voglia far coincidere l'anno dell'elefante con il 570, gli studi storici pi\u00f9 recenti suggeriscono che esso debba essere collocato in una data molto anteriore: da un decennio a un trentennio prima dei fatti raccontati dalle tradizioni islamiche. \nIn effetti proprio il fatto che Abraha fosse morto molto prima di quella data avvalora l'ipotesi che la data dell'Anno dell'elefante sia stata in seguito spostata per farla coincidere con l'anno di nascita del profeta Maometto.\nAl di l\u00e0 della banale osservazione che verso il 570 Abraha era da tempo morto, a datare la spedizione che transit\u00f2 per la Mecca esiste la precisa testimonianza epigrafica del 658 del calendario sabeo (che data dal 110 a.C. circa), equivalente al periodo comunque compreso tra il 540 e il 550. In essa il sovrano yemenita fa esplicito riferimento all'avvio dei lavori (l'anno precedente) e alla conclusione dei lavori di restauro della Diga di Ma'rib, oltre alla fondamentale informazione della sua vittoria ai danni dei sostenitori del figlio del detronizzato Esimiphaios - che sappiamo avvenuta nel 658 - e infine del suo ricevimento di ambasciate inviate dai sovrani d'Abissinia, Bisanzio, Persia, dai Lakhmidi di al-Hira e da al-Harith ibn Jabala, filarca ghassanide."}
{"id": "2100536", "revid": "1603714", "url": "https://it.wikipedia.org/wiki?curid=2100536", "title": "Pietro Antonio Novelli", "text": "Biografia.\nNacque da Francesco, nobile di Treviso, e da Caterina Pedrini. Rimasto orfano del padre, ebbe come precettore don Pietro Antonio Toni che lo introdusse alle arti pittoriche, ma anche alla letteratura e allo studio del clavicembalo.\nDal punto di vista artistico si bas\u00f2 sui grandi maestri veneti della tradizione, quali Giovanni Antonio Pellegrini, Giovanni Battista Piazzetta e Gaspare Diziani. Nel 1773 soggiorn\u00f2 a Bologna e nel 1779 a Roma, dove i contatti con il neoclassicismo hanno fatto il suo stile pi\u00f9 composto ma probabilmente meno fantasioso. Nei numerosi affreschi e pale d'altare si notano anche elementi del Rococ\u00f2 veneziano, su cui ha influito la frequentazione di Jacopo Amigoni. \nRealizz\u00f2 la tela raffigurante i Santi Pietro e Paolo e la Santa Trinit\u00e0 per la chiesa arcipretale di Levada di Piombino Dese. Illustr\u00f2 inoltre le commedie goldoniane edite da Zatta (1788-1795).\nSi ciment\u00f2 anche con la poesia encomiastica e dialettale, mentre sono in prosa le \"Memorie autobiografiche\" e le \"Lettere pittoriche\".\nDalla moglie Francesca Salutini, sposata a Venezia nel 1762, ebbe un solo figlio, Francesco, nato il 26 agosto 1767."}
{"id": "2100539", "revid": "307923", "url": "https://it.wikipedia.org/wiki?curid=2100539", "title": "Cordillera Oriental", "text": "Il termine Cordillera Oriental (letteralmente \"cordigliera orientale\") \u00e8 un toponimo spagnolo che pu\u00f2 riferirsi a diverse catene montuose:"}
{"id": "2100541", "revid": "712828", "url": "https://it.wikipedia.org/wiki?curid=2100541", "title": "Henrietta (Gunslinger Girl)", "text": ""}
{"id": "2100542", "revid": "1226", "url": "https://it.wikipedia.org/wiki?curid=2100542", "title": "Chiesa di Santa Trinit\u00e0 dei Monti", "text": ""}
{"id": "2100545", "revid": "1226", "url": "https://it.wikipedia.org/wiki?curid=2100545", "title": "Galleria dell'Accademia di San Luca", "text": ""}
{"id": "2100547", "revid": "228587", "url": "https://it.wikipedia.org/wiki?curid=2100547", "title": "Cordigliera Occidentale", "text": "Il termine Cordigliera Occidentale (in spagnolo: Cordillera Occidental) \u00e8 un toponimo spagnolo che pu\u00f2 riferirsi a diverse catene montuose:"}
{"id": "2100550", "revid": "20459027", "url": "https://it.wikipedia.org/wiki?curid=2100550", "title": "Luca Giorgio Barbareschi", "text": ""}
{"id": "2100551", "revid": "1543377", "url": "https://it.wikipedia.org/wiki?curid=2100551", "title": "Gjoa Haven", "text": "Gjoa Haven (Inuktitut: Uqsuqtuuq; \u1405\u1585\u14f1\u1585\u1451\u1585) \u00e8 un insediamento Inuit del Nunavut in Canada, vicino al Circolo Polare Artico, nella Regione di Kitikmeot, a 1000 km circa a nordest di Yellowknife, nei Territori del Nord-Ovest. Gjoa Haven \u00e8 l'unico insediamento sull'Isola di Re Guglielmo.\nNome.\nIl nome Gjoa Haven deriva dal norvegese \"Gj\u00f8ahavn\" o \"Gj\u00f8a's Harbour\", e deriva dal nome dell'imbarcazione utilizzata dall'esploratore norvegese Roald Amundsen, chiamata \"Gj\u00f8a\". Nella lingua inuktikut il nome del paese significa \"abbondanza di grasso\", in riferimento al grasso di balena presente nelle acque antistanti il centro.\nStoria.\nNel 1903 Amundsen stava provando per la prima volta il tragitto del passaggio a nord-ovest; nel mese di ottobre i canali dove stava navigando si ghiacciarono (in particolare il Peel Sound), e Amundsen fece ancorare la propria nave \"Gj\u00f8a\" lungo la costa sudorientale dell'Isola di Re Guglielmo. La permanenza l\u00ec fu lunga, circa dur\u00f2 due anni. Spese la maggior parte del tempo per conoscere la cultura Inuit, imparando i loro modi di sopravvivenza e imparando ad usare i loro mezzi di trasporto. Tutte queste conoscenze furono importanti per lui nell'esplorazione del Polo Sud. Successivamente Amundsen esplor\u00f2 la Boothia, alla ricerca del punto esatto definito Polo Nord magnetico. Alcuni degli abitanti di Gjoa Haven dichiarano di essere discendenti diretti di Amundsen e degli uomini del suo equipaggio.\nPopolazione.\nLa continua crescita demografica di Gjoa Haven \u00e8 dovuta al tradizionale fenomeno dello spostamento delle trib\u00f9 nomadi Inuit alla ricerca di una vita sedentaria. Nel 1961 la citt\u00e0 era abitata da sole 110 persone; nel 2001 invece era di ben 960 persone. Secondo gli ultimi dati del censimento 2016 la popolazione era di 1.324 abitanti, con una crescita in dieci anni del 19,6%. Gjoa Haven si \u00e8 cos\u00ec espansa negli ultimi anni da doversi dotare di un nuovo aeroporto, situato a ."}
{"id": "2100552", "revid": "28406", "url": "https://it.wikipedia.org/wiki?curid=2100552", "title": "La Maest\u00e0 del Louvre", "text": ""}
{"id": "2100553", "revid": "62748", "url": "https://it.wikipedia.org/wiki?curid=2100553", "title": "Fatehpur Sikri", "text": "Fatehpur Sikri (grafie alternative: Fatehpur Seekri, Fatehapursikari; Hindi: \u092b\u0924\u0947\u0939\u092a\u0942\u0930 \u0938\u093f\u0915\u0930\u0940, Urdu: \u0641\u062a\u062d\u067e\u0648\u0631 \u0633\u06cc\u06a9\u0631\u06cc; italiano: La citt\u00e0 della vittoria); \u00e8 una suddivisione dell'India, classificata come \"municipal board\", di 28.754 abitanti, situata nel distretto di Agra, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 27\u00b0 6' 0 N e 77\u00b0 40' 0 E e ha un'altitudine di 177 .\nStoria.\nLa costruzione della citt\u00e0 inizi\u00f2 nel 1570, due anni dopo la nascita dell'erede Jahangir, ed Akbar scelse come sito della sua nuova capitale la collina dove viveva lo sceicco sufi Salim Chishti che gli aveva predotto la nascita del suo primogenito. Questi mor\u00ec molto avanti negli anni poco dopo l'inizio dei lavori. Akbar volle quindi erigergli una grandiosa tomba-mausoleo nel cortile della nuova grande moschea.\nLa citt\u00e0 fu costruita assai velocemente e dal 1573 vi lavorarono anche molti artigiani provenienti dal Gujarat, conquistato da Akbar proprio in quell'anno. Il nome Fatehpur significa proprio \"citt\u00e0 della vittoria\".\nLa citt\u00e0 era collegata ad Agra, la vecchia capitale, da un'ampia strada limitata da una serie ininterrotta di botteghe di artigiani.\nNel 1585 Akbar e la corte trasferirono la capitale a Lahore, apparentemente a causa della mancanza d'acqua, ma pi\u00f9 probabilmente per essere pi\u00f9 vicini all'esercito che era impegnato in campagne militari nel nord dell'India. La citt\u00e0 declin\u00f2 rapidamente e venne abbandonata nel giro di pochi anni.\nMonumenti e luoghi d'interesse.\n\"Fatehpur Sikri\" \u00e8 il pi\u00f9 tipico esempio di citt\u00e0 murata moghul, con aree private e pubbliche ben delimitate e porte di accesso imponenti. La architettura \u00e8 un misto di stile ind\u00f9 ed islamico e riflette la visione politica e filosofica degli imperatori moghul ed il loro stile di governo. Dopo l'abbandono forzato della citt\u00e0, molti dei palazzi e delle moschee furono saccheggiate; l'attuale stato di conservazione, molto buono, si deve ai lavori di consolidamento iniziati dal vicer\u00e9 Lord Curzon.\nQuello che oggi rimane della capitale di Akbar \u00e8 l'area del palazzo, costituita da numerosi edifici separati, che si affacciano su una piazza molto ampia, e da una vasta moschea, collegata al palazzo. Al contrario di altri palazzi precedenti, non si trova all'interno di una cittadella. Non sono rimaste tracce delle abitazioni private della gente comune che vi abitava.\nL'area del palazzo, come in altri successivi palazzi moghul, non \u00e8 caratterizzata da strade, ma da terrazze con edifici individuali, ognuno con la sua funzione specifica.\nPalazzo reale.\nIl complesso reale di Fatehpur Sikri contiene gli spazi pubblici e privati della corte di Akbar, ivi compreso l'harem e l'edificio contenente il tesoro reale.\nDiwan-i-Aam.\nL'edificio \u00e8 preceduto da una corte molto ampia, posta proprio nei pressi dell'ingresso dell'area palaziale ed \u00e8 delimitata da una serie di porticati su tre lati.\nLa corte si chiude con l'elaborato padiglione che a suo tempo era utilizzato per udienze e celebrazioni pubbliche ed era ricoperto da arazzi.\nPanch Mahal.\nSi tratta di un padiglione a pi\u00f9 piani in arenaria rossa ed era la sede dello \"zewawa\", il quartiere femminile; ogni piano ha una estensione minore del precedente e l'ultimo termina con una cupola. Il \"Panch Mahal\" si affaccia sulla \"Pachisi court\". In questo luogo le consorti di Akbar trascorrevano le calde serate estive per godersi un po' di refrigerio.\nPachisi Court.\n\u00c8 l'ampia corte dominata dal \"Diwan-i-Khas\"; deve il suo nome alla scacchiera posta al suo centro ed utilizzata dai membri della corte per giocare al gioco omonimo.\nDiwan-i-Khas.\nLa struttura era adibita alle udienze ed ai dibattiti privati. Si tratta di un edificio a base quadrata, con quattro chhatris (cupole), una ad ogni angolo del tetto; all'interno si trova una sola singola sala con al centro una colonna sulla cui sommit\u00e0 si trova un baldacchino.\nQui si tenevano le discussioni dell'imperatore Akbar con i rappresentanti delle diverse religioni del suo impero.\nKhwabgah.\n\u00c8 l'edificio con l'appartamento privato dell'imperatore; le stanze sono dotate di un ingegnoso pozzo di ventilazione che garantiva aria fresca propri accanto al letto dell'imperatore.\nAnoop Talao.\nFresca piscina situata nei pressi del \"Khwabgah\", il palazzo privato dell'imperatore, ha al centro una terrazza riservata per lo stesso imperatore.\nPalazzo della Sultana Turca.\nIl palazzo (detto \"Turkish Sultana's House\" in inglese) ha all'interno splendidi pannelli e le pareti sono intagliate in maniera molto delicata e ricercata, tanto da sembrare di legno e non di pietra. In particolare il tetto in pietra imita le mattonelle di argilla.\nPalazzo di Birbal.\n\u00c8 uno degli edifici dei quartieri femminili ed \u00e8 caratterizzato a pianterreno da quattro ambienti quadrati, due dei quali sostengono delle stanze, mentre gli altri delle terrazze. La disposizione diagonale degli ambienti \u00e8 fatta in modo che in ogni momento ci sia una camera ed una stanza in ombra.\nAnkh Michauli.\nIl nome dell'edificio significa \"mosca cieca\" ed era concepito, molto probabilmente, per conservare il tesoro imperiale. Sono presenti numerose sculture di animali in veste di guardiani mitologici.\nIbadat Khana.\nEra una sala, costruita nel 1575, dove l'imperatore Akbar riuniva capi religiosi delle diverse confessioni per discutere di questioni inerenti alle stesse.\nMoschea Jama.\nIl quartiere sacro della citt\u00e0 \u00e8 costituito dalla Moschea Jama, separata dal palazzo tramite un ingresso che era di esclusivo utilizzo reale, il \"Badshani Darwaza\".\nFu la principale moschea della citt\u00e0 e serv\u00ec da modello per le altre grandi moschee del periodo moghul. Come molte altre moschee, \u00e8 fiancheggiata da chiostri porticati e presenta due grandi ingressi monumentali a sud e ad est. La parte pi\u00f9 sacra di tutto il complesso \u00e8 la tomba del mistico sufi Salim Chishti.\nBuland Darwaza.\n\u00c8 uno dei due imponenti ingressi alla \"Moschea Jama\", alto ben 54 m. Fu fatto erigere da Akbar per celebrare degnamente la conquista del Gujarat del 1573 ed \u00e8 servito come ispirazione per tutti gli altri ingressi principali delle grandi moschee indiane.\nBadshani Darwaza.\n\u00c8 il secondo ingresso per ampiezza alla \"Moschea Jama\", da cui \u00e8 possibile, entrando, avere una vista diretta della moschea. L'imperatore Akbar accedeva da questo ingresso e, per mezzo di una ripida scalinata al suo interno, poteva accedere direttamente alle aree a lui riservate del complesso.\nMausoleo di Salim Chishti.\n\u00c8 la dargah fatta per ricordare la memoria di Salim Chishti, la cui costruzione fu finanziata sia da Akbar che dal figlio e successore Jahangir.\nLa struttura che contiene tomba del mistico sufi \u00e8 in marmo bianco, sormontata da una cupola; il sarcofago \u00e8 coperto da un baldacchino in legno di sandalo intarsiato in madreperla.\nIl mistico si rese celebre grazie ad una profezia del 1568 che pose fine alla mancanza di figli maschi da parte dell'imperatore Akbar. A partire da quella data la tomba ha attirato folle di persone, soprattutto donne senza prole che vogliono avere dei figli; i numerosi pellegrini (sia ind\u00f9 che musulmani) esprimono il loro desiderio e legano un filo di cotone alla grata che protegge la tomba, nella speranza di venir esauditi.\nHujra.\nPoste ai fianchi della moschea si trovano le due sale di preghiera identiche dette \"Hujra\". Hanno tetto piatto e sono sormontate da cupola; inoltre sulla parte anteriore hanno la prosecuzione del colonnato che circonda l'intero complesso.\nSociet\u00e0.\nEvoluzione demografica.\nAl censimento del 2001 la popolazione di Fatehpur Sikri assommava a 28.754 persone, delle quali 15.350 maschi e 13.404 femmine. I bambini di et\u00e0 inferiore o uguale ai sei anni assommavano a 5.378, dei quali 2.927 maschi e 2.451 femmine. Infine, coloro che erano in grado di saper almeno leggere e scrivere erano 13.336, dei quali 8.725 maschi e 4.611 femmine."}
{"id": "2100556", "revid": "20459122", "url": "https://it.wikipedia.org/wiki?curid=2100556", "title": "Giovanni Mario Salvino Burtone", "text": ""}
{"id": "2100566", "revid": "20459238", "url": "https://it.wikipedia.org/wiki?curid=2100566", "title": "Nicolo' Cristaldi", "text": ""}
{"id": "2100569", "revid": "1573940", "url": "https://it.wikipedia.org/wiki?curid=2100569", "title": "Polyplectron", "text": "Polyplectron \u00e8 un genere di uccelli della famiglia dei Fasianidi che comprende otto specie note con il nome comune di speronieri.\nDescrizione.\nI maschi hanno il piumaggio variopinto, mentre le femmine sono molto meno colorate.\nTassonomia.\nComprende le seguenti specie:"}
{"id": "2100573", "revid": "116792805", "url": "https://it.wikipedia.org/wiki?curid=2100573", "title": "Maest\u00e0 di Santa Trinita", "text": "La Maest\u00e0 di Santa Tr\u00ecnita (oppure Madonna di Santa Tr\u00ecnita) \u00e8 un'opera di Cimabue dipinta su tavola, databile tra il 1280 e il 1300, conservata agli Uffizi di Firenze. Raffigura la Madonna in trono con il Bambino, contornata da otto angeli, e presenta in basso, quattro profeti a mezzo busto. Si tratta di una tempera su tavola e misura 385x223 cm.\nStoria.\nNon si conosce il committente dell'opera, che potrebbe essere stato l'Ordine vallombrosano, che al tempo governava la Basilica di Santa Trinita, oppure una confraternita o compagnia religiosa che l'avrebbe fatta dipingere per un'altra destinazione fino al suo approdo successivo in chiesa.\nSecondo la testimonianza di Giorgio Vasari nelle \"Vite\", l'opera rimase sull'altare maggiore della Basilica di Santa Trinita fino al 1471 quando, meno apprezzata rispetto ai dipinti della pittura del Rinascimento, fu sostituita dalla \"Trinit\u00e0\" di Alesso Baldovinetti e trasferita in una cappella laterale della chiesa, fino a essere relegata negli anni nell'infermeria del monastero. Con la riconsiderazione della primitiva arte italiana, nel 1810 pass\u00f2 nella Galleria dell'Accademia fiorentina e, nel 1919, agli Uffizi.\nIn epoca imprecisata gli era stata data una forma quadrangolare, col taglio della parte superiore della cuspide e l'aggiunta di due ali in cui erano stati dipinti due angeli. La tavola fu riportata alla forma cuspidata originaria col primo restauro del 1890 compiuto da Oreste Cambi, che rimosse anche le ali ed aggiunse una cornice in stile, ancora presente. Un secondo restauro fu operato da Marcucci nel 1947-1948 e un terzo da Alfio Del Serra nel 1993.\nRiferita a Cimabue gi\u00e0 nel Libro di Antonio Billi e nelle \"Vite\" del Vasari, l'attribuzione ha trovato concordi tutti gli studiosi, con l'eccezione di Guglielmo della Valle nel Settecento e Langton Douglas nel Novecento. I critici si sono per\u00f2 divisi riguardo della datazione dell'opera, incerti se considerarla precedente o di poco successiva all'esecuzione degli affreschi della Basilica superiore di San Francesco d'Assisi, pur nell'incertezza a sua volta della collocazione temporale di quel ciclo. La critica pi\u00f9 recente tende comunque a collocare l'opera dopo gli affreschi di Assisi, quindi nel 1290-1300.\nDescrizione.\nL'iconografia \u00e8 quella bizantina della Madonna Odigitria, cio\u00e8 in greco \"che indica la via\", perch\u00e9 mostra la Vergine (che secondo la tradizione pu\u00f2 essere in piedi o in trono) che indica il Bambino: la Madonna simboleggia la Chiesa e il Bambino la Via, la Verit\u00e0 e la Vita. La Madonna \u00e8 dipinta in 3/4.\nIl trono \u00e8 raffigurato secondo una visione frontale innovativa, con una grande cavit\u00e0 al centro e visto in una prospettiva intuitiva secondo un inedito senso tridimensionale (le precedenti Maest\u00e0 cimabuesche presentano ancora un trono in assonometria). Lo scranno assume cos\u00ec una possanza nuova, di vera massa architettonica, impreziosita dai decori cosmateschi e calligrafici. Questa prospettiva centralizzata, traguardo di Cimabue maturo, venne ripresa di l\u00ec a poco da Giotto, Duccio di Buoninsegna e poi dagli artisti trecenteschi.\nIl trono crea un vero e proprio palcoscenico dove sono inquadrati, al di sotto di archi, quattro profeti, affacciati di busto in uno spazio realisticamente definito. L'oro dietro di loro, anzich\u00e9 generare la consueta piattezza, sembra suscitare la sensazione di vuoto, facendo s\u00ec che paiano affacciarsi da delle finestre/grotte piuttosto che stare schiacciati contro una parete.\nEssi sono riconoscibili dal cartiglio che recano in mano, contenenti versi del Vecchio Testamento allusivi a Maria e all'Incarnazione di Cristo: appaiono come testimoni che certificano l'evento prodigioso con le loro profezie, ed evocano la discendenza del Salvatore dalla loro stirpe. Il primo, con il cartiglio \"Creavit Dominus Novum super terram foemina circundavit viro\" \u00e8 Geremia, a cui seguono al centro Abramo (\"In semine tuo benedicentur omnes gentes\") e David (\"De fructu ventris tuo ponam super sedem tuam\", e infine a destra Isaia (\"Ecce virgo concipet et pariet\").\nI due profeti centrali sono composti e solenni, quasi ripresi a discutere i misteri della concezione e della verginit\u00e0. Quelli laterali si torcono a guardare verso l'alto, con una caratterizzazione assolutamente nuova; coi loro sguardi creano un triangolo che ha il vertice alla base del trono di Maria. Pu\u00f2 darsi che il complesso delle quattro figure abbia una precisa spiegazione dottrinale: i patriarchi al centro rappresentano la capacit\u00e0 raziocinate dell'uomo, che si interroga sui misteri dell'incarnazione, mentre i profeti ai lati hanno sciolto ogni dubbio avendola potuta contemplare nella sua pienezza, e ne sono rapiti misticamente.\nLe teste degli angeli sono inclinate ritmicamente verso l'esterno o l'interno, evitando la rappresentazione di profilo, riservata allora solo alle figure secondarie o negative (di l\u00ec a poco Giotto abbatter\u00e0 questo principio). Ricordano da vicino gli angeli della \"Maest\u00e0\" di Cimabue affrescata nella Basilica inferiore di Assisi. I loro corpi sono solidi, modellati da un chiaroscuro delicatamente sfumato e fluido (altra novit\u00e0 introdotta da Cimabue) nei panneggi delle vesti. I colori rosso e blu delle loro vesti indicano la loro sostanza, ossia la fusione di fuoco ed aria. Gli angeli in alto girano il capo ed affondano nella terza dimensione, cortigiani di una corte celeste retta da una Regina che \u00e8 Maria.\nStile.\nLa tavola mostra lo stile maturo di Cimabue, in cui l'artista mostr\u00f2 il superamento pi\u00f9 spinto della rigidit\u00e0 bizantina verso formule pi\u00f9 sciolte e umanizzate, che fecero di Cimabue secondo Vasari il primo a superare la \"scabrosa, goffa e ordinaria [...] maniera greca\". La visione frontale del trono, il volto della Vergine disteso e sereno, i dettagli del volto smussati e i chiaroscuri sfumati pongono l'opera lontana dai canoni bizantini da cui Cimabue seppe gradualmente affrancarsi.\nRispetto alle precedenti Maest\u00e0 di Cimabue \u00e8 presente una profondit\u00e0 prospettica maggiore: nel trono sono presenti tre piani verticali a profondit\u00e0 crescenti, contro i due piani delle opere precedenti. Il piedistallo e i gradini del trono hanno anche un design concavo e scavato in profondit\u00e0 nella loro parte frontale. Il trono ha una visione frontale e rivela entrambi i lati interni e non \u00e8 pi\u00f9 in tralice. \u00c8 cambiata anche la disposizione degli angeli, non pi\u00f9 semplicemente uno sopra l'altro, ma adesso intorno al trono, disposizione che fa percepire una profondit\u00e0 maggiore.\nLe figure sono dilatate rispetto a prima, verso un maggiore realismo. Le pieghe delle vesti non sono pi\u00f9 tese e fascianti come nella Maest\u00e0 del Louvre del 1280 circa, ma si adagiano ampie e cadenti, come quelle tra le gambe di Maria, oppure appaiono meno arcuate, come nel manto blu che copre la sua testa. Ricompaiono le crisografie bizantine sul manto blu, ma stavolta solo a scopi decorativi, inserendosi tra le ampie pieghe volumetriche. Le lumeggiature dorate dell'agemina suggeriscono i tocchi della luce sul manto della Madonna e la veste del Bambino, di grande fluidit\u00e0 e ricchezza inventiva.\nAnche i chiaroscuri facciali sono pi\u00f9 efficaci ed aumentano il contrasto. C'\u00e8 anche una maggiore caratterizzazione anatomica dei volti a smussare gli spigoli e particolareggiarne i tratti (si noti ad esempio il taglio a livello della narice che si insinua entro la pinna del naso o l'accenno di sorriso, finora assenti in Cimabue).\nPur con questi miglioramenti, si nota una certa refrattariet\u00e0 alle innovazioni stilistiche e tecniche di Duccio di Buoninsegna e Giotto. Questa Maest\u00e0 non ha la raffinatezza figurativa delle due opere degli anni '80 di Duccio, ovvero la Madonna di Crevole e la Madonna Rucellai, n\u00e9 la decorativit\u00e0 della seconda di queste. Anche le novit\u00e0 dell'allievo Giotto, gi\u00e0 manifeste a partire dal 1290, fanno fatica a comparire. I contrasti raggiunti qui da Cimabue, ad esempio, non sono resi secondo i principi dell'unica fonte luminosa. N\u00e9 sembrano le pieghe trovare la loro migliore adagiatezza sopra i corpi. Gli sguardi rimangono vaghi. Limitata \u00e8 anche la gamma cromatica nel complesso, soprattutto se confrontata con gli immediati sviluppi della nascente scuola senese o con la tavolozza di Giotto.\nCimabue di fatto sembra arroccarsi dietro ai suoi stessi stereotipi, quelli che lo avevano reso celebre e che per\u00f2 adesso cominciavano a farlo apparire antiquato.\nDatazione.\nPur non essendoci documenti che ne attestino la datazione, l'opera \u00e8 collocata dalla critica pi\u00f9 recente entro la fase matura di Cimabue, tra il 1290 e il 1300 circa, sulla base di numerosi dettagli stilistici.\nLa Vergine assisa sul trono ha una distesa larghezza, una dilatazione larga rispetto all'affusolata Maest\u00e0 del Louvre del 1280 circa e questa transizione la si vede proprio negli affreschi di Assisi del 1288-1292 circa, dove le figure hanno un'ampiezza mai vista nelle precedenti opere. Le pieghe del suo manto blu non sono fascianti, ma si adagiano larghe e lasche sui corpi, per esempio tra un ginocchio e l'altro della Vergine. Le pieghe sopra la testa cadono verticalmente e non disegnano quei cerchi concentrici che troviamo nelle prime rappresentazioni mariane di Cimabue, come la Maest\u00e0 del Louvre (1280 circa), la Maest\u00e0 di Londra (1280 circa) o quella di Bologna (1281-1285 circa). Una tale disposizione la troviamo nella pi\u00f9 recente Maest\u00e0 di Assisi (1288 circa). Il manto \u00e8 inoltre aperto sopra il petto a rivelare il \"maphorion\" rosso sottostante, in maniera simile alla Maest\u00e0 di Assisi del 1288 circa e a differenza delle precedenti Maest\u00e0 di Parigi, Londra e Bologna.\nLa canna del naso ha il contorno sinistro sfumato e la narice non presenta un semplice ispessimento ma una sorta di incisione che si insinua entro la pinna del naso, dettagli che non troviamo nelle precedenti Maest\u00e0 dei prima anni ottanta. La disposizione della bocca rivela un'aria serena, quasi un sorriso, che contrasta con l'aria mesta e seriosa delle Maest\u00e0 parigina e londinese e che troviamo anche in quelle di Bologna e Assisi.\nAnche il colore della ali degli angeli \u00e8 indicativo: si passa dai colori scuri delle penne pi\u00f9 in basso (remiganti), al colore chiaro e vivace delle penne in alto (copritrici) che vanno via via scurendosi ancora pi\u00f9 in alto. Questa disposizione dei colori sembra il termine di un'evoluzione che partendo dalla Maest\u00e0 del Louvre (1280 circa) passa a quella di Bologna (1281-1285 circa) e quindi di Assisi (1288 circa).\nMa sono soprattutto altri tre dettagli ad essere indicativi e ad aiutarci a collocare questa Maest\u00e0 anche dopo quella di Assisi del 1288 circa: il trono ha una rappresentazione frontale e non \u00e8 in tralice come in tutte le altre Maest\u00e0 di Cimabue, compresa quella di Assisi. Il passaggio da una raffigurazione in tralice ad una frontale lo si nota negli affreschi di Assisi dove solo quello dell'abside raffigurante \"Cristo adulto e la Vergine in trono\", l'ultimo tra quelli dipinti ad Assisi, ha la visione frontale. Anche gli allievi Duccio e Giotto dipingeranno troni in questo modo per tutti gli anni novanta ed oltre, indicando come la raffigurazione di un trono frontale fu un conseguimento tardo dell'arte di Cimabue, che lo si ritrova solo in questa Maest\u00e0 tra tutte quelle da lui dipinte. Il secondo dettaglio riguarda la canna del naso che \u00e8 dritta anzich\u00e9 adunca come nelle precedenti Maest\u00e0, inclusa quella di Assisi. Infine l'aureola: appare qui adornata di punti scuri nel margine esterno, una \u201cmoda\u201d degli anni novanta che non troviamo ancora nelle aureole assisiati, oltre a quelle ancora precedenti.\nUna datazione quindi posteriore alla Maest\u00e0 di Assisi del 1288 circa e, pi\u00f9 in generale, all'attivit\u00e0 assisiate che ebbe termine intorno al 1292 circa, quando il pittore fece ritorno in Toscana, sembra quindi la pi\u00f9 ragionevole per questa Maest\u00e0.\nNote.\n La scena raffigura la Madonna in trono con il bambino contornata da otto angeli e presenta in basso quattro profeti a mezzo busto. Il colore in prevalenza \u00e8 l'oro."}
{"id": "2100577", "revid": "110157", "url": "https://it.wikipedia.org/wiki?curid=2100577", "title": "Ny\u00e1rl\u0151rinc", "text": "Ny\u00e1rl\u0151rinc \u00e8 un comune dell'Ungheria di 2.411 abitanti (dati 2005). \u00c8 situato nella provincia di B\u00e1cs-Kiskun."}
{"id": "2100579", "revid": "729019", "url": "https://it.wikipedia.org/wiki?curid=2100579", "title": "Gran Premio di Gran Bretagna 1973", "text": "Il Gran Premio di Gran Bretagna 1973, XXVI \"John Player British Grand Prix\" e nona gara del campionato di Formula 1 del 1973, si \u00e8 svolto il 14 luglio sul circuito di Silverstone ed \u00e8 stato vinto da Peter Revson su McLaren-Ford Cosworth.\nGara.\nDopo il semaforo verde Jackie Stewart esegue una partenza magistrale e, dal 4\u00ba posto, riesce a issarsi in testa; alle sua spalle per\u00f2 Scheckter va in testacoda sul curvone che immette sul rettilineo del traguardo, picchia contro il muretto e torna in pista. La carambola che ne segue \u00e8 drammatica, con 10 macchine coinvolte, tutte costrette al ritiro. Chi ne paga le conseguenze maggiori \u00e8 Andrea De Adamich, che si frattura entrambe le gambe e deve dire addio alla F1: i medici gli somministrano morfina e lo tirano fuori dall'abitacolo dopo 52 interminabili minuti. La gara, a causa di questo incidente, viene fermata e fatta ripartire da capo con sole 18 vetture in griglia visti gli 11 ritirati.\nPeterson riscatta dalla pole e tiene il comando seguito da Lauda e il solito Stewart. Lo scozzese passa l'austriaco e prova l\u2019attacco allo svedese che per\u00f2 chiude la porta e lo costringe ad andare sull\u2019erba: dannegger\u00e0 cos\u00ec la sua monoposto e finir\u00e0 la gara 10\u00b0, peggior piazzamento della stagione per lui. Dopo il ritiro di Lauda, la lotta per la vittoria \u00e8 tra Peterson, Hulme, Hunt e Revson. La spunta l\u2019americano, al primo successo in carriera, che con la sua McLaren precede lo svedese e il compagno di squadra. Hunt, al primo giro veloce in F1, chiude quarto con la Hesketh. Punti iridati anche per C\u00e9vert e Reutemann, che approfittano del ritiro di Emerson Fittipaldi per giungere in 5\u00aa e 6\u00aa posizione.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2100584", "revid": "110157", "url": "https://it.wikipedia.org/wiki?curid=2100584", "title": "Ordas", "text": "Ordas \u00e8 un comune dell'Ungheria di 502 abitanti (dati 2005). \u00c8 situato nella provincia di B\u00e1cs-Kiskun."}
{"id": "2100589", "revid": "834", "url": "https://it.wikipedia.org/wiki?curid=2100589", "title": "Fortune's Favourites", "text": ""}
{"id": "2100590", "revid": "767487", "url": "https://it.wikipedia.org/wiki?curid=2100590", "title": "\u00d6regcsert\u0151", "text": "\u00d6regcsert\u0151 \u00e8 un comune dell'Ungheria di 972 abitanti (dati 2005). \u00c8 situato nella provincia di B\u00e1cs-Kiskun."}
{"id": "2100592", "revid": "834", "url": "https://it.wikipedia.org/wiki?curid=2100592", "title": "Caesar's Women", "text": ""}
{"id": "2100596", "revid": "110157", "url": "https://it.wikipedia.org/wiki?curid=2100596", "title": "Orgov\u00e1ny", "text": "Orgov\u00e1ny \u00e8 un comune dell'Ungheria di 3.511 abitanti (dati 2005). \u00c8 situato nella provincia di B\u00e1cs-Kiskun."}
{"id": "2100597", "revid": "834", "url": "https://it.wikipedia.org/wiki?curid=2100597", "title": "Barney's Version", "text": ""}
{"id": "2100600", "revid": "834", "url": "https://it.wikipedia.org/wiki?curid=2100600", "title": "Solomon Gursky Was Here", "text": ""}
{"id": "2100606", "revid": "767487", "url": "https://it.wikipedia.org/wiki?curid=2100606", "title": "P\u00e1hi", "text": "P\u00e1hi \u00e8 un comune dell'Ungheria di 1.260 abitanti (dati 2005). \u00c8 situato nella provincia di B\u00e1cs-Kiskun."}
{"id": "2100607", "revid": "72396", "url": "https://it.wikipedia.org/wiki?curid=2100607", "title": "Guidubaldo Bonarelli della Rovere", "text": "Guidubaldo Bonarelli scrisse il\u00a0dramma pastorale\u00a0\"Filli di Sciro\" il quale, insieme all\"Aminta\" di\u00a0Torquato Tasso e \"Il pastor fido\" di\u00a0Giambattista Guarini, \u00e8 considerato uno dei capolavori del genere.\nBiografia.\nFormazione.\nAppartenente al ramo terzogenito della nobile famiglia Bonarelli, i Bonarelli della Rovere, visse prima alla corte di Urbino e venne quindi avviato dal padre, ma senza seguito, alla carriera ecclesiastica e si trasfer\u00ec in Francia per formarsi culturalmente nell'importante collegio di gesuiti a Pont-\u00e0-Mousson. Anche il fratello minore Prospero fu poeta e drammaturgo.\nVari incarichi e l'attivit\u00e0 letteraria.\nRientrato in Italia, si mise al servizio del cardinale Federico Borromeo a Milano, e poi degli Este a Ferrara e a Modena. Svolse molti incarichi diplomatici, fu letterato, teologo e filosofo. Guidubaldo Bonarelli scrisse il dramma pastorale \"Filli di Sciro\" (pubblicata nel 1607 ma rappresentata per la prima volta a Ferrara quattro anni prima), un fortunato rifacimento della \"Leggenda di Florio e Biancofiore\", che per la sua musicalit\u00e0 prelude al melodramma. La vicenda del dramma \u00e8 intricata anche dall'accavallarsi di diverse trame amorose tra i pastori protagonisti; alla fine la vicenda si risolve grazie al meccanismo dell'agnizione. La trovata geniale della trama, che colp\u00ec e suscit\u00f2 molte polemiche tra i contemporanei di Bonarelli, fu il personaggio della ninfa innamorata di due pastori, che a causa della sua incertezza meditava il suicidio. L'opera ebbe grande successo durante tutto il XVII secolo e fu tradotta in francese, inglese e olandese; ad essa si ispir\u00f2 il drammaturgo francese Pichou per la sua opera \"Filis de Scire\".\nBonarelli fu anche autore dei \"Discorsi del sig. conte Guidubaldo Bonarelli, accademico intrepido, in difesa del doppio amore della sua Celia\" (letti nel 1606 e pubblicati postumi nel 1616), nei quali egli giustifica la scelta, che aveva suscitato scalpore, di un personaggio femminile, la ninfa Celia, innamorata contemporaneamente di due pastori, Niso e Tirsi."}
{"id": "2100612", "revid": "110157", "url": "https://it.wikipedia.org/wiki?curid=2100612", "title": "P\u00e1lmonostora", "text": "P\u00e1lmonostora \u00e8 un comune dell'Ungheria di 2.075 abitanti (dati 2005). \u00c8 situato nella provincia di B\u00e1cs-Kiskun."}
{"id": "2100613", "revid": "599013", "url": "https://it.wikipedia.org/wiki?curid=2100613", "title": "Marcos Corr\u00eaa dos Santos", "text": "Carriera.\nClub.\nUscito dalle giovanili del Flamengo, guadagna il posto da titolare all'inizio degli anni novanta, giocando a fianco di Uidemar, J\u00fanior e Zinho, vincendo diversi titoli.\nTrasferitosi al Palmeiras, nel 1996, ma non si impone nella nuova squadra, finendo in prestito prima allaJuventude e al Bahia, prima di essere ceduto al Colo-Colo, in Cile.\nAl ritorno in Brasile, nel 2000, gioca per Portuguesa, Ponte Preta e Guarani. Negli anni seguenti gioca Am\u00e9rica-RJ, Am\u00e9rica de Natal, Madureira e Paysandu.\nNel 2006 a fianco dei veterani Odvan e Djair, vince la Ta\u00e7a Rio con il Madureira. Successivamente ha giocato Ceil\u00e2ndia, Olaria, Cidade Azul e successivamente si ritira nel Guanabara.\nNazionale.\nHa giocato una partita con la nazionale di calcio brasiliana e ha partecipato alla Copa Am\u00e9rica 1993."}
{"id": "2100614", "revid": "174925", "url": "https://it.wikipedia.org/wiki?curid=2100614", "title": "Madonna di Santa Trinita", "text": ""}
{"id": "2100615", "revid": "110157", "url": "https://it.wikipedia.org/wiki?curid=2100615", "title": "Pet\u0151fisz\u00e1ll\u00e1s", "text": "Pet\u0151fisz\u00e1ll\u00e1s \u00e8 un comune dell'Ungheria di 1.666 abitanti (dati 2005). \u00c8 situato nella provincia di B\u00e1cs-Kiskun."}
{"id": "2100616", "revid": "827882", "url": "https://it.wikipedia.org/wiki?curid=2100616", "title": "La valle dell'Eden", "text": ""}
{"id": "2100618", "revid": "834", "url": "https://it.wikipedia.org/wiki?curid=2100618", "title": "The Pastures of Heaven", "text": ""}
{"id": "2100619", "revid": "30580", "url": "https://it.wikipedia.org/wiki?curid=2100619", "title": "Gran Premio d'Olanda 1973", "text": "Il Gran Premio d'Olanda 1973, \"XXI Grote Prijs van Nederland\" di Formula 1 e decima gara del campionato di Formula 1 del 1973, si \u00e8 svolto il 29 luglio sul circuito di Zandvoort, modificato per questa edizione dall'aggiunta della chicane \"Panoramabocht\", ed \u00e8 stato vinto da Jackie Stewart su Tyrrell-Ford Cosworth.\nLa gara \u00e8 funestata dal terribile incidente mortale di Roger Williamson: vittima di un incidente, il pilota rimane intrappolato vivo nella vettura ribaltata che prende fuoco, mentre il solo David Purley si ferma a soccorrerlo nella quasi totale assenza di mezzi di soccorso; la scena, ripresa in diretta per lunghi minuti, rester\u00e0 una delle peggiori pagine della storia dell'automobilismo.\nDa segnalare, in questa gara, l'assenza delle Ferrari.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2100624", "revid": "1305772", "url": "https://it.wikipedia.org/wiki?curid=2100624", "title": "Tortilla Flat", "text": ""}
{"id": "2100626", "revid": "110157", "url": "https://it.wikipedia.org/wiki?curid=2100626", "title": "Pirt\u00f3", "text": "Pirt\u00f3 \u00e8 un comune dell'Ungheria di 992 abitanti (dati 2005). \u00c8 situato nella provincia di B\u00e1cs-Kiskun."}
{"id": "2100632", "revid": "834", "url": "https://it.wikipedia.org/wiki?curid=2100632", "title": "The Moon Is Down", "text": ""}
{"id": "2100633", "revid": "767487", "url": "https://it.wikipedia.org/wiki?curid=2100633", "title": "Connor Barth", "text": "Carriera professionistica.\nKansas City Chiefs.\nFirmato tra i rookie scelti nel draft 2010 dai Kansas City Chiefs, Barth nella sua prima stagione disput\u00f2 10 partite realizzando 10 field goal su 12, il pi\u00f9 lungo dei quali da 45 yard, segnando 24 extra point su 24, 48 kickoff per 2811 yard, 4 in \"touchback\", 42 ritornati con un touchdown e 3 onside kick di cui nessuno recuperato. Inoltre ha messo a segno 2 tackle.\nMiami Dolphins.\nDopo la fine della stagione con Kansas City, nella stagione 2009 Barth pass\u00f2 ai Dolphins con cui per\u00f2 non disput\u00f2 alcuna gara della stagione regolare, prima di venire svincolato il 29 agosto.\nTampa Bay Buccaneers.\nNel prosieguo della stagione 2009 si trasfer\u00ec ai Tampa Bay Buccaneers dove gioc\u00f2 9 partite realizzando 14 field goal su 19, pi\u00f9 lungo dei quali da 54 yard, segnando 12 extra point su 12, un punt per 46 yard, 36 kick off per 2.313 yard, di cui 6 in \"touchback\", 29 ritornati e un \"onside kick\" recuperato. Inoltre ha messo a segno un tackle solitario.\nIl 17 luglio 2013, Barth si ruppe il tendine d'Achille durante una partita di basket per beneficenza, venendo costretto a saltare tutta la stagione 2013.\nIl 29 agosto 2014, Barth fu svincolato dai Buccaneers.\nDenver Broncos.\nIl 25 novembre 2014, Barth firm\u00f2 coi Denver Broncos dopo che questi svincolarono il rookie Brandon McManus, che solo due mesi prima aveva sostituito il Pro Bowler Matt Prater. A dicembre segn\u00f2 10 field goal su 11 tentativi (90,9%) e tutti i tredici tentativi di extra point, venendo premiato come giocatore degli special team della AFC del mese.\nRitorno ai Buccaneers.\nSvincolato dai Broncos il 26 agosto 2015, poche ore dopo Barth firm\u00f2 un contratto biennale per fare ritorno ai Buccaneers.\nChicago Bears.\nDopo avere passato la pre-stagione 2016 nel roster dei New Orleans Saints, il 5 settembre 2016 Barth firm\u00f2 con i Chicago Bears per sostituire Robbie Gould."}
{"id": "2100634", "revid": "110157", "url": "https://it.wikipedia.org/wiki?curid=2100634", "title": "R\u00e9m", "text": "R\u00e9m \u00e8 un comune dell'Ungheria di 1.432 abitanti (dati 2005). \u00c8 situato nella provincia di B\u00e1cs-Kiskun."}
{"id": "2100638", "revid": "110157", "url": "https://it.wikipedia.org/wiki?curid=2100638", "title": "Soltszentimre", "text": "Soltszentimre \u00e8 un comune dell'Ungheria di 1.440 abitanti (dati 2005). \u00c8 situato nella provincia di B\u00e1cs-Kiskun."}
{"id": "2100639", "revid": "461628", "url": "https://it.wikipedia.org/wiki?curid=2100639", "title": "Chiesa di Sant'Anna al Laterano", "text": "La chiesa di Sant'Anna al Laterano \u00e8 un luogo di culto cattolico di Roma, nel rione Monti, in via Merulana.\nStoria.\nEssa appartiene alla Congregazione delle Figlie di Sant'Anna, che hanno qui la loro Curia generalizia. Costruita nel XIX secolo, venne consacrata nel 1887 e sub\u00ec dei rifacimenti nel 1927. La chiesa conserva al suo interno la tomba della fondatrice della Congregazione, suor Anna Rosa Gattorno, morta nel convento annesso il 6 maggio 1900.\nLa facciata \u00e8 in stile neorinascimentale. L'interno si presenta ad un'unica navata; nel soffitto c'\u00e8 una grande vetrata retroilluminata, che ha sostituito un affresco ottocentesco raffigurante la \"coronazione di Maria santissima\", formata da 6 pannelli disposti a forma di croce: nel pannello centrale \u00e8 rappresentata la \"crocifissione\".\nAl tempo dell'Armellini la chiesa si presentava con sette altari:"}
{"id": "2100642", "revid": "2166047", "url": "https://it.wikipedia.org/wiki?curid=2100642", "title": "Taraz", "text": "Taraz (Kazako: \u0422\u0430\u0440\u0430\u0437 \"Taraz\") (406.262 ab.), un tempo chiamata D\u017eambul \u00e8 una citt\u00e0 del Kazakistan situata nella regione di \u017dambyl; \u00e8 nota per la produzione di vodka.\nUna delle pi\u00f9 antiche citt\u00e0 del Kazakistan e della Transoxania, costruita e popolata dagli antichi Sogdiani, Taraz ha celebrato il suo 2000\u00ba anniversario ufficiale (riconosciuto dall'UNESCO) nel 2001, risalente a una fortezza costruita nella zona da un Xiongnu Chanyu di nome Zhizhi ed era un sito della battaglia di Zhizhi nel 36 a.C. La citt\u00e0 fu registrata per la prima volta sotto il nome di \"Talas\" nel 568 d.C. da Menandro Protettore. La citt\u00e0 medievale era un importante centro commerciale lungo la Via della Seta. Talas fu in seguito descritta da Xu\u00e1nz\u00e0ng, che pass\u00f2 dalla citt\u00e0 nel 629 e in seguito scrisse:\n L'alfabeto Talas, una variante della scritta turca \"runiforme\" dell'Orkhon, prende il nome dalla citt\u00e0. Talas si assicur\u00f2 un posto nella storia in virt\u00f9 della Battaglia del Talas (751 d.C.), che fu combattuta tra le forze della dinastia Tang cinese e quelle del califfato abbaside arabo. La battaglia ebbe luogo da qualche parte lungo il fiume Talas nella valle di Talas. Uno dei suoi risultati indiretti fu l'introduzione della carta, attraverso la cattura araba di produttori di carta cinesi.\nStoria.\nPanoramica.\nNumerosi reperti e monumenti archeologici ai piedi del Karatau e nell'oasi di Talas-Assin mostrano l'antichit\u00e0 degli insediamenti nella valle del fiume Talas, sostenendo la pretesa che Taraz sia la citt\u00e0 pi\u00f9 antica del Kazakistan. La storia della citt\u00e0 \u00e8 composta da diversi periodi storici, interrotti dalla distruzione e dallo spopolamento. La prima citt\u00e0 di riferimento storicamente registrata legata a Taraz e la base per l'affermazione di una storia vecchia di 2000 anni \u00e8 la fortezza di Zhizhi che esistette brevemente nel sito della moderna Taraz nel . Una citt\u00e0 nota come \"Taraz\" (o \"\") viene quindi registrata nel VI secolo ed \u00e8 nota per essere esistita fino al suo declino nel XIII secolo. Il terzo periodo storico inizia con l'istituzione di una fortezza di Kokand alla fine del XVIII secolo, che nel 1864 fu chiamata Auliye-Ata (dalle parole uzbeche che significa \"santo\" e \"padre\"). Nel 1936, la citt\u00e0 fu ribattezzata Mirzoyan (russo: \u041c\u0438\u0440\u0437\u043e\u044f\u043d), dopo Levon Mirzoyan. Dopo l'arresto di Mirzoyan nel 1938, la citt\u00e0 fu ribattezzata Dzhambul (in russo: \u0414\u0436\u0430\u043c\u0431\u0443\u043b), in onore del tradizionalista kazako Jambyl Jabayev (Dzhambul Dzhabayev). Nel 1993, l'ortografia del nome della citt\u00e0 fu ufficialmente cambiata in Jambyl/Dzhambyl (Kazako: \u0416\u0430\u043c\u0431\u044b\u043b, Jambyl), e nel 1997 la citt\u00e0 fu ribattezzata Taraz.\nEpoca preistorica.\nLa scoperta di grotte e antichi campeggi durante le indagini sulla parte orientale dell'oasi Talas-Assinsky, nello sperone dei Campi Karata ha confermato l'opinione di Bernshtam (espressa nel 1903) che la Valle di Talas fu colonizzata prima del I secolo a.C.: \nEpoca antica.\nLa scoperta di ornamenti pettorali, di statue in bronzo di re e resti di prodotti ceramici in parti separate della valle del fiume Talas sono la prova dell'esistenza della vita nella regione nell'epoca del bronzo. Secondo gli scavi archeologici e le fonti scritte disponibili, le unioni tribali degli sciti Saka si erano formate in questo territorio dal \nHanshu, dal 70 del I secolo, parla della fortezza costruita sul fiume Talas da Zhizhi Chanyu, un principe degli Unni (Xiongnu, Hsiung-nu, ecc.). Si ritiene che la fortezza sia stata eretta sul sito della moderna Taraz.\n Le prime scoperte effettuate su tali luoghi sono datate intorno al (VI secolo).\nL'epoca medievale.\nI primi riferimenti.\nSecondo l'opinione espressa nel 1903 dagli autori del libro l'antica Taraz (allora nota come Talas) era situata sotto il moderno abitato. Tuttavia, la scarsit\u00e0 di informazioni, l'inesattezza delle descrizioni e la debolezza della geografia hanno reso impossibile conoscere la posizione fino al 1936. La ricerca del professor Wilhelm Barthold ha stabilito che la posizione dell'antica Taraz era sotto il Bazar verde. Ulteriori ricerche e scavi archeologici, che furono realizzati da una spedizione dell'Accademia delle scienze dell'URSS nel 1938 sotto la supervisione di A. Bernshtam e G. Patsevich alla profondit\u00e0 di 2-6 metri, permisero di ricostruire l'aspetto culturale e l'importanza economica dell'antica Taraz. Gli ultimi dati archeologici hanno notevolmente ampliato le idee sulla citt\u00e0.\nL'anno di fondazione generalmente \u00e8 accettato come il 568 d.C., la data del secondo le fonti greche. A quel tempo la Grande Via della Seta attraversava il Kazakistan meridionale. Essa ha svolto un ruolo importante negli scambi commerciali e culturali tra Cina, India, Bisanzio e Persia. Taraz si svilupp\u00f2 come citt\u00e0 fortificata su questa massiccia arteria transcontinentale. Il clima relativamente delicato, il terreno fertile e i ricchi pascoli hanno attirato molti allevatori e commercianti. Negli anni '60 del VI secolo il territorio della prima sezione del Khaganato turco comprendeva Taraz. I mercanti sogdiani, che controllavano la sezione dell'Asia centrale della via delle carovane, erano interessati a un accesso pi\u00f9 facile a Bisanzio e avviarono negoziati commerciali prima con i persiani e poi con Bisanzio. In risposta, Bisanzio mand\u00f2 ambasciatori al Khaganato turco, e nel 568 l'ambasciata guidata da Zemarco e Maniaco nel Muhan Khan arriv\u00f2 a Taraz alla corte di Ist\u00e4mi Yabgu. Allo stesso tempo, l'ambasciatore persiano \u00e8 apparso alla corte del Khagan turco, ma Istemi Yabgu si alle\u00f2 con Bisanzio.\nSfortunatamente, non \u00e8 illustrato nelle fonti scritte di quel tempo quale aspetto avesse Taraz, ma si dice che fosse una . Il pellegrino cinese Xuanzang, che pass\u00f2 per Taraz nel 630, arriv\u00f2 al Ta-lo-se avendo viaggiato per 8 o 9 li (secondo le misure cinesi questa misura equivale a 576 m). A causa delle fonti scritte e delle indagini archeologiche, \u00e8 noto che dal I secolo a.C.: al V sec d.C. le trib\u00f9 Kangui (Kanglu) vivevano nella valle del fiume Talas. La somiglianza tra i materiali scavati di Taraz e quelle dei Kurgan delle trib\u00f9 Gynskyi e Usunskyi-Kanguiskyi mostrano l'introduzione del linguaggio turco. Le caratteristiche e gli elementi mongoli appaiono nella consolidata cultura della popolazione locale principalmente europea. Secondo la dichiarazione di A. N. Bernshtam, fu un periodo di etnogenesi per le moderne Taraz fu cos\u00ec unita al Khanato turco occidentale. Sembra, come per altre citt\u00e0 della regione, che essa abbia assorbito l'influenza della cultura sogdiana. Le prove suggeriscono che a Taraz, come in altre citt\u00e0 del Kazakistan meridionale, i turchi rappresentavano il principale elemento etnico della popolazione nei secoli IV-XIII, insieme a . Le fonti scritte di materiale paleo-antropologico raccolte dai Kurgan nel Kazakistan meridionale mostrano l'esistenza di stretti legami tra Taraz e gli Kip\u010daki, popolazioni Qarluq delle valli vicine. Come risultato di una lotta intestina tra i leader tribali turchi all'inizio dell'VIII secolo, la trib\u00f9 turca nella valle del fiume Ili era divisa in due rami: gialli e neri. I turchi neri (Kara) possedevano la valle del fiume Talas e fecero di Taraz la loro capitale verso la met\u00e0 del VII secolo. Nel 751 nella regione del fiume Talas, a monte della moderna citt\u00e0 di Taraz, un esercito comprendente truppe della dinastia Tang dalla Cina e mercenari turchi di Kara combatterono un esercito del califfato abbaside. Nonostante la vittoria nella battaglia, le forze del Califfato si ritirarono dalla regione. Nel 766 le trib\u00f9 kara-turche furono sconfitte da Qarlugs dal nord-ovest. Pi\u00f9 tardi, quasi tutte le trib\u00f9 dell'ex Khanato turco occidentale furono conquistate.\nLo sviluppo di Taraz come citt\u00e0 emerse come risultato dello sviluppo e del rafforzamento dei legami politici ed economici legati al commercio lungo la Via della Seta. Essa rappresentava una sosta importante, fiorendo in mezzo a un clima relativamente gentile, un terreno fertile e dei pascoli ricchi, che attirarono molti allevatori e agricoltori. La lotta tra Persia e Bisanzio per il controllo del percorso costrinse entrambe le parti a cercare alleati. Bisanzio mand\u00f2 ambasciatori nel Khanato turco occidentale, e Zemarkha Kililyskyi arriv\u00f2 a Taraz nel 568. Contemporaneamente i Persiani mandarono il loro ambasciatore ai turchi, ma Istemi Khan era dalla parte di Bisanzio.\nIl periodo islamico e persiano.\nQuesto \u00e8 il sito della Battaglia del Talas - primo e ultimo scontro militare tra le forze arabe musulmane e le truppe imperiali cinesi nel 750-51 d.C. Dopo la conquista araba dell'Asia centrale nel VII e nell'VIII secolo, i sasanidi persiani occuparono una parte importante dell'Asia centrale nel IX secolo. In quest'epoca Taraz, sviluppandosi a poco a poco era stata una ricca citt\u00e0-stato tipica dell'Asia centrale con una grande popolazione e una vasta zona agricola. Alla fine del IX secolo i Samanidi estesero il loro dominio nelle steppe e catturarono Taraz (893), allora uno dei quartieri generali del Karluk Kaghan. Una grande chiesa fu trasformata in una moschea e, secondo una fonte, l'\"Amir di Taraz\" abbracci\u00f2 l'Islam. L'islamizzazione dell'Asia centrale era dovuta in gran parte alle attivit\u00e0 dei Samanidi, mentre a Taraz, altre religioni preesistenti come il mazdeismo, il cristianesimo, il buddismo e il tengrismo furono gradualmente sostituite.\nI Karakhanidi.\nI Samanidi persiani furono sconfitti dai Karakhanidi turchi che erano una confederazione di Qarluq, Chigili, Yaghma e altre trib\u00f9. I Karakhanidi furono i primi gruppi turchi ad essersi convertiti all'Islam in massa, e dal X al XII secolo Taraz fu governata dal Khanato Kara-Khanide come uno stato musulmano. Entro il X secolo . L'antica Taraz raggiunse il culmine del suo sviluppo nell'XI-XII secolo sotto i Karakhanidi. Invece di uno stato pi\u00f9 o meno centralizzato come i Samanidi, l'Asia centrale Karakhanide era divisa in molti piccoli feudi o appannaggi. Taraz divenne un importante centro. L'indipendenza politica di Taraz e l'autonomia del circolo hanno favorito il loro sviluppo. Il potere della citt\u00e0 sotto uno dei governanti, Tugan-Khan, fu cos\u00ec grande che egli intraprese indipendentemente una campagna militare contro Samarcanda e riusc\u00ec temporaneamente a conquistarla. Kashgar fu invasa e divenne sotto il potere di Taraz per 15 mesi. Certamente, questo potere politico era il risultato dell'importanza economica della citt\u00e0. Nell'era Karakhanide la parte principale di Taraz, Shahristan e Arg, non crescevano oltre le loro dimensioni nella precedente era Qarluq-Samanide. L'Arg perse il suo principale significato nella vita della citt\u00e0. Lo Shahristan invece divenne il cuore della vita economica e culturale. Fu l\u00ec che si installarono tutte le istituzioni militari, amministrative, culturali e di altro genere che governavano la vita nella citt\u00e0-stato feudale medievale. In questo periodo all'interno della citt\u00e0 e nelle sue campagne furono costruiti i mausolei di Aisha-Bibi e Karakhan. Taraz aveva un sistema idrico sotterraneo fatto di tubi di terracotta, strade lastricate e raccolta di liquami. Di grande interesse \u00e8 il Taraz Banya, che era un edificio a cupola multipla costruito in mattoni cotti. A tempo debito, sotto l'influenza delle guerre intestine, i Karakhanidi persero il loro potere e alla fine del XII secolo la citt\u00e0 fu conquistata dai Kara-Khitani. Nel 1210 i kara-khitani furono sconfitti da Khwarazmshah Mohammed.\nI mongoli.\nIl dominio dei Karakhanidi non dur\u00f2 a lungo perch\u00e9 nel 1220 quasi tutta l'Asia centrale e il territorio del Kazakistan moderno furono invasi dai mongoli. Non c'erano documenti scritti sulla crescita di Taraz sotto i mongoli dopo che la rasero al suolo. I resti di incendio che furono trovati durante lo scavo dimostrano che la citt\u00e0 \u00e8 stata bruciata. Probabilmente fu poi ribattezzata \"Yany\" (\"Nuova\"); menzionato in fonti europee e arabe che scrivono \"La citt\u00e0 di Yany, chiamata Taraz prima della conquista\". I reperti archeologici mostrano che la citt\u00e0 un tempo vivace sotto il giogo mongolo perse il suo significato precedente e l'indipendenza. La fioritura della vita stabilita a Taraz fin\u00ec e inizi\u00f2 il declino. Sotto i Chagatayid (discendenti di Chagatai Khan) le monete vennero coniate a Taraz fino al 1334. Gli Tsarevichi, che, come afferma Vasa del XIV secolo, \"bruciarono l'Orda d'oro, distrussero Taraz e altre citt\u00e0 e uccisero la popolazione. Essi poterono prendere e bruciare il resto. Nel 1345 ci fu una menzione della citt\u00e0 nella guida stradale come posta sulla rotta commerciale dalla Transoxiana ad Almalyk \". La costante guerra intestina in Asia centrale interfer\u00ec con il commercio con paesi lontani, e l'apertura della rotta marittima dai paesi dell'Europa occidentale all'India ferm\u00f2 il commercio sull'antica via della seta e port\u00f2 al declino delle citt\u00e0 su questa direttrice .\nIl ruolo Kazako.\nPersasi nel tempo, Taraz \u00e8 menzionata di nuovo nel 1513 con l'arrivo delle trib\u00f9 kazake. La famosa citt\u00e0 medievale e l'ex capitale erano diventate un insediamento semplice, quindi venne dimenticata, cos\u00ec come il suo antico nome. Nel XVI secolo il territorio della citt\u00e0 venne assorbito dal Khanato di Kazach. Lo scavo archeologico mostra che i nomadi kazaki furono coinvolti nella rinascita di Taraz con legami culturali che collegavano l'antica citt\u00e0 medievale con la . La conferma di ci\u00f2 sono i nomi dei canali artificiali allungati dalla citt\u00e0. Sotto i Khan kazaki nell'antica Taraz c'era solo un piccolo insediamento, i cui abitanti erano impegnati nell'artigianato, nell'agricoltura e nell'allevamento del bestiame. Nel 1723 la Valle del Talas, cos\u00ec come la maggior parte del sud del Kazakistan, furono invasi dagli Zungari che la possedettero quasi fino al 1755.\nIl ruolo dei Qing.\nDopo che i zungari furono eliminati dai cinesi Qing nel 1755, l'intero territorio, compresa l'area di Talas, fu annessa dai Qing. I soldati Qing pattugliavano la zona una volta all'anno. I kazaki furono espulsi dalla zona se venivano catturati mentre pascolavano all'interno dell'area.\nA seguito della distruzione dei zungari, l'area divenne una terra di nessuno, la Cina dei Qing dovette affrontare una consistente immigrazione transnazionale di cittadini kazaki. Nel 1766, l'imperatore di Qianlong ordin\u00f2 di accogliere il popolo kazako nell'area di Talas all'interno del confine e di sistemarla correttamente. L'area fu prontamente popolata dai kazaki. In realt\u00e0, l'intero Xinjiang fu popolato dal Kazakistan durante il periodo in cui gli aborigeni Mongoli occidentali zungari furono eliminati dai Qing negli anni precedenti.\nDa Auliye-Ata alla moderna Taraz.\nUna fortezza di Kokand.\nAll'inizio del XIX secolo, la parte superiore della valle del fiume Talas fu nuovamente invasa dai nuovi arrivati. Questa volta furono i soldati Kip\u010daki del Khanato di Kokand. Costruirono alcune piccole fortezze per proteggere il confine e la rotta della carovana principalmente sulle rovine delle antiche citt\u00e0. A causa della posizione relativamente vantaggiosa della fortezza costruita sulle rovine dell'antica Taraz, una nuova citt\u00e0 inizi\u00f2 rapidamente a svilupparsi intorno ad essa. All'inizio fu chiamata Namangan-i Kochek (\"piccolo Namangan\"), poich\u00e9 i primi insediamenti provenivano dalla citt\u00e0 persiana di Namangan, ora in Uzbekistan. Nel 1856 fu ribattezzata Aulie-Ata, in onore di Karakhan, il fondatore della dinastia dei Karakhanidi. I mullah, usando una leggenda sul mausoleo di Karakhan, costruirono un nuovo mausoleo con minareti, che non aveva nulla in comune con quello vecchio. Questo nuovo mausoleo conserva l'antico nome \"Aulie-Ata\" (\"padre santo\"). La citt\u00e0 ha preso cos\u00ec lo stesso nome. A quel tempo la citt\u00e0 era diventata un considerevole centro commerciale artigianale. Ogni anno si teneva una grande fiera primaverile. I prodotti dell'artigianato e dell'agricoltura furono cambiati con i beni degli allevatori di bestiame. Grandi partite di bestiame comprate in fiera furono inviati a Tashkent e Fergana attraverso il Passo di Karrabul nel Talas-Alatau. La via della carovana attraversava la citt\u00e0 a nord, attraverso Akmolinsk (Nur-Sultan) e Petropavlovsk (Petropavl), fino a Omsk.\nLa dominazione russa.\nNel 1864 Aulie-Ata si arrese dopo un breve assedio da parte delle forze russe guidate dal generale Michail Grigor'evi\u010d \u010cernjaev. Ben presto la linea delle fortificazioni russe dalla steppa fu collegata attraverso Shimkent con la linea del Syr-Darya. Tutta l'intera parte di questa terra venne inclusa nello stato russo. Un nuovo quartiere russo \u00e8 stato aggiunto alla vecchia Aulie-Ata. Le sue strade erano piene di pioppi piramidali e nuove case furono costruite con mattoni. A quel tempo c'erano 2.000-3.000 famiglie con case, negozi, ville e abitazioni in mattoni per poveri. All'inizio era governata da un'amministrazione militare, poi nel 1867 divenne il centro di un Uyezd che occupava quasi tutto il territorio della moderna regione di Jambyl del Kazakistan e la regione di Talas del Kirghizistan. La citt\u00e0 ha continuato a svolgere un ruolo importante nel commercio del bestiame e nell'allevamento. Sono comparse alcune piccole imprese industriali, compresa la vinificazione. Nel 1876 la prima scuola di tipo europeo fu aperta da un prete russo. A quel tempo in citt\u00e0 c'erano 11.700 abitanti - oltre a russi e ucraini c'erano molti uzbeki; i kazaki erano quasi assenti, poich\u00e9 avevano uno stile di vita nomade. Una descrizione completa della citt\u00e0 all'inizio del XX secolo \u00e8 data in russo. \nLa popolazione era composta da russi, uzbeki e kazaki.\nLa composizione etnica della citt\u00e0 secondo il censimento del 1897:\nC'erano inoltre 3 chiese, 2 moschee, un ufficio postale telegrafico, una scuola urbana cittadina, un ospedale, un ospedale militare, fabbriche e impianti, 1791 palazzine. L'organizzazione dei servizi pubblici era a un livello basso, le case erano costruite principalmente di mattoni.\nDurante i primi due decenni successivi alla rivoluzione russa e alla guerra civile, Aulie-Ata rimase una piccola citt\u00e0. Venne ribattezzata Mirzoyan (russo: \"\u041c\u0438\u0440\u0437\u043e\u044f\u043d\") nel 1936, in onore di Levon Mirzoyan (\u041b\u0435\u0432\u043e\u043d \u0418\u0441\u0430\u0435\u0432\u0438\u0447 \u041c\u0438\u0440\u0437\u043e\u044f\u043d), un capo etnico armeno dei comunisti del Kazakistan. Nel 1938, dopo la perdita di potere di Mirzoyan, la citt\u00e0 fu ribattezzata Dzhambul (russo: \"\u0414\u0436\u0430\u043c\u0431\u0443\u043b\", Kazakh: \"\u0416\u0430\u043c\u0431\u044b\u043b\") dopo Zhambyl Zhabayev, un kazako \"akyn\" (cantante folk). A partire dagli anni '30, Dzhambul, insieme ad altri luoghi del Kazakistan, divenne meta di un gran numero di popoli deportati che furono oggetto di esilio interno. Milioni di tedeschi, ceceni, ucraini, coreani e altre minoranze etniche, insieme ad altri soggetti emarginati (ex kulaki, membri dell'aristocrazia, famiglie dei \"nemici del popolo\" condannati, ecc.) Furono costretti a trasferirsi in Kazakistan, molti di chi si stabil\u00ec a Dzhambul. Alcuni furono evacuati in Kazakistan e Dzhambul, durante la seconda guerra mondiale, dalle zone che erano o temevano di venire occupate dai tedeschi. La popolazione della citt\u00e0 continu\u00f2 a crescere durante gli anni '60 e '70, nonostante la fine degli esuli, a causa di uno slancio industriale che la citt\u00e0 aveva ricevuto in quel periodo. Di conseguenza, Dzhambul aveva una popolazione estremamente diversificata composta da pi\u00f9 gruppi etnici, il pi\u00f9 grande dei quali era il russo, seguito dai kazaki. L'industrializzazione frenetica port\u00f2 alla citt\u00e0 numerosi servizi di vita urbana moderna, in precedenza in gran parte sconosciuti, come i tipici condomini sovietici ora tutte fornite di elettricit\u00e0 e acqua corrente; strade e trasporti pubblici; diversi istituti di istruzione superiore; grandi parchi pubblici, grandi magazzini, ecc.\nSebbene l'industria chimica e quella delle costruzioni costituissero il nucleo dell'economia della citt\u00e0, Dzhambul continu\u00f2 a funzionare come un centro commerciale non ufficiale con la sua vicinanza alle altre repubbliche dell'Asia centrale e una popolazione relativamente mobile. La citt\u00e0 era conosciuta nella zona per i suoi grandi bazar con gli agricoltori che vendevano prodotti agricoli da tutta la regione.\nDopo l'indipendenza.\nDzhambul, insieme a buona parte del Kazakistan, ha sofferto una grave crisi economica nei primi anni '90, dopo la disgregazione dell'Unione Sovietica, con molte industrie che si sono quasi fermate. Inoltre la chiusura delle fabbriche di fosfato ha diminuito il grave inquinamento del luogo. Anche i dati demografici della citt\u00e0 sono cambiati drasticamente. La citt\u00e0 perse una parte significativa della sua popolazione con l'esodo delle varie nazionalit\u00e0 che un tempo costituivano la sua diversit\u00e0, in particolare i tedeschi del Volga e gli ebrei, cos\u00ec come molti russi e ucraini. Questa tendenza era parzialmente compensata dalla migrazione dei kazaki dalle aree rurali alla citt\u00e0. Il nome della citt\u00e0 venne ancora cambiato con l'ortografia kazaka (Zhambyl) all'inizio del 1992 e con Taraz (\u0422\u0430\u0440\u0430\u0437) nel 1997. L'economia della citt\u00e0 ha subito un parziale miglioramento nei primi anni 2000.\nInfrastrutture e trasporti.\nLa citt\u00e0 \u00e8 dotata del vicino aeroporto che si trova a circa 10 chilometri dal centro.\nSport.\nCalcio.\nLa squadra principale della citt\u00e0 \u00e8 il Taraz Fwtbol Klwb\u0131."}
{"id": "2100644", "revid": "91475", "url": "https://it.wikipedia.org/wiki?curid=2100644", "title": "Sick of the Studio", "text": ""}
{"id": "2100650", "revid": "767487", "url": "https://it.wikipedia.org/wiki?curid=2100650", "title": "Maurice Leggett", "text": "Carriera universitaria.\nHa giocato con i Valdosta State Blazers squadra rappresentativa dell'universit\u00e0 Valdosta State.\nCarriera professionistica.\nKansas City Chiefs.\nAl draft NFL 2008 non \u00e8 stato selezionato ma poi \u00e8 stato preso dai rookie non selezionati dai Kansas City Chiefs. Ha debuttato nella NFL il 7 settembre 2008 contro i New England Patriots indossando la maglia numero 31.\nNella stagione successiva dopo 10 partite il 25 novembre 2009 \u00e8 stato messo sulla lista infortunati a causa di un infortunio alla spalla.\nIl 4 settembre 2010 \u00e8 stato messo sulla lista infortunati per la seconda volta a causa dell'infortunio al ginocchio durante la partita di preseason contro i Pittsburgh Steelers, saltando interamente la stagione 2010.\nStatistiche.\nRecord personali in una stagione.\nLegenda: TT=Tackle totali S=Sack I=Intercetti FF=Fumble forzati FR=Fumble recuperati\nVittorie e premi.\nNessuno."}
{"id": "2100655", "revid": "836630", "url": "https://it.wikipedia.org/wiki?curid=2100655", "title": "Chiesa dei Santi Andrea e Bartolomeo", "text": "La chiesa dei Santi Andrea e Bartolomeo \u00e8 un edificio di culto cattolico di Roma, nel rione Monti, in via Santo Stefano Rotondo.\nStoria.\nDi origini antichissime, la sua storia \u00e8 legata a quella dell'ospedale di San Giovanni.&lt;br&gt;\nLa primitiva chiesa fu costruita sulla casa paterna di papa Onorio I (morto nel 638), assieme al monastero, come ricorda la biografia di papa Adriano I: \u00ab\"monasterium ss. Andreae et Bartholomaei, quod appellatur Honorii papae\"\u00bb. In seguito, nel corso del XIV secolo la chiesa fu completamente ristrutturata, quindi ricostruita tra il 1630 e il 1636 sotto il pontificato di Urbano VIII a opera di Giacomo Mola e infine trasformata nelle forme settecentesche nel 1728, epoca in cui venne terminata la facciata, che include il portale quattrocentesco.\nDescrizione.\nLa chiesa \u00e8 di forma quasi triangolare; il pavimento cosmatesco fu realizzato per opera dei guardiani dell'Arciconfraternita del Salvatore, Marco Diotaiuti e Giovanni Bonadies, nel 1462. Ha un solo altare posto sul fondo dell'abside e conserva un affresco di stile bizantino, che apparteneva alla cappella, poi demolita, di Santa Maria Imperatrice presso il monastero dei Santi Quattro Coronati."}
{"id": "2100662", "revid": "1610933", "url": "https://it.wikipedia.org/wiki?curid=2100662", "title": "Lepre bianca", "text": ""}
{"id": "2100673", "revid": "34928", "url": "https://it.wikipedia.org/wiki?curid=2100673", "title": "Monumento a San Giovanni Niponuceno", "text": ""}
{"id": "2100680", "revid": "1305772", "url": "https://it.wikipedia.org/wiki?curid=2100680", "title": "La perla", "text": ""}
{"id": "2100684", "revid": "287204", "url": "https://it.wikipedia.org/wiki?curid=2100684", "title": "Antonio Franco (brigante)", "text": "Soprannominato Lupo del Pollino, \u00e8 stato, assieme a Carmine Crocco, il pi\u00f9 grande capobrigante lucano durante il Risorgimento. Agendo dalle zone del Pollino fino a Sapri (SA), la sua banda era anche molto attiva nelle zone di Cosenza. Affiancato dalla sua compagna (nonch\u00e9 brigantessa) Serafina Ciminelli, era molto temuto nei suoi territori e non esitava a derubare e sequestrare ricchi signori, spesso con espedienti molto aggressivi. Sebbene i suoi metodi fossero poco ortodossi, da alcuni era considerato un eroe, che depredava i nobili per aiutare economicamente i poveri contadini della zona.\nBiografia.\nInizi.\nGiuseppe Antonio Franco nasce a Francavilla in Sinni da una famiglia di contadini, parte ben presto per la leva militare sotto il governo borbonico alla volta di Lagonegro, all'epoca il reggimento pi\u00f9 vicino al suo paese. Sul campo militare Franco, grazie al suo carattere furbo, riesce a distinguersi arrivando a raggiungere il grado di Sergente, riconoscimento che lo rese molto onorato come afferm\u00f2 lui stesso in seguito.\nFranco torn\u00f2 a Francavilla quando il governo borbonico cadde. Tornato nel suo paese natale rincontr\u00f2 Serafina Ciminelli, una ragazza che non nascondeva un certo interesse verso di lui. La sorte vuole, per\u00f2, che la ragazza era legata all'allora sindaco del paese Dottor Grimaldi che alla saputa del ritorno di Franco escogit\u00f2 un tranello per aggirarlo. Il dott. Grimaldi scrisse una lettera e si rec\u00f2 da Franco chiedendogli gentilmente di portarla a Lagonegro dal Luogotenente, inoltre si raccomand\u00f2 a Franco di non aprirla per nessuna ragione al mondo.\nAntonio accett\u00f2 di buon grado ed era, anzi, onorato di fare un piacere ad una persona nobile del suo paese e quindi part\u00ec il giorno successivo per la meta. Durante il viaggio, nelle prossimit\u00e0 di Lauria, Antonio incontra un suo ex amico con il quale aveva svolto il servizio militare, i due si salutarono e cenarono insieme, alla fine Franco ci incurios\u00ec molto e insieme al suo amico decise di leggere (aveva imparato a leggere quando era un soldato) la lettera e constat\u00f2 che il contenuto era una vera e propria condanna nei suoi confronti, nella lettera infatti, il Sindaco pregava di tenere in carcere Antonio Franco perch\u00e9 ex sergente borbonico pericoloso per il loro governato. Franco, dunque, invert\u00ec la sua rotta e preso dalla rabbia torn\u00f2 al suo paese per tendere una trappola all'uomo che lo voleva ingannare.\nFranco insieme a suoi amici attir\u00f2 il sindaco facendo scorribande nel suo campo di grano, lo cattur\u00f2 e lo port\u00f2 nelle alture sopra il paese sinnico. Dopo avergli fatto raccogliere della legna lo leg\u00f2 e lo bruci\u00f2 vivo cavandogli addirittura gli occhi. Da quel momento Franco e i suoi pochi amici diventarono latitanti.\nLa fama del brigante e dei suoi compagni si espanse a dismisura nel territorio del Pollino calabro-lucano, la costa jonica e nella vicina provincia del salernitano.\nL'inizio del brigantaggio.\nLa banda di Franco assal\u00ec parecchi uomini importanti derubandoli e chiedendo poi il riscatto, se tutto andava liscio la banda rilasciava gli ostaggi ma se un solo puntino del piano andava storto i lupi non si facevano scrupoli. Ma adesso la banda aveva studiato un piano allettante, alcune famiglie nobilissime di Senise si erano recate a Maratea per i bagni d'estate e per farlo avevano attraversato i boschi di Castelluccio. La banda cap\u00ec subito che quello era un colpo da non perdere, le famiglie in questione, erano i Sole, i Donnaperna, i Tufarelli e i Marcone, erano ricchissimi e avrebbero sicuramente pagato qualsiasi riscatto.\nC'era per\u00f2 un problema che la banda si era posto, le famiglie gi\u00e0 numerose erano scortate da altrettante numerose guardie e la banda da sola non ce l'avrebbe fatta. Servivano dunque complici e servivano in fretta, le famiglie, probabilmente alla sera sarebbero tornate. Antonio allora, decise di salire sul Pollino e si rec\u00f2 sulla sponda calabrese del massiccio. Qui vi agivano varie bande. Alla veduta dell'arrivo di Franco e gli altri le bande uscirono allo scoperto per vedere cosa potessero volere quegli intrusi. Franco conobbe Francesco Lavello, capo di una banda con pochi uomini, come la sua, gli propose l'allettante affare e il Lavello subito accett\u00f2, ma erano ancora pochi.\nAllora la banda calabrese gli present\u00f2 un'altra banda, quella di Egidio Pugliese, un gruppo di briganti molto grande e molto spietato che agiva nella zona di Cosenza. Ovviamente nemmeno la banda del Pugliese rifiut\u00f2 e le tre bande con circa 25 uomini cominciarono a studiare il piano. Intanto mentre si posizionavano nel bosco di Castelluccio, il bosco Anginiello, un certo Magno Giuseppe, criminale di piccola taglia sfuggito alla giustizia si volle spontaneamente aggregare al gruppo. Non sapevano chi fosse, ma era un uomo molto prestante fisicamente e per quel colpo andava bene, poi essendo della zona poteva risultare molto utile.\nDopo poche ore di appostamento le famiglie con guardie nazionali e carabinieri arrivarono, i criminali bramosi delle prede gli piombarono addosso con urla spaventose e in pochissimo tempo ebbero la meglio sul numeroso gruppo vacanziero. Anche se ci furono dei feriti e dei morti durante l'assalto. Uno di questi feriti fu un certo Giuseppe Sole, che con un colpo di pistola uccise un uomo. Lo stesso Sole venne colpito alla nuca con un colpo di ascia, curato poi dagli stessi briganti con un pezzo di lardo, per evitarne la morte e quindi il mancato riscatto. Negli scontri, le donne furono derubate di ogni bene ma poi liberate (solo il nuovo aggiunto Magno cerc\u00f2 di violentarne qualcuna, ma fu fermato dai francavillesi) le guardie furono invece uccise senza piet\u00e0 e i ricchi civili furono legati e portati sul Pollino. Tutto era andato per il verso giusto e adesso bisognava subito chiedere il riscatto. La richiesta arriv\u00f2 il giorno seguente, i briganti volevano 100.000 lire per liberare gli ostaggi.\nLe ricche famiglie senisesi non persero tempo e gli fecero avere subito i soldi richiesti. Le bande si divisero il bottino pi\u00f9 o meno in parti uguali e si salutarono, liberarono gli ostaggi e fecero perdere ogni traccia. Per la banda era un grande successo, non solo economico ma anche di prestigio, la banda di Franco aveva fatto conoscere anche ai calabresi di che pasta era fatta, aveva fatto capire a tutti che quella zona era la loro. Intanto Magno, che aveva collaborato al colpo chiede alla banda di aggregarsi, e se pur non volentieri, venne accettato.\nLa banda di Franco e i Saracinari.\nLa banda dei Saracinari era una banda composta da una ventina di uomini e capitanata da Carlo DiNapoli e Domenico Di Pace, nativi di Saracena, in Calabria. Era una banda che con la sua azione delittuosa sparse il terrore e lo sconforto tra le popolazioni del Pollino calabrese. La banda ebbe i primi contatti con quella di Franco quando decise di voler trasferirsi nella parte lucana del Pollino. Per capire bene l'azione delle due bande basta prendere in considerazione le testimonianze di Francesco Bellizzi di San Basile, un giovane agricoltore che lavora per conto di un ricco signore calabrese.\nIl Bellizzi racconta: \nLa banda di Franco e i Saracenari prima di passare in Basilicata bivacc\u00f2 sui monti di Serragrifa, mangiando pecore rubate. Dopo essersi divise le due bande si diedero appuntamento sulle montagne sopra Francavilla. Nel luglio dello stesso anno il Bellizzi racconta: \nLa lettera venne consegnata a Leonardo Pugliese detto Mezzanotte di Morano. L'ostaggio venne trattato bene e dopo 10 giorni fu liberato. Il Franco gli diede una lettera da consegnare al Sindaco di Morano, lo stesso Marzano descriver\u00e0 il Franco come un uomo furbo che portava dietro una bandiera borbonica e parlava di politica incolpando lo stato italiano di averlo ridotto a scorrere la campagna. I briganti nella lettera al sindaco per dimostrargli il loro coraggio raccontarono di essere stati a Morano a passeggiare alla Maddalena, verso le 2 di notte, di aver mangiato e bevuto, di aver visto le guardie nazionali che giocavano a carte nel posto di guardia e due carabinieri in perlustrazione. Intanto, il Marzano padre, letta la lettera del Franco gli invi\u00f2 subito 5.000 lire, 5 grossi pani, prosciutti e vestiti.\nIl Franco and\u00f2 su tutte le furie, dicendo che il Marzano non aveva a cuore per figlio e gli restitu\u00ec la roba, solo dopo che il Marzano gli fece avere altri 20.000 lire il Franco liber\u00f2 il figlio. Dopo quel colpo le due bande si divisero nuovamente. I saracenari tornarono in Calabria, Infatti, la banda di Franco, grazie al suo coraggio, riusc\u00ec ad affrontare un semi esercito di guardie e salvare la banda dei Saracenari che era stata colta di sorpresa dalle guardie durante la notte.\nLa cattura e la morte.\nIl 27 dicembre 1865 Antonio Franco e Serafina Ciminelli con Di Napoli, Di Pace e Di Benedetto partiranno alla volta di Latronico dove il Capitano Gesualdi di Lagonegro aveva loro promesso dei nuovi passaporti, i briganti, intanto, saranno ospiti di un fidato amico del Capitano Gesualdi, un certo Venanzio Zambrotti, non a Latronico ma a Lagonegro. In casa Zambrotti \u00e8 grande festa con grandi banchetti natalizi, Franco e gli altri si sentono al sicuro, il sig. Zambrotti presenta al Franco un fidatissimo amico del Gesualdi, il sottoprefetto della guardia nazionale Giovanni Di Lorenzo.\nLa sicurezza a cui si sentono sottoposti ora i briganti \u00e8 tanta, al punto che il gruppetto si permette di passeggiare per il paese in attesa del Capitano Gesualdi. Per Franco \u00e8 l'ultima camminata in libert\u00e0, vede la gente normale che vive il periodo natalizio come un momento speciale, maiali uccisi per ricavarne carne succulenta, proprio come faceva la sua famiglia quando lui era piccolino. Pur provando ad immaginare il suo futuro Franco non riusciva a realizzare nella sua mente nessuno scenario, pensava che una volta avuti i passaporti, se la sarebbero cavati, lui e la sua donna Teresa, come sempre, buttandosi in avventure burrascose.\nIl tempo passa e il sig. Zambrotti gli avverte che tra meno di mezz'ora si va tutti a tavola per una cena natalizia che ricorderanno a lungo. Ben sette donne erano intente a cucinare per quegli uomini, pasta e carne di ogni genere, in griglia al sugo o fritta, e in pi\u00f9 tanto, tantissimo vino. \u00c8 il 28 dicembre del 1865, sono le otto di sera e i briganti con il sig. Zambrotti stanno prendendo posto nella tavola allestita per la serata. C'\u00e8 la famiglia Zambrotti, composta da circa dieci persone, un paio di amici del padrone di casa, un'altra decina circa e ci sono loro, i briganti al numero di cinque.\nMa non solo ci sono due ragazzini con la chitarra che allietano il banchetto con simpaticissime canzoncine che creano tantissima ilarit\u00e0 tra quei briganti che solo pochi giorni prima avevano conosciuto soltanto le emozioni opposte. Ma non c'\u00e8 tempo per i ricordi, quello che sta succedendo \u00e8 sogno ad occhi aperti, una nuova vita li aspetta e intanto li offre un natale fatto di banchetti e risate, di vino e musichette. La serata proseguiva benissimo per tutto ma la sorpresa \u00e8 l\u00ec che li aspetta, Il Capitano Gesualdi tese loro una trappola, e i suoi complici, sono tutti l\u00ec, la famiglia Zambrotti e ogni singola persona presente in quella casa, altro non \u00e8 che un complice del tradimento infame dell'amico Gesualdi.\nAntonio Franco e gli altri non lo sanno e non ci crederanno nemmeno dopo, non avranno tempo per crederci, non avranno questa volta tempo per la vendetta. Il piano del Gesualdi sta andando benissimo, i briganti sono inerti chiusi in una casa, avvinazzati e deboli mentalmente, lui si sta dirigendo da loro con 45 uomini della guardia nazionale, armati fino ai denti, il Capitano \u00e8 pronto ad andargli a consegnare il passaporto, ma non per espatriare dall'Italia ma in un altro mondo, quello dei morti. Il Capitano fa circondare la casa Zambrotti da ben 25 uomini, che con i fucili puntati verso le uscite della casa sono pronti a sparare al suo ordine, altri 25 faranno irruzione nella casa appena dopo il segnale del sig. Zambrotti che far\u00e0 evacuare tutti i presenti prima dell'operazione militare.\nDalla casa si sentono risate e suona di chitarra, poi pian piano si va sempre di pi\u00f9 affievolendo il baccano. Intorno a mezzanotte il signor Zambrotti fa cominciare ad uscire tutti i presenti, e dopo aver lasciato anch'esso l'abitazione d\u00e0 l'ok al Capitano. L'irruzione avviene immediatamente, 25 guardie salgono velocemente le scale strette e trovano i briganti avvinazzati e in dormi veglia. Alla vista di ci\u00f2, Franco ha un sussulto, rimane immobilizzato, \u00e8 stato tradito. Ma in quella frazione di secondo i tre saracinari non rinunciarono alla resistenza e si scagliarono contro il pi\u00f9 numeroso gruppo avverso, la colluttazione fu violentissima, il Franco e i tre calabresi quasi gli atterrano tutti a calci e pugni, ma sono troppi, ogni tanto ne salgono altri con fucili puntati e i briganti devono arrendersi.\nIncredulo Franco, assieme alla sua Serafina, viene legato con catene di ferro e caricato su di una carrozza, cos\u00ec furbo, cos\u00ec astuto era caduto nelle mani della polizia in modo ingenuo. Il Capitano Gesualdi non c'\u00e8, Franco durante il viaggio lo cerca con lo sguardo ma non c'\u00e8. \u00c8 l'epilogo di Franco e la sua banda, \u00e8 l'epilogo anche per i capi dei Saracinari. Il 30 dicembre 1865 Antonio Franco fu condannato a morte a Potenza, condanna eseguita, dopo essere stato fotografato, mediante fucilazione. Stessa sorte tocc\u00f2 ai Saracinari mentre per Serafina si prospett\u00f2 una condanna ai lavori forzati per ben 15 anni che non scont\u00f2 completamente perch\u00e9 mor\u00ec per setticemia nel carcere stesso."}
{"id": "2100685", "revid": "686936", "url": "https://it.wikipedia.org/wiki?curid=2100685", "title": "Larry Johnson (giocatore di football americano 1979)", "text": "Carriera universitaria.\nHa giocato con i Penn State Nittany Lions squadra rappresentativa della Penn State University\nKansas City Chiefs.\nAl draft NFL 2003 \u00e8 stato selezionato come 27\u00aa scelta assoluta dai Kansas City Chiefs e ha debuttato nella NFL il 21 settembre 2003 contro gli Houston Texans indossando la maglia numero 27. Negli anni successivi incrementa maggiormente le sue doti e ottiene grandi risultati.\nIl 21 agosto 2007 firma un contratto di 6 anni per 45 milioni di dollari di cui 19 milioni garantiti che lo fa uno dei giocatori pi\u00f9 pagati di quel tempo nel suo ruolo. Nelle stagioni successive perde il suo posto da titolare.\nDi fatto il 4 novembre 2009 \u00e8 stato svincolato.\nCincinnati Bengals.\nIl 17 novembre 2009 ha firmato con i Bengals un contratto di un anno, ma solamente come riserva.\nWashington Redskins.\nDopo esser diventato \"unrestricted free agent\", il 12 marzo 2010 firma con i Washington Redskins un contratto di 3 anni per 12 milioni di dollari in totale in base agli incentivi. Il 21 settembre per\u00f2 viene svincolato.\nMiami Dolphins.\nIl 23 agosto 2011 ha firmato con i Dolphins, ha preso il numero di maglia 23."}
{"id": "2100687", "revid": "1888309", "url": "https://it.wikipedia.org/wiki?curid=2100687", "title": "Luigi Guanella", "text": "Biografia.\nFiglio di Lorenzo e di Maria Bianchi, era il nono di tredici fratelli. Studi\u00f2 nel collegio Gallio di Como e, successivamente, nei seminari diocesani. Ricevette l'ordinazione sacerdotale il 26 maggio 1866 dal vescovo di Foggia, Bernardino Frascolla.\nSvolse il suo ministero prima a Prosto, in Valchiavenna, nel 1866, poi a Savogno, dal 1867 al 1875. In tale periodo conobbe don Bosco e la sua opera, la Pia Societ\u00e0 Salesiana, restando poi da lui per un triennio. Successivamente fu parroco in Valtellina, a Traona, dal 1878 al 1881, poi per alcuni mesi a Olmo (frazione di San Giacomo Filippo), e infine a Pianello del Lario, dal 1881 al 1890.\nA Pianello rilev\u00f2 l'ospizio fondato dal suo predecessore, don Carlo Coppini, gestito da alcune suore, tra le quali Marcellina Bosatta e la sorella Chiara, in seguito dichiarata beata. Guanella riorganizz\u00f2 e diede nuovo impulso allo sviluppo della comunit\u00e0, che prese il nome di Figlie di Santa Maria della Divina Provvidenza, riunite dal 1886 nella \"Casa della Divina Provvidenza\". Questa si svilupp\u00f2 rapidamente e al ramo femminile si affianc\u00f2 quello maschile, che prese il nome di Congregazione dei Servi della Carit\u00e0, sostenuta anche dal futuro beato Andrea Carlo Ferrari. L'opera si estese nelle province di Milano (1891), Pavia, Sondrio, Rovigo, Roma (1903), Cosenza e anche all'estero, in Svizzera e negli Stati Uniti d'America (1912).\nIl 27 settembre 1915 fu colpito da paralisi nella Casa Madre di Como. Due giorni dopo ricevette la visita del futuro santo Luigi Orione. Il 4 ottobre ricevette la benedizione apostolica da parte del papa Benedetto XV. Mor\u00ec il 24 ottobre 1915. Il solenne funerale, con grande partecipazione di gente, si tenne il 28 ottobre nella Cattedrale di Como, celebrante il futuro beato Andrea Carlo Ferrari. Il corpo \u00e8 custodito nel Santuario del Sacro Cuore di Como.\nLe attivit\u00e0 guanelliane sono rivolte al sostegno dei pi\u00f9 abbandonati, di \"coloro che sono poveri nell'ingegno o nella salute o nelle sostanze\", sia giovani che anziani. Nel 2011 il cardinale Angelo Amato, prefetto della Congregazione per le Cause dei Santi, dichiar\u00f2 che \u00abdon Guanella \u00e8 da annoverare tra i \u201csanti sociali\u201d\u00bb, per le sue attivit\u00e0 caritative.\nDon Luigi Guanella e i papi.\nLa vita ecclesiastica di don Guanella si svolse durante il papato di cinque pontefici: Gregorio XVI, Pio IX, Leone XIII, Pio X e Benedetto XV.\nNel 1872, nel suo libro \"Saggio di ammonimenti famigliari\", ebbe parole di appassionata difesa in favore del papa Pio IX. Qualche anno dopo, nel 1876, fece pervenire, tramite don Bosco, una lettera a Pio IX, il quale lo ricambi\u00f2 con una risposta autografa.\nEbbe occasione di incontrare pi\u00f9 volte Leone XIII a Roma, nel 1888 e nel 1893. Le encicliche del papa della \"Rerum Novarum\" lo stimolavano all'azione, in relazione a tematiche diverse, sociali e religiose: per esempio, il 17 settembre 1882, in occasione del settimo centenario della nascita di san Francesco d'Assisi, Leone XIII pubblic\u00f2 l'enciclica \"Auspicato Concessum\", e don Guanella divulg\u00f2 il testo pontificio accompagnandolo con l'opuscolo \"Il terz'ordine di San Francesco e l'enciclica del Pontefice Leone XIII\". Analogamente, in occasione della pubblicazione dell'enciclica \"Quamquam Pluries\", scrisse sul Rosario l'opuscolo \"Mezz'ora di buona preghiera. In ossequio alla veneratissima Enciclica del Santo Padre Leone XIII - 15 agosto 1889\". Il 25 maggio 1899 Leone XIII pubblic\u00f2 l'enciclica \"Annum Sacrum\", con la quale consacrava l'umanit\u00e0 al Sacro Cuore di Ges\u00f9: in occasione del giubileo episcopale di Leone XIII, fu innalzato da don Guanella, nel 1892, il Santuario del Sacro Cuore, annesso al complesso della Casa Divina Provvidenza.\nPio X fu il papa cui don Guanella fu pi\u00f9 vicino. Si erano conosciuti a Castiglione delle Stiviere nel settembre del 1891, quando il futuro papa era ancora vescovo di Mantova. Numerose furono le udienze e anche le iniziative di don Guanella in accordo con il papa, come la \"Casa San Pio X\", realizzata nel 1904, destinata a ospitare l'Opera femminile nel Palazzo d'Arcadia a Roma. Cos\u00ec nel 1909 avvi\u00f2 la costruzione dell'attuale Basilica di San Giuseppe al Trionfale, inaugurata il 19 marzo 1912, costituita come Basilica Primaria con Lettera apostolica del 12 aprile 1914 e affidata ai Servi della Carit\u00e0.\nCon Benedetto XV gli incontri furono meno frequenti, l'ultima udienza gli fu concessa il 15 settembre 1915. In occasione del terremoto di Avezzano, nel gennaio del 1915, raccolse l'invito del papa e si prodig\u00f2, insieme a don Orione, nell'aiutare la popolazione. Quando il papa seppe della sua scomparsa, comment\u00f2: \u00ab\u00c8 morto un santo\u00bb.\nIl processo di canonizzazione ed il culto.\nFu dichiarato beato da papa Paolo VI il 25 ottobre 1964.\nIl 1\u00ba luglio 2010 papa Benedetto XVI promulg\u00f2 il decreto di canonizzazione di don Luigi Guanella, riconoscendone un miracolo avvenuto nel 2002.\nIl 23 ottobre 2011 fu proclamato santo dallo stesso pontefice in Piazza San Pietro.\nLa festa liturgica \u00e8 il 24 ottobre.\nPapa Giovanni Paolo II ha visitato pi\u00f9 volte le opere fondate da don Luigi Guanella. Tra le sue visite pastorali c'\u00e8 quella del 22 aprile 1979, alla \"Casa San Pio X\" sul Gianicolo, dove sono presenti le suore guanelliane dal 1907. Inoltre quella alla basilica di \"San Giuseppe al Trionfale\" (18 gennaio 1981) e quella alla grande \"Casa San Giuseppe\" di via Aurelia Antica (28 marzo 1982). Ultima visita, al \"Santuario Sacro Cuore\" di Como (4 maggio 1996).\nIl miracolo per la beatificazione.\nAll'epoca erano necessari due miracoli per la beatificazione. Il 21 maggio 1963 la consulta medica, nominata dalla Congregazione per le Cause dei Santi, diede giudizio pienamente favorevole sulle guarigioni sottoposte alla sua attenzione, relative alla beatificazione del venerabile Luigi Guanella. Queste riguardavano Maria Uri e Teresa Pighin.\nLa prima era guarita da \"Peritonite acuta diffusa ipertossica, con prognosi infausta quoad vitam, in presenza di terapia inefficiente\". La guarigione era stata giudicata \"istantanea, perfetta, duratura e inspiegabile naturalmente\".\nLa seconda era guarita da \"Paraparesi spastica di Pott, con gravissime atrofie muscolari, rigidit\u00e0 articolare e atteggiamenti viziati degli arti inferiori, in soggetto con esiti sclerotici di tubercolosi polmonari\". La prognosi era stata \"Estremamente riservata quoad valetudinem et quoad functionem\". La guarigione era stata giudicata \"Istantanea, perfetta, duratura, inspiegabile quoad modum\".\nPapa Paolo VI, il 15 luglio 1964, autorizz\u00f2 la promulgazione del relativo decreto, ratificato il 10 settembre 1964, in forza del quale si poteva procedere alla beatificazione, avvenuta il 25 ottobre dello stesso anno.\nIl miracolo per la canonizzazione.\nAi fini della canonizzazione la Chiesa cattolica ritiene necessario un secondo miracolo, dopo quello richiesto per la beatificazione: nel caso del beato Luigi Guanella ha ritenuto miracolosa la guarigione di William Glisson, appartenente all'Arcidiocesi di Filadelfia.\nQuesti, la sera del 15 marzo 2002, era stato vittima di un grave incidente, mentre pattinava sulla Baltimore Pike di Springfield a forte velocit\u00e0 e senza casco. A causa di una caduta aveva riportato un forte trauma cranico occipitale. Al \"Crozer Keystone Hospital\", centro altamente specializzato, i medici gli avevano diagnosticato uno stato di coma profondo. Veniva sottoposto a due successivi interventi neurochirurgici, senza alcun miglioramento.\nIl 19 marzo la dottoressa Noreen M. Yoder, amica di famiglia, consegn\u00f2 alla madre di William due reliquie di don Guanella, una delle quali fu applicata al polso del figlio. Inizi\u00f2 anche una serie di preghiere per ottenere l'intercessione del beato. Il 25 marzo iniziarono dei miglioramenti, il 9 aprile William venne dimesso dall'ospedale e inizi\u00f2 un programma di rieducazione funzionale neuromotoria. Dopo due mesi il recupero fu completo, senza lasciare deficit cognitivi o neuropsichici. Otto mesi dopo l'incidente il giovane riprese a lavorare, nel 2008 si \u00e8 sposato e attualmente conduce una vita perfettamente normale.\nDopo i giudizi favorevoli della Commissione medica (12 novembre 2009) e della Congregazione ordinaria dei Cardinali e dei Vescovi (20 aprile 2010), \u00e8 seguita la canonizzazione il 23 ottobre 2011."}
{"id": "2100692", "revid": "481666", "url": "https://it.wikipedia.org/wiki?curid=2100692", "title": "The Pearl", "text": ""}
{"id": "2100697", "revid": "322321", "url": "https://it.wikipedia.org/wiki?curid=2100697", "title": "Chiesa di Santa Maria Addolorata a piazza Buenos Aires", "text": "La chiesa di Santa Maria Addolorata a Piazza Buenos Aires \u00e8 un luogo di culto cattolico di Roma, situato nel quartiere Trieste, in piazza Buenos Aires (comunemente chiamata dai romani Piazza Quadrata).\nSede sussidiario di culto della parrocchia di Santa Maria della Mercede e Sant'Adriano, \u00e8 sede del titolo cardinalizio di \"Beata Vergine Maria Addolorata a Piazza Buenos Aires\".\nStoria.\nLa chiesa fu fondata dal sacerdote argentino monsignor Jos\u00e9 Le\u00f3n Gallardo grazie alle donazioni dei vescovi argentini, prima chiesa nazionale sudamericana a Roma.\nLa prima pietra fu posta il 9 luglio 1910, centenario dell'indipendenza argentina. Alla cerimonia era presente la signora Saenz Pe\u00f1a, moglie del presidente della Repubblica Argentina. I lavori di costruzione, su progetto di Giuseppe Astorri del 1900, terminarono nel 1930 e la chiesa fu inaugurata il 1\u00ba novembre 1930. I mosaici sono di Giambattista Conti, il leggio di Duilio Cambellotti.\nFino al 1965 la chiesa era retta dai padri Mercedari; gi\u00e0 chiesa nazionale d'Argentina dal 1915, oggi \u00e8 retta dal clero diocesano argentino e direttamente amministrata dalla Conferenza episcopale del Paese sudamericano.\nDescrizione.\nLa chiesa \u00e8 edificata in stile neopaleocristiano. La facciata \u00e8 dominata dal grande mosaico che richiama quelli paleocristiani: la figura dell'Agnello, simbolo del Cristo, al centro, \u00e8 affiancata dai simboli dei quattro evangelisti; nella fascia sottostante dodici pecore a richiamare i dodici apostoli.\nInternamente, la chiesa presenta una pianta basilicale senza transetto, a tre navate con matroneo che prosegue anche in controfacciata, dove si trova l'organo a canne costruito nel 1920 dalla ditta Mutin Cavaill\u00e9-Coll ed integro nelle sue caratteristiche foniche originarie. Nell'abside \u00e8 collocato un altro grande mosaico di Giovanni Battista Conti, raffigurante la \"Piet\u00e0\", allusione alla \"Vergine addolorata\", in ossequio alla titolazione della chiesa. L'unica cappella, che si apre nella navata destra, ospita l'immagine di Nostra Signora di Luj\u00e1n, patrona dell'Argentina, e le bandiere delle province della Federazione."}
{"id": "2100698", "revid": "183114", "url": "https://it.wikipedia.org/wiki?curid=2100698", "title": "Tolstoismo", "text": " \nIl tolstoismo (o tolstoianesimo, i cui seguaci sono chiamati tolstoiani) \u00e8 una corrente di pensiero nata in Russia negli anni ottanta dell'Ottocento, avendo come riferimento la dottrina morale di Lev Tolstoj, spesso associata al comunismo cristiano e soprattutto all'anarchismo cristiano.\nLe origini.\nI tolstoiani si ispiravano agli insegnamenti evangelici di Ges\u00f9 \u2013 in particolare al Discorso della Montagna \u2013 secondo l'interpretazione radicale e pacifista datane da Tolstoj.\nFondatore del tolstoismo non fu per\u00f2 Tolstoj stesso, ma piuttosto Vladimir \u010certkov, collaboratore dello scrittore tra i pi\u00f9 assidui e fidati, che lo assistette fino in punto di morte. Sulla spinta di \u010certk\u00f2v, le prime comuni tolstoiane nacquero in Russia gi\u00e0 nel 1888, ma Tolstoj si rifiut\u00f2 sempre sia di parteciparvi sia di farvi visita (ed anche durante la fuga del 1910, studiando sulla carta le possibili m\u00e8te con la figlia ed il segretario, si raccomander\u00e0: \u00abNon in una comune tolstoiana, non in un posto cos\u00ec...\u00bb).\nLo scrittore, infatti, non vedeva di buon occhio coloro che lo consideravano un maestro. Cos\u00ec commenta la figlia Tat'jana, riferendo di una battuta sussurratale dal padre: \nTolstoj diede comunque delle istruzioni di massima a coloro che volevano metterne in pratica gli insegnamenti: vivere tutti insieme, maschi e femmine in camere distinte, con un locale comune adibito a biblioteca, conducendo una vita semplice nel mangiare e nel vestirsi, vendendo il superfluo per darne il ricavato ai poveri. Un ruolo importante dovevano avere \u2013 oltre al lavoro manuale \u2013 le letture e le conversazioni, con \"confessioni\" pubbliche in cui ciascuno avrebbe potuto chiedere perdono agli altri per le proprie manchevolezze. Gandhi \u2013 ispirandosi anch'egli al pensiero morale di Tolstoj\u00a0\u2013 fond\u00f2 in Sudafrica un \"ashram\" col nome di \"Fattoria Tolstoj\", dove visse per qualche tempo con la moglie e gli amici praticando analoghi princ\u00ecpi comunitari.\nLe persecuzioni.\nI tolstoiani ebbero problemi col regime zarista fin dal 1887, quando una circolare del ministero degli affari interni dispose che gli organi di controllo delle pubblicazioni non autorizzassero la stampa e circolazione di alcuno scritto di Lev Tolstoj senza un giudizio da parte di un organo centrale.\nTali persecuzioni divennero ancor pi\u00f9 accese coi bolscevichi, che consideravano la politica non-violenta dei tolstoiani come vicina, anche finanziariamente, alla reazione zarista che per secoli aveva oppresso col terrore il contado russo. Il tolstoismo era considerato conservatore dello \"status quo\" semifeudale della societ\u00e0 russa, intendendo cambiare solo l'\u00abinterno degli animi\u00bb. Opponendosi alla rivoluzione bolscevica, il tolstoismo si opponeva in quest'ottica al cambiamento e all'eversione dalla feudalit\u00e0 di milioni di contadini, mantenuta con le armi dall'esercito zarista.\nIntorno al 1930, molti tolstoiani si dovettero rifugiare in Siberia per non essere considerati kulaki, ma la polizia di Stalin li arrest\u00f2 comunque, relegandoli nei campi di lavoro forzato tra il 1936 e il 1939."}
{"id": "2100703", "revid": "1543377", "url": "https://it.wikipedia.org/wiki?curid=2100703", "title": "Chiara Bosatta", "text": "Biografia.\nFiglia di Alessandro Bosatta, piccolo produttore di seta, e di Rosa Mazzucchi, rimase orfana di padre in tenera et\u00e0 e nel 1871 venne inviata a studiare presso la casa delle Figlie della Carit\u00e0 di Gravedona, dove si mantenne lavorando come inserviente. Rimase dalle Canossiane fino al 1878 e manifest\u00f2 anche l'intento di entrare come religiosa nella congregazione, ma essendo stata giudicata pi\u00f9 incline alla vita contemplativa venne rifiutata.\nTornata nel suo paese natale, entr\u00f2 con la sorella Marcellina nella Pia Unione delle Figlie di Santa Maria, sodalizio creato dal parroco Carlo Coppini per servire presso l'ospizio di carit\u00e0 da lui fondato per gli anziani e l'infanzia abbandonata, dove alla Bosatta venne affidata l'istruzione delle piccole ospiti.\nNel 1881 al defunto don Coppini subentr\u00f2 Luigi Guanella sotto la cui guida il sodalizio venne trasformato in congregazione di voti semplici: Dina Bosatta, che assunse il nome religioso di Chiara, divenne responsabile della formazione spirituale delle consorelle ed \u00e8 ritenuta cofondatrice dell'istituto.\nNel 1885 si trasfer\u00ec ad Ardenno, dove don Lorenzo Guanella, fratello di Luigi, si avvalse della sua collaborazione per aprire nella cittadina la Cittadella della Carit\u00e0: ammalatasi, fece ritorno a Pianello, dove mor\u00ec nel 1887, all'et\u00e0 di 28 anni e 10 mesi circa.\nIl culto.\nLo stesso Luigi Guanella si attiv\u00f2 presso l'arcivescovo di Milano Andrea Carlo Ferrari e papa Pio X perch\u00e9 venisse aperto il processo di beatificazione della Bosatta, che venne effettivamente avviato nel 1912: riconosciutane l'eroicit\u00e0 delle virt\u00f9, papa Giovanni Paolo II le riconobbe il titolo di Venerabile e la domenica 21 aprile del 1991, a Roma, presiedette alla cerimonia della sua beatificazione.\nMemoria liturgica dal 1992 il 20 aprile."}
{"id": "2100706", "revid": "287204", "url": "https://it.wikipedia.org/wiki?curid=2100706", "title": "Trattato dei Tori di Guisando", "text": "Il trattato dei Tori di Guisando (in spagnolo \"tratado de los Toros de Guisando\") \u00e8 il trattato siglato in cima alla collina di Guisando, vicino ai Tori di Guisando (situata nel comune di El Tiemblo, nella Provincia di Avila, in Spagna) il 18 settembre 1468 tra Enrico IV di Castiglia e la sua sorellastra Isabella. In questo trattato Isabella ebbe il titolo di principessa delle Asturie e di conseguenza divenne l'erede alla Corona di Castiglia.\nUna guerra civile era incominciata in Castiglia nel 1464 quando un gruppo di nobili si rivolt\u00f2 in un tentativo di spingere all'abdicazione Enrico IV. Nel 1465 organizzarono una simbolica detronizzazione del re e lo sostituirono con il fratellastro Alfonso. Con la morte di Alfonso, nel 1468, Isabella, sorella di Alfonso e sorellastra di Enrico IV, divenne la nuova candidata dei ribelli. Invece che continuare la guerra civile, Isabella prefer\u00ec negoziare con Enrico IV inviando Antonio de Veneris come mediatore.\nDopo diversi incontri a Castronuevo fu raggiunto un accordo preliminare che avrebbe dovuto porre fine alla guerra civile. L'accordo fu formalizato con il Trattato dei Tori di Guisando il 18 settembre 1468. Con il trattato tutta la sovranit\u00e0 dell'intero Regno di Castiglia torn\u00f2 al re e Isabella divenne la sua erede, ricevette il titolo di Principessa delle Asturie come anche un significativo appannaggio. Isabella si sarebbe potuta sposare solo con il consenso del re. Infine Giovanna, la figlia di Enrico, fu eliminata dalla linea di successione al trono con l'annullamento del matrimonio tra Enrico e la sua seconda moglie.\nIn seguito il matrimonio non approvato di Isabella con Ferdinando II d'Aragona provoc\u00f2 che Enrico IV rigettasse il trattato. Come conseguenza il re riconobbe di nuovo i diritti della figlia Giovanna con la cerimonia della Val de Lozoya il 25 novembre 1470. Questa fu una delle cause che portarono alla guerra di successione castigliana pochi anni dopo."}
{"id": "2100707", "revid": "110698996", "url": "https://it.wikipedia.org/wiki?curid=2100707", "title": "Travaglio", "text": ""}
{"id": "2100712", "revid": "834", "url": "https://it.wikipedia.org/wiki?curid=2100712", "title": "La ragazza dello sputnik", "text": ""}
{"id": "2100716", "revid": "6923", "url": "https://it.wikipedia.org/wiki?curid=2100716", "title": "Francesco Confalonieri", "text": "Biografia.\nFrancesco Confalonieri nasce a Costa Masnaga il 2 settembre 1850, da Remigio Confalonieri e Giuseppina Bonfanti. Il padre, gi\u00e0 proprietario di un setificio ridotto in condizioni finanziarie difficili in seguito a rovesci di fortuna, si trasfer\u00ec a Milano nel 1863 insieme con la famiglia composta dalla moglie e da cinque figli.\nIl tredicenne Francesco frequent\u00f2 le scuole comunali di San Sempliciano che dovette per\u00f2 ben presto lasciare per quelle serali per poter venire in aiuto alla famiglia. Trov\u00f2 occupazione come garzone nello studio di uno scultore dove gli fu possibile apprendere le tecniche del disegno. Pass\u00f2 in seguito nello studio dello scultore Lorenzo Vela e frequent\u00f2 nello stesso tempo l'Accademia di Brera, facendo rapidi progressi e meritandosi numerosi premi. Fu per pi\u00f9 di un anno ospite e allievo prediletto di Vincenzo Vela, fratello di Lorenzo, a Ligornetto, nel Canton Ticino.\nCarriera.\nNel 1887 venne nominato Professore Aggiunto per la Scuola di Scultura presso la Real Accademia di Belle Arti di Milano, dove insegn\u00f2 fino al 1921. Era Socio Onorario della Real Accademia dal 1880. Fece parte per parecchi anni della Commissione Permanente di Scultura, della Commissione Artistica per l'Esposizione Permanente, di quella per l'Esposizione di Belle Arti di Milano del 1887. Fu Membro della Commissione per il Monumento a Garibaldi in Milano e delle Commissioni per il conferimento dei premi \u201cFumagalli\u201d e \u201cPrincipe Umberto\u201d.\nNel 1876 vinse il Concorso triennale di Scultura con l'opera\"Saffo\" che venne premiata con la medaglia d'oro. Eseguita in marmo ed esposta all'Esposizione del 1881 di Milano, venne acquistata da re Umberto I che la don\u00f2 alla sorella Maria Pia, Regina del Portogallo; si trova ora al Pal\u00e1cio Nacional di Ajuda, a Lisbona. Esposta all'esposizione di Nizza del 1883, venne premiata con la medaglia d'oro. Il modello in gesso di propriet\u00e0 della Real Accademia di Brera si trova ora, insieme al gesso di\"Mirra\", presso la Gipsoteca dell'Accademia di Brera. La \"Saffo\" fu premiata nel 1879 dal Ministero della Pubblica Istruzione. Nello stesso anno vinse il premio della Fondazione \u201cSaverio Fumagalli\u201d.\nNel 1881 esegu\u00ec, in seguito a concorso, il monumento a Pio IX, eretto nella Basilica di Sant'Ambrogio di Milano e, per commissione, ne esegu\u00ec due riproduzioni: una per la Chiesa del Sacro Cuore in Roma e una per quella di San Giovanni in Torino. In seguito a concorso esegu\u00ec i monumenti \"Garibaldi\" a Lecco (riprodotto per Gallarate nel 1884), di \"Manzoni\" sempre a Lecco (1891), di \"Garibaldi\" a Sondrio (1909), di \"Padre Villoresi\" a Monza. Nel 1888 l'architetto Cesa Bianchi, incaricato di portare a termine il Gugliotto di Nord-Ovest del Duomo di Milano, gli commissiona due modelli in gesso per la realizzazione di due statue, un sacerdote e una donna devota, da inserire nel secondo ordine di nicchie del gugliotto stesso. Nel 1992 gli vengono liquidate lire 600 per il lavoro compiuto.\nPer commissione esegu\u00ec i monumenti di Antonio Rosmini a Milano (1896), \"Stoppani\" a Milano (1898), di \"Parini\" a Bosisio (1899), di \"Re Umberto\" a Seregno(1903), di \"Monsignor Ballerini\" sempre a Seregno, di \"Leone XIII\" a Milano (cortile della Basilica di Sant'Ambrogio), di \"Zanardelli\" a Breno e, negli ultimi anni, parecchi Monumenti ai Caduti, fra i quali quello di Carate Lario e di Brivio. A queste opere vanno aggiunti numerosissimi monumenti funebri. Dieci nel solo Cimitero di Lecco, altrettanti in quello di Milano.\nModell\u00f2 inoltre circa 60 busti, alcuni bassorilievi per la Villa Reale di Monza, due statue (ritratti) per il Mahraj\u00e0 di Baroda (India) ed oltre duecento fra medaglie, targhe e piccole opere. Quasi tutti i modelli in gesso, ad eccezione dei pi\u00f9 voluminosi, si trovavano in una villa a Maggianico (Lecco), ma risultano ora dispersi.\nI resti dello scultore si trovano ora al Cimitero Monumentale di Milano, in una celletta del Civico Mausoleo Garbin, ex edicola privata dedicata agli artisti milanesi illustri."}
{"id": "2100718", "revid": "599013", "url": "https://it.wikipedia.org/wiki?curid=2100718", "title": "La mano sinistra di Dio", "text": ""}
{"id": "2100719", "revid": "1728", "url": "https://it.wikipedia.org/wiki?curid=2100719", "title": "Trattato de los Toros de Guisando", "text": ""}
{"id": "2100723", "revid": "339392", "url": "https://it.wikipedia.org/wiki?curid=2100723", "title": "Darkly Dreaming Dexter", "text": ""}
{"id": "2100725", "revid": "101175", "url": "https://it.wikipedia.org/wiki?curid=2100725", "title": "Gran Premio motociclistico d'Australia 2003", "text": "Il Gran Premio motociclistico d'Australia 2003 corso il 19 ottobre, \u00e8 stato il quindicesimo Gran Premio della stagione 2003 e ha visto vincere: nella MotoGP la Honda di Valentino Rossi, nella classe 250 la Honda di Roberto Rolfo e nella classe 125 la Honda di Andrea Ballerini.\nPer il pilota italiano Ballerini si tratta della prima vittoria nel motomondiale."}
{"id": "2100740", "revid": "1305772", "url": "https://it.wikipedia.org/wiki?curid=2100740", "title": "Istantaneizzazione", "text": "L'istantaneizzazione \u00e8 un'operazione unitaria della tecnologia alimentare che conferisce ad un prodotto alimentare la capacit\u00e0 di riassorbire istantaneamente l'acqua eliminata durante l'essiccamento (generalmente \"spray\").\nIn una prima fase del processo viene nebulizzata dell'acqua sul prodotto in polvere, in modo da formare dei granuli (fase di agglomerazione), dai quali viene successivamente sottratta l'acqua per essiccamento.\nIl processo di istantaneizzazione viene impiegato nella produzione del latte in polvere, cacao in polvere e caff\u00e8 in polvere.\nPer il processo di istantaneizzazione vengono utilizzati appunto \"essiccatoi a istantaneizzazione\".\nIl processo di istantaneizzazione permette ai prodotti essiccati una migliore performance nella fase di re-idratazione. L'acqua sottratta durante il processo di disidratazione pu\u00f2 essere riassorbita dal prodotto prima del suo consumo, facendo sciogliere la polvere in acqua calda (l'alta temperatura favorisce il processo di solubilizzazione)."}
{"id": "2100745", "revid": "2163589", "url": "https://it.wikipedia.org/wiki?curid=2100745", "title": "Aaron Rosanoff", "text": "Nato in Bielorussia da Clara e Abraham Rosenberg, Rosanoff emigr\u00f2 negli Stati Uniti nel 1891 e si laure\u00f2 in Medicina alla Cornell University nel 1900. \nSuoi fratelli e sorella furono l\u2019editore di Denver Joseph Rosenberg, il chimico Martin Andr\u00e9 Rosanoff e la matematica e scrittrice Lillian Rosanoff Lieber.\nAaron Rosanoff lavor\u00f2 come medico al \"Kings Park Hospital\" (oggi \"Kings Park Psychiatric Center)\" dal 1901 al 1922.\nDal 1922 fino alla sua morte nel 1943, fu psichiatra per la \"L.A. Diagnostic Clinic\" di Los Angeles e fu Direttore degli Istituti e Commissioni di Stato deputati al trattamento della malattia mentale per lo Stato della California nel 1933.\nStrettamente associato all'\"Eugenics Record Office\" e membro dell'\"Eugenics Research Association\", Rosanoff fu membro del consiglio consultivo della \"American Eugenics Society\" dal 1923 al 1935. \u00c8 stato anche membro del comitato editoriale dell'\"American Journal of Psychiatry\". Nel 1905 tradusse \"Manual of Psychiatry\" di Joseph Rogues de Fursac, un libro di testo di medicina che, dopo diverse edizioni, dal 1927 apparve sotto il solo nome di Rosanoff.\nRosanoff studi\u00f2 sia i fattori fisiologici che i fattori genetici che conducono a varie psicosi ed \u00e8 meglio conosciuto per la sua \"Teoria della Personalit\u00e0\", che suddivide la personalit\u00e0 umana in sette gradi: \nnormale, isteroide, maniacale, depressivo, autistica, paranoide e epilettoide. \nSul modello di tale \"Teoria\" di Rosanoff si bas\u00f2 la Scala di Temperamento di Humm-Wadsworth nel 1935. Essa \u00e8 stata utilizzata negli anni settanta, in particolare da ."}
{"id": "2100746", "revid": "834", "url": "https://it.wikipedia.org/wiki?curid=2100746", "title": "Welcome to Dead House", "text": ""}
{"id": "2100753", "revid": "108559", "url": "https://it.wikipedia.org/wiki?curid=2100753", "title": "Montepaschi", "text": ""}
{"id": "2100755", "revid": "125852298", "url": "https://it.wikipedia.org/wiki?curid=2100755", "title": "Antiamericanismo", "text": "L'espressione antiamericanesimo o antiamericanismo descrive una posizione ostile (un atteggiamento talvolta definito come sentimento antistatunitense) nei confronti della politica, della cultura e della societ\u00e0 degli Stati Uniti d'America.\nDescrizione.\nIl termine ed il concetto sono rigettati tuttavia dalla maggior parte dei detrattori della politica degli Stati Uniti, che considerano il termine carico di pregiudizi e quindi non criticamente fondato. La percezione del sentimento antistatunitense ha le sue attitudini nel campo della politica estera, ed i conflitti del Vietnam e dell'Iraq sono temi su cui molto si dibatte.\nSecondo lo studioso Paul Hollander, l'antiamericanismo non \u00e8 un vero odio nei confronti degli Stati Uniti, ma una convinzione fondata sul pregiudizio che gli Stati Uniti influiscano negativamente sulla cultura e la societ\u00e0 e ne sarebbero l'esempio il consumismo e lo stile di vita praticato dai suoi cittadini. Altra tesi \u00e8 stata suggerita dalla francese Marie-France Toinet, la quale sostiene che il termine non \u00e8 fuori luogo o solo una carica di stereotipi e pregiudizi, ma una reazione di stati minacciati dall'impero economico e militare qual \u00e8 l'America.\nIl rapporto con la globalizzazione.\nSecondo gli esponenti del movimento no-global, questa corrente sociale ed economica \u00e8 un male, poich\u00e9 nei paesi occidentali vengono persi migliaia di posti di lavoro per andare all'estero in nazioni che richiedono meno costo sulla manodopera.\nTutto ci\u00f2 \u00e8 contestato come una strategia attuata dagli Stati Uniti d'America e pi\u00f9 in generale dalla comunit\u00e0 anglosassone per ampliare la propria influenza sul mercato internazionale.\nIl modello economico e culturale che impongono gli Stati Uniti sul mondo (che si riflette ad esempio nel cinema e nei prodotti commerciali) sono visti come un sistema per adeguare i governi fragili allo stile dei paesi anglosassoni.\nNel mondo.\nL'antistatunitensismo \u00e8 un fenomeno che coinvolge l'intera comunit\u00e0 internazionale, e si crede che esso sia aumentato a dismisura dopo la salita al potere di George W. Bush prima e di Donald Trump poi.\nAsia.\nIn Asia, si registra un forte sentimento antistatunitense in Vietnam (e nei paesi dell'Indocina in genere), Cina, Corea del Nord, Corea del Sud e Giappone.\nSecondo Robert Hathaway, direttore del Wilson Center's Asia, in Giappone e Sud Corea la popolazione e i governi manifestano questo odio in risposta alle azioni condotte dagli Stati Uniti in territori stranieri, giudicate troppo violente e talora un danno sul piano sociale per la comunit\u00e0 asiatica in generale.\nIn Giappone, l'odio nei confronti degli USA \u00e8 particolarmente forte, affonda le sue origini dalla disfatta durante la seconda guerra mondiale e i bombardamenti atomici di Hiroshima e Nagasaki, e ha iniziato a manifestarsi in maniera evidente subito dopo la fine del conflitto.\nNelle due Coree, questo sentimento nasce durante gli anni ottanta, quando gli Stati Uniti occuparono la penisola..\nStando alle dichiarazioni di Katherine Moon, portavoce del Wilson Center, l'antistatunitensismo \u00e8 in decadenza nella Corea del Sud, ma ancora molto vivo nella Corea del Nord.\nEuropa.\nIn Europa si \u00e8 iniziato a parlare di antistatunitensismo con la sconfitta della seconda guerra mondiale. A livello pubblico questo sentimento \u00e8 cresciuto dopo l'attuazione della \"guerra preventiva\" e pi\u00f9 generalmente dopo la guerra in Iraq. Secondo Sergio Fabbrini, l'Unione europea teme la possibilit\u00e0 di essere \"statunitensizzata\" sia in campo economico, che sociale e culturale, e sarebbe per questo motivo che vari governi hanno deciso di attuare una politica contraria a quella statunitense.\nSecondo un sondaggio del Pew Global Attitudes Projects, dal 2000 al 2006 l'opinione pubblica europea \u00e8 andata sfavorendo gli Stati Uniti. Nel Regno Unito si \u00e8 passato dall'83 al 56%, in Francia dal 62 al 39%, in Germania dal 78 al 37% e in Spagna dal 50 al 23%.\nSecondo un sondaggio del Financial Times (2007) il 32% delle oltre cinquemila persone intervistate in Regno Unito, Francia, Germania, Italia e Spagna, ritengono gli Stati Uniti la principale minaccia per il pianeta.\nItalia.\nIn Italia, come in Germania, il ricordo delle citt\u00e0 bombardate nella seconda guerra mondiale ha alimentato l'avversione per la politica estera statunitense, e si \u00e8 mescolato alle simpatie per l'URSS nutrite da molti; gli stessi mass media avrebbero contribuito a mostrare immagini negative degli Stati Uniti: la New York nevrotica di Woody Allen (considerato europeo dagli statunitensi e da sempre pi\u00f9 amato nel Vecchio Continente che in patria), gli Stati Uniti della guerra del Vietnam, gli statunitensi sterminatori di pellerossa nelle guerre indiane, poi quella vista come affaristica della globalizzazione, della speculazione responsabile di crisi finanziarie, delle multinazionali, razzista e ipocrita, divisa tra \"business\" e borsa (vedere film come \"Wall Street\"), dal McDonald's all'OMC, \u00e8 molto presente nell'immaginario europeo. \nGli spettacoli statunitensi che hanno riscosso pi\u00f9 successo, da sempre, sono sempre stati quelli critici verso l\"'american way of life\" (stile di vita statunitense), come \"I Simpson\", \"American Dad\" e \"I Griffin\", i documentari di Michael Moore e i film di Oliver Stone, o quelli di puro intrattenimento senza pretese ideologiche. Serie come \"I Soprano\" sono state viste come affette da pregiudizio contro gli italiani. \nIn Italia la maggioranza degli italiani e dei mass media ha spesso preso posizioni fortemente critiche verso gli statunitensi, nonostante gran parte della politica fosse schierata con la NATO, specie verso temi come la pena di morte negli Stati Uniti d'America (facendo riferimento ad alcuni casi specifici: Sacco e Vanzetti, Derek Barnabei, Joseph O'Dell e altri condannati presi in simpatia dall'opinione pubblica italiana, come accaduto a Dominique Green e Karla Faye Tucker), la guerra d'Iraq e specifici fatti come la strage del Cermis, la crisi di Sigonella, la vicenda di Silvia Baraldini, di Nicola Calipari, Chico Forti o Amanda Knox, la strage di Ustica, le basi americane sul suolo italiano, il presunto appoggio statunitense alla strategia della tensione in Italia ed il MUOS. \nQuesto sentimento sarebbe trasversale tra sinistra e destra; esso \u00e8 diminuito solo nel periodo intorno agli attentati dell'11 settembre 2001, con una solidariet\u00e0 filostatunitense diffusa, per poi ritornare ai livelli di sempre con le guerre afgane e irachene.\nNazismo.\nRifacendosi alle teorie di Arthur de Gobineau il nazifascismo europeo descrive la superiorit\u00e0 di una razza ariano-nordica la cui supremazia fisica e intellettuale sarebbe anche da ricercarsi nelle scarse mescolanze di sangue tra diverse etnie, che negli USA ha portato tra l'altro agli afroamericani, sinoamericani e ispanici.\nAttraversando quindi l'ideologia razziale che si pone come base del misticismo nazista, si arriva all'antisemitismo e all'antiamericanismo, poich\u00e9 entrambi sono giustificati dal fatto che gli Stati Uniti sarebbero mossi da una cospirazione ebraica su stesse dichiarazioni di Adolf Hitler con l'intento di sopraffare l'Europa. Proprio la creazione di questi pensieri gioc\u00f2 un ruolo fondamentale nell'ascesa dei fascismi al potere in diversi paesi europei.\nSecondo il nazismo, il jazz non sarebbe una musica aperta al nuovo mondo di uguaglianza, ma una delle tante azioni promosse dagli ebrei statunitensi per dominare il mondo fingendo di voler eliminare le distinzioni razziali. Sotto l'ancora enigmatico \"Projekt America\", Hitler prevedeva di distruggere gli Stati Uniti dopo aver vinto l'Europa, iniziando da un bombardamento aereo su New York e continuando poi su tutte le principali metropoli statunitensi, contemporaneamente a un attacco lanciato da molti U-Boot.\nUnione Sovietica.\nNel 1950 gli artisti sovietici Nikolay Dolgorukov e Boris Efimov realizzarono un celebre manifesto di propaganda antiamericana, in cui gli USA venivano visti come una nazione tirannica che nega cinque diritti civili fondamentali: la libert\u00e0 di stampa, messa a repentaglio dalle menzogne propugnate dal ricchissimo William Randolph Hearst; la libert\u00e0 di pensiero, negata dallo Smith Act che rendeva illegale il Partito Comunista degli Stati Uniti d'America; la libert\u00e0 di associazione, distrutta dalle violente repressioni antioperaie attuate da una polizia istigata dai capitalisti; la sicurezza personale, non garantita a causa degli omicidi realizzati dal Ku Klux Klan e infine la libert\u00e0 di parola, la cui mancanza negli \"States\" \u00e8 raffigurata metaforicamente da un agente che manganella e chiude la bocca alla Statua della Libert\u00e0.\nMedio Oriente.\nLe origini dell'antistatunitensismo nel Medio Oriente sono da ricercare negli scritti dell'intellettuale egiziano Sayyid Qutb, autore di alcuni libri sull'Islam.\nIran.\nIl sentimento antistatunitense \u00e8 molto forte in Iran. Partendo dalla rivoluzione iraniana (1979) che ha trasformato l'intero paese in una repubblica islamica arrivando alla corsa al nucleare che ha provocato non poche tensioni con il governo di Mahmud Ahmadinejad.\nAgli USA sono stati affibbiati nomi come Grande Satana o \"volont\u00e0 diabolica\" (quest'ultimo anche dato ad Israele), e ci\u00f2 viene non solo per l'influenza che hanno gli Stati Uniti sul Medio Oriente ma pi\u00f9 che altro per l'appoggio dato ad Israele.\nSecondo un sondaggio del Pew Global Attitudes Projects, gli iraniani ma in generale i musulmani considerano gli statunitensi e pi\u00f9 in esteso gli occidentali come violenti, aggressivi e la sola caratteristica positiva data \u00e8 il rispetto per le donne.\nSayyid Qutb descrive la societ\u00e0 degli USA come un monopolio dell'erotismo e del peccato, e la prova di questo andrebbe ricercata nel modo di vestire che hanno le donne americane, scollate e senza pudore, contrariamente a quanto avviene per le donne musulmane.\nOceania.\nIn Australia \u00e8 ancora discussa la possibilit\u00e0 di parlare di un odio contro gli USA. Secondo un sondaggio effettuato dalla rivista Reader's Digest, su un campione di 1000 australiani intervistati, il 67% si dichiarerebbe neutrale, il 17% favorevole alle politiche e al modello di vita statunitense e solo il 15% prova rancore e si dichiara antistatunitense. \nIn aggiunta, il 71% degli intervistati dichiara che non andrebbe mai a vivere negli USA.\nAmerica Latina.\nIn seguito all'appoggio degli USA alle dittature militari (come quella di Augusto Pinochet in Cile) negli anni '70 ed '80 e alla diffusione delle multinazionali, il sentimento antistatunitense \u00e8 molto diffuso nell'America latina, specialmente in paesi come Venezuela, Bolivia, Brasile, Argentina, Cile, Ecuador, Nicaragua, Guatemala, Uruguay e Cuba. In alcuni di questi paesi (Cuba, Venezuela, Ecuador, Bolivia), costituisce una delle ideologie diffuse tra i partiti politici al governo, specialmente di sinistra e di ispirazione socialista, bolivariana e comunista."}
{"id": "2100762", "revid": "108559", "url": "https://it.wikipedia.org/wiki?curid=2100762", "title": "Rocca Salimbeni", "text": ""}
{"id": "2100765", "revid": "287204", "url": "https://it.wikipedia.org/wiki?curid=2100765", "title": "Superligaen 2006-2007", "text": "La Superligaen 2006-2007 \u00e8 stata la 94\u00aa edizione della massima serie del campionato di calcio danese e 17\u00aa come Superligaen, disputata tra il 19 luglio 2006 e il 27 maggio 2007 e conclusa con la vittoria del FC K\u00f8benhavn, al suo sesto titolo.\nClassifica.\nAggiornata al 27 maggio 2007"}
{"id": "2100768", "revid": "110819286", "url": "https://it.wikipedia.org/wiki?curid=2100768", "title": "Riserva naturale del Monte Lanaro", "text": "La riserva naturale del Monte Lanaro \u00e8 un'area naturale protetta costituita di 285 ettari a cavallo dei comuni di Monrupino e Sgonico, in provincia di Trieste, limitata a nord dal confine con la Slovenia. Comprende un'area boschiva posta ai piedi del monte Lanaro (\"Volnik\" in sloveno), dal quale prende il nome.\nIstituita nel 1996, fa parte delle riserve naturali regionali del Friuli-Venezia Giulia.\nL'Ente gestore - che ha sede a Udine - comprende la Direzione Centrale delle Risorse Agricole, Naturali, Forestali e Montagna e il Servizio Tutela Ambienti Naturali, Fauna e Corpo Forestale Regionale della Regione Friuli-Venezia Giulia.\nCaratteristiche.\nLa flora \u00e8 quella tipica del Carso comprendente boschi di rovere e cerro oltre che di pino nero.\nLa fauna presenta oltre a caprioli e cinghiali anche gatto selvatico e riccio. Segnalata la presenza pi\u00f9 rada di sciacallo e orso bruno, provenienti dalla contermine Slovenia."}
{"id": "2100778", "revid": "1305772", "url": "https://it.wikipedia.org/wiki?curid=2100778", "title": "Incubi", "text": ""}
{"id": "2100779", "revid": "1632387", "url": "https://it.wikipedia.org/wiki?curid=2100779", "title": "Miles gloriosus", "text": "Miles gloriosus (\"Il soldato fanfarone\", anche tradotto \"Il soldato millantatore\" o \"Il soldato spaccone\") \u00e8 una commedia di Plauto scritta tra la fine del III e l'inizio del II secolo a.C.\nIl titolo \u00e8 riferito al soldato Pirgopolin\u00ecce, un millantatore vanaglorioso, noto per le sue spropositate e infondate vanterie. Ma il soldato verr\u00e0 punito dal solito servo furbo che, alleato con altri personaggi, permetter\u00e0 alla ragazza, rapita dal soldato, di ricongiungersi con il suo padrone.\nIn realt\u00e0, quasi la met\u00e0 dei versi escono dalla bocca del servo Palestrione, che \u00e8 il vero protagonista della scena, con i suoi piani che gli fanno pi\u00f9 volte meritare il titolo di architetto.\n\u00c8 la commedia pi\u00f9 lunga di Plauto (1437 versi), quella pi\u00f9 ricca di dialoghi a scapito delle parti cantate (solo il 5%) e una di quelle con il maggior numero di personaggi (quelli parlanti sono ben dodici).\nPersonaggi.\nAltri personaggi di contorno sono: \"Lucrione\", uno schiavo di Pirgopolinice; uno \"schiavetto\" di Periplectomeno; il cuoco \"Carione\" e \"altri schiavi\".\nTrama.\nFilocomasio, giovane cortigiana, e Pleusicle, cittadino ateniese, sono innamorati. Mentre Pleusicle \u00e8 ambasciatore a Naupatto, arriva ad Atene Pirgopolinice che rapisce la cortigiana e la porta con s\u00e9 ad Efeso. Sulle tracce dell'amata del padrone si mette subito Palestrione, ma la sua nave viene arrembata dai pirati, che lo vendono proprio a Pirgopolinice. Lo schiavo riesce a far sapere al padrone dove si trova, cos\u00ec Pleusicle arriva ad Efeso e viene ospitato da Periplectomeno, un vecchio che era stato ospite ad Atene dal padre del ragazzo.\nI atto.\nArtotrogo loda, con ironia, Pirgopolinice, che \u00e8 occupato a vantarsi di fatti mai accaduti, come aver ucciso un elefante con un colpetto sferrato grazie al suo pugno. Poi i due si dirigono al f\u00f2ro per dare la paga ad alcuni mercenari assoldati da Pirgopolinice.\nII atto.\nPalestrione, vero protagonista della commedia, spiega come, dopo aver forato il muro divisorio tra la casa di Pirgopolinice e di Periplectomeno, \u00e8 riuscito a far incontrare furtivamente i due innamorati. Periplectomeno esce imprecando da casa sua: un servo del soldato, rincorrendo una scimmia sul tetto, ha visto i due giovani che si baciavano. Palestrione illustra al vecchio il suo piano, affinch\u00e9 Pirgopolinice non scopra niente: bisogna far credere che a Efeso sia giunta la sorella gemella di Filocomasio con il suo innamorato, e che i due risiedano a casa del vecchio. Sceledro esce di casa giurando di aver visto Filocomasio baciarsi con un giovane. Palestrione dimostra allo schiavo che si tratta della sorella gemella della ragazza. Periplectomeno minaccia Sceledro di aver accusato ingiustamente la sua ospite, e gli fa giurare di non dire niente a Pirgopolinice.\nIII atto.\nPleusicle si scusa con Periplectomeno per averlo costretto a prender parte all'inganno. Il vecchio viene lodato dal giovane e da Palestrione che ne espone le virt\u00f9, poi conferma come cosa nefasta prendere in moglie una donna dalla ricca dote. Palestrione comunica agli altri due uomini il suo piano, che necessita di due donne: la meretrice Acroteleuzio, che finga di essere la moglie di Periplectomeno ma di essere follemente innamorata di Pirgopolinice, e la sua serva Milfidippa, che dovr\u00e0 fingere di consegnare un anello al soldato (tramite Palestrione) da parte della sua padrona. Il vecchio e il giovane se ne vanno. Palestrione incomincia a chiamare Sceledro, ma invece esce Lurcione dalla casa dicendo che Sceledro \u00e8 occupato perch\u00e9 ubriaco. Quindi Palestrione accusa Lurcione di aver procurato da bere a Sceledro e minaccia di dire tutto al loro padrone. Alla fine Lurcione se ne va, mandato altrove da Filicomasio\ncosicch\u00e9 lei potesse raggiungere Pleusicle nell'altra casa. Periplectomeno conduce da Palestrione Acroteleuzio e Milfidippa; lo schiavo verifica se il suo piano \u00e8 stato compreso, le due meretrici si dimostrano all'altezza della situazione.\nIV atto.\nArriva Pirgopolinice vantandosi del fatto accaduto, Palestrione gli annuncia dell'amore della moglie di Periplectomeno. Il soldato \u00e8 entusiasta e chiede a Palestrione opinioni su cosa fare di Filocomasio; lo schiavo consiglia di mandarla via: ha saputo che la vecchia madre, insieme alla sorella gemella, sono venute a chiedere di lei. Arriva Milfidippa che funge da ambasciatrice di Acroteleuzio, la donna e lo schiavo ingannano abilmente un Pirgopolinice smanioso e sicuro di s\u00e9. Pirgopolinice va a chiedere a Filocomasio di andarsene. Giungono le due meretrici in compagnia del giovane, Palestrione d\u00e0 le ultime direttive, Pleusicle promette allo schiavo la libert\u00e0 appena tornati ad Atene, poi se ne vanno. Pirgopolinice esce soddisfatto poich\u00e9 la sua decisione \u00e8 stata accolta da Filocomasio, la quale ha acconsentito di essere donata a Palestrione. Arrivano Acroteleuzio e Milfidippa, Pirgopolinice viene invitato a raggiungerla in seguito nella casa del vecchio. Dopo la scomparsa dalla scena delle due donne, arriva Pleusicle, vestito da capitano della nave che deve riportare Filocomasio ad Atene. Sia la ragazza che Palestrione fingono di non voler lasciare il soldato, che li invita alla ragionevolezza. Dalla casa di Periplectomeno esce uno schiavetto, finge di essere un ambasciatore di Acroteleuzio e lo invita a entrare nella casa del vecchio.\nV atto.\nPirgopolinice viene portato fuori di peso dalla casa di Periplectomeno. Mentre lo bastonano, il vecchio, il cuoco Curione e altri schiavi minacciano di evirarlo. Poi lo lasciano libero facendogli promettere di non meditare rivalse. Arriva Sceledro che racconta al suo padrone di aver visto Filocomasio baciarsi con Pleusicle: il soldato mangia la foglia ormai troppo tardi.\nTematiche.\nL'intreccio del \"Miles gloriosus\" si basa su due motivi fondamentali: l'intrigo amoroso, per il quale i due protagonisti maschili, Pirgopolinice e Pleusicle, sono impegnati a contendersi l'amore di Filocomasio, e la beffa ordita dal servo, grazie al quale il giovane Pleusicle rientrer\u00e0 in possesso dell'amata. La presenza, accanto all'inganno principale, di una beffa \"minore\" ordita dallo schiavo Palestrione alle spalle dello schiavo Sceledro, e finalizzata a convincerlo del fatto che Filocomasio abbia una sorella gemella, inserisce nell'intreccio un altro tema caro a Plauto, quello dei \"simillimi\" o del doppio. Anche in questa commedia il personaggio dello schiavo svolge una funzione \"metateatrale\": tocca a lui, infatti, architettare, organizzare e mettere in scena in qualit\u00e0 di \"regista\" una serie di \"ludificationes\", cio\u00e8 di beffe destinate ad essere rappresentate dagli altri personaggi, come accade a Filocomasio, chiamata a recitare il ruolo della propria gemella, o alla cortigiana Acroteleuzio, che assume invece il ruolo di moglie di Periplectomeno.\nFonti e composizione.\n\u00c8 lo stesso Plauto a citare esplicitamente nel prologo della commedia l'originale greco da lui utilizzato per la composizione del \"Miles gloriosus\": si tratta di \"Alaz\u00f3n\", ovvero \"Lo spaccone\", di cui per\u00f2 non \u00e8 indicato il nome dell'autore. \nOltre allo spunto dall'\"Alaz\u00f3n\", come fa dire Plauto al servo furbo nel II atto, Plauto trae ispirazione anche dal \"Fantasma\" e dall'\"Adulatore\", due opere del commediografo greco Menandro.\nL'epoca della composizione del \"Miles gloriosus\" \u00e8 stabilita in base all'allusione contenuta nel testo (Atto II Scena II 211-212) alla prigionia di Nevio: poich\u00e9 questa avvenne nel 206, se ne deduce che la commedia possa risalire a quell'anno o al precedente. Il \"Miles\" sarebbe dunque una tra le pi\u00f9 antiche commedie di Plauto, come conferma l'analisi stilometrica che rileva una estrema povert\u00e0 di parti liriche rispetto a quelle recitate, in controtendenza rispetto all'evoluzione della drammaturgia plautina nel senso di uno spazio sempre maggiore attribuito ai \"cantica\"."}
{"id": "2100781", "revid": "729019", "url": "https://it.wikipedia.org/wiki?curid=2100781", "title": "Jos\u00e9 Olallo Vald\u00e9s", "text": "Culto.\n\u00c8 stato proclamato beato nel 2008. \nAlla cerimonia di beatificazione (Camag\u00fcey, 29 novembre 2008), presieduta dal cardinale Jos\u00e9 Saraiva Martins, ha presenziato anche Ra\u00fal Castro, succeduto al fratello Fidel alla guida del governo dello stato caraibico."}
{"id": "2100784", "revid": "834", "url": "https://it.wikipedia.org/wiki?curid=2100784", "title": "The Door to December", "text": ""}
{"id": "2100785", "revid": "135224", "url": "https://it.wikipedia.org/wiki?curid=2100785", "title": "Entropia (termodinamica)", "text": ""}
{"id": "2100791", "revid": "1226", "url": "https://it.wikipedia.org/wiki?curid=2100791", "title": "Anti-Man", "text": ""}
{"id": "2100792", "revid": "834", "url": "https://it.wikipedia.org/wiki?curid=2100792", "title": "A Darkness in My Soul", "text": ""}
{"id": "2100795", "revid": "1305772", "url": "https://it.wikipedia.org/wiki?curid=2100795", "title": "Demon Seed", "text": ""}
{"id": "2100799", "revid": "91533", "url": "https://it.wikipedia.org/wiki?curid=2100799", "title": "Guerra delle Malvinas", "text": ""}
{"id": "2100800", "revid": "106869023", "url": "https://it.wikipedia.org/wiki?curid=2100800", "title": "Gerhard Nenning", "text": "Biografia.\nStagioni 1959-1963.\nSciatore polivalente, Gerhard Nenning ottenne il suo primo risultato di rilievo nel 1959, quando si classific\u00f2 al 2\u00ba posto nello slalom gigante disputato sulla Chuenisb\u00e4rgli di Adelboden. Due anni dopo, il 22 gennaio 1961, vinse lo slalom speciale della Ganslern a Kitzb\u00fchel, piazzandosi anche 2\u00ba nella combinata dell'Hahnenkamm.\nSempre nel 1961 fu 2\u00ba sia nella discesa libera della Lauberhorn a Wengen, sia in quella della 3-Tre a Madonna di Campiglio, mentre nel 1962 vinse la combinata dell'Hahnenkamm di Kitzb\u00fchel del 20-21 gennaio, piazzandosi anche 3\u00ba nella discesa libera della Streif. Ai successivi Mondiali di Chamonix, suo esordio iridato, si aggiudic\u00f2 due medaglie, l'argento nella combinata e il bronzo nello slalom speciale; fu inoltre 5\u00ba nella discesa libera.\nStagioni 1964-1967.\nNella stagione 1963-1964, dopo aver vinto lo slalom gigante della 3-Tre a Madonna di Campiglio e la combinata del Lauberhorn a Wengen, partecip\u00f2 ai IX Giochi olimpici invernali di , suo debutto olimpico, classificandosi 7\u00ba nella discesa libera, 6\u00ba nello slalom gigante e 7\u00ba nello slalom speciale; vinse inoltre la medaglia d'argento nella combinata, disputata in sede olimpica ma valida solo ai fini dei Mondiali 1964.\n3\u00ba nella combinata dell'Hahnenkamm del 22-23 gennaio 1966, quando si piazz\u00f2 anche 2\u00ba nella discesa libera sulla Streif, nel 1967 Nenning prese parte alla prima edizione della Coppa del Mondo, ottenendo il primo piazzamento di rilievo nella discesa libera della Lauberhorn di Wengen il 14 gennaio 1967 (10\u00ba).\nStagioni 1968-1970.\nAi X Giochi olimpici invernali di , sua seconda e ultima partecipazione olimpica, si classific\u00f2 9\u00ba nella discesa libera e 8\u00ba nello slalom gigante. Quell'anno in Coppa del Mondo conquist\u00f2 il suo trofeo pi\u00f9 prestigioso, la Coppa del Mondo di discesa libera, grazie anche ai suoi unici tre successi nel circuito, nonch\u00e9 unici podi, ottenuti il 13 gennaio sulla Lauberhorn di Wengen (in quell'occasione vinse anche la combinata, non valida ai fini della Coppa del Mondo), il 20 gennaio sulla Streif di Kitzb\u00fchel e il 15 marzo ad Aspen, nell'ultima discesa libera della stagione. Divenne cos\u00ec il primo sciatore austriaco ad aggiudicarsi una coppa di cristallo, con 15 punti di vantaggio in classifica sul francese Jean-Claude Killy.\nL'ultimo piazzamento della sua attivit\u00e0 agonistica fu il 9\u00ba posto ottenuto nella discesa libera di Coppa del Mondo disputata sulla Kandahar di Garmisch-Partenkirchen il 1\u00ba febbraio 1970.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2100804", "revid": "287204", "url": "https://it.wikipedia.org/wiki?curid=2100804", "title": "Cordillera Oriental (Colombia)", "text": "La Cordigliera Orientale \u00e8 uno dei tre rami principali in cui si divide la Cordigliera delle Ande in Colombia. \nSi estende da sud-ovest verso nord-est dal Nudo de Almaguer o Massiccio Colombiano nel dipartimento di Cauca fino alla Sierra de Perij\u00e1 nel dipartimento di La Guajira. \nI fianchi occidentali della catena montuosa rientrano nel bacino idrografico del fiume Magdalena, mentre il fianco orientale comprende i bacini del Rio delle Amazzoni, Orinoco e Catatumbo. \nTra i suoi punti culminanti vi sono l'altopiano Cundiboyacense e la Sierra Nevada del Cocuy (con l'unico ghiacciaio di questa catena montuosa)."}
{"id": "2100806", "revid": "250563", "url": "https://it.wikipedia.org/wiki?curid=2100806", "title": "Riserva naturale del Monte Orsario", "text": "La riserva naturale del Monte Orsario \u00e8 un'area naturale protetta di 156 ettari posta all'interno del comune di Monrupino, in provincia di Trieste, limitata a est dal confine con la Slovenia. Comprende un'area boschiva posta ai piedi del monte Orsario (\"Veliki Medvedjak\" in sloveno), dal quale prende il nome.\nIstituita nel 1996, fa parte delle riserve naturali regionali del Friuli-Venezia Giulia.\nL'Ente gestore - che ha sede a Udine - comprende la Direzione Centrale delle Risorse Agricole, Naturali, Forestali e Montagna e il Servizio Tutela Ambienti Naturali, Fauna e Corpo Forestale Regionale della Regione Friuli-Venezia Giulia.\nCaratteristiche.\nLa flora \u00e8 quella tipica del Carso comprendente boschi di rovere e cerro oltre che di pino nero.\nLa fauna presenta oltre a caprioli e cinghiali anche gatto selvatico e riccio. Segnalata la presenza pi\u00f9 rada di sciacallo e orso bruno, provenienti dalla contermine Slovenia.\nSulla cima del Monte Orsario vi sono resti di depositi militari costruiti sopra un tumulo preistorico e il cippo confinario."}
{"id": "2100808", "revid": "1305772", "url": "https://it.wikipedia.org/wiki?curid=2100808", "title": "Strangers", "text": ""}
{"id": "2100811", "revid": "1305772", "url": "https://it.wikipedia.org/wiki?curid=2100811", "title": "Fica (disambigua)", "text": ""}
{"id": "2100812", "revid": "92723", "url": "https://it.wikipedia.org/wiki?curid=2100812", "title": "Pisoliti", "text": "Le pisoliti sono corpi di forma globosa (sub-sferica o ellittica), pi\u00f9 o meno regolare, costituiti da una successione di lamine carbonatiche grossolanamente concentriche, di dimensioni generalmente variabili tra alcuni millimetri e qualche centimetro. Queste strutture si formano tipicamente in climi aridi o semiaridi, per precipitazione di carbonato di calcio nei terreni calcarei, in ambiente subaereo, per opera delle acque vadose (le acque percolanti nella parte pi\u00f9 superficiale del terreno, tra la superficie e la falda freatica).\nSi possono formare anche in ambiente di grotta, e in tal caso sono note come \"perle di grotta\" \nDescrizione.\nQuesti corpi concrezionati sono in genere molto pi\u00f9 irregolari ed hanno dimensioni maggiori rispetto a strutture apparentemente simili come le ooliti (aventi un'origine del tutto diversa); a un'analisi di dettaglio mostrano infatti che il loro accrescimento \u00e8 stato ripetutamente interrotto da fenomeni di fratturazione e dissoluzione; inoltre, materiale calcareo della stessa generazione di quello che forma le lamine si riscontra comunemente nella roccia incassante, come riempimento di fratture e cavit\u00e0 di dissoluzione. \nLe lamine risultano quasi sempre ispessite nella parte bassa di questi corpi, derivando dalla precipitazione di acque vadose tendenti ovviamente ad infiltrarsi verso il basso (analogamente a quanto avviene per le formazioni stalattitiche in ambiente di grotta). Al contrario, la presenza di eventuali sedimenti (silt vadoso e argilla) risulta concentrata nella parte alta dei depositi pisolitici. \nTutte queste caratteristiche indicano che le pisoliti si formano e si accrescono \"in situ\".\nSi tratta in effetti di concrezioni che si formano tipicamente, attraverso complessi fenomeni di pedogenesi, in terreni calcarei di clima arido o semiarido caratterizzati da depositi di caliche.\nSi formano spesso concrezioni pisolitiche anche nelle bauxiti derivate dall'alterazione di rocce carbonatiche."}
{"id": "2100814", "revid": "834", "url": "https://it.wikipedia.org/wiki?curid=2100814", "title": "Dark Rivers of the Heart", "text": ""}
{"id": "2100816", "revid": "834", "url": "https://it.wikipedia.org/wiki?curid=2100816", "title": "The Husband", "text": ""}
{"id": "2100817", "revid": "287204", "url": "https://it.wikipedia.org/wiki?curid=2100817", "title": "Angermunde", "text": ""}
{"id": "2100819", "revid": "20461875", "url": "https://it.wikipedia.org/wiki?curid=2100819", "title": "Angermuende", "text": ""}
{"id": "2100820", "revid": "1543377", "url": "https://it.wikipedia.org/wiki?curid=2100820", "title": "NBA All-Star Weekend 1997", "text": "L'NBA All-Star Weekend 1997, svoltosi a Cleveland, vide la vittoria finale della Eastern Conference sulla Western Conference per 132 a 120.\nPer la prima volta, i giocatori non sono scesi in campo con divise appositamente create per la partita, ma con le stesse usate nei rispettivi team di appartenenza. Gli atleti della Eastern Conference hanno usato la divisa casalinga bianca, quelli della Western Conference la divisa colorata da trasferta. Questa \"usanza\" \u00e8 stata mantenuta fino all'edizione 2001.\nGlen Rice, degli Charlotte Hornets, fu nominato MVP della partita. Kobe Bryant, dei Los Angeles Lakers, si aggiudic\u00f2 l'NBA Slam Dunk Contest. Steve Kerr, dei Chicago Bulls vinse l'NBA Three-point Shootout.\nL'NBA Rookie Challenge venne vinto dalla Eastern Conference sulla Western Conference per 96 a 91. MVP della partita fu Allen Iverson dei Philadelphia 76ers."}
{"id": "2100823", "revid": "4711", "url": "https://it.wikipedia.org/wiki?curid=2100823", "title": "NBA All-Star Game 1997", "text": ""}
{"id": "2100828", "revid": "834", "url": "https://it.wikipedia.org/wiki?curid=2100828", "title": "The City and the Pillar", "text": ""}
{"id": "2100829", "revid": "1305772", "url": "https://it.wikipedia.org/wiki?curid=2100829", "title": "Steyr (disambigua)", "text": ""}
{"id": "2100833", "revid": "6923", "url": "https://it.wikipedia.org/wiki?curid=2100833", "title": "Andr\u00e9 Castelot", "text": "Biografia.\nEra figlio del pittore Maurice Chabas e di Gabrielle Storms-Castelot. Suo fratello era l'attore Jacques Castelot.\nHa studiato a Parigi e l\u00ec ha assunto il cognome di sua madre Gabrielle, di nazionalit\u00e0 francese e lei stessa scrittrice, che lo inizi\u00f2 allo studio della storia con delle visite alla reggia di Versailles. Secondo la testimonianza di un collega, Castelot era un uomo \u00abmolto generoso, modesto e gentile. E che amava i giovani, il che \u00e8 raro in quest'ambiente\u00bb.\nDurante l'occupazione, ha collaborato a \"La Gerbe\", un giornale politico e letterario della repubblica di Vichy, fondato da Alphonse de Chateaubriant. Convinto collaborazionista, Chateaubriant fu condannato dalla Liberazione, mentre per Castelot non ci furono conseguenze.\nDirettore e fondatore nel 1947 della collezione \"Presenze della Storia\" (pubblicato da Perrin), Castelot amava definirsi \"scrittore e giornalista dal 1935\", aveva collaborato per molti giornali e periodici come \"Le Figaro\", le \"Midi libre\", \"Historia\" e \"Histoire Magazine\". Ha scritto principalmente nella sua residenza di campagna a Port-Mort, un paese dell'Eure, vicino a Gaillon.\nAutore di pi\u00f9 di sessantacinque biografie e saggi storici sui grandi personaggi della Storia, in modo particolare dei secoli XVI, XVIII e XIX, Castelot, insieme al suo miglior amico e collaboratore, lo scrittore Alain Decaux, ha cofondato e co-prodotto nel 1951, la trasmissione radiofonica settimanale di France Inter \"La Tribune de l'Histoire\" (\"La tribuna della storia\"), con un gran successo di ascolti mai cessato sino alla sua chiusura nel 1997. Sulla televisione nazionale, i due scrittori avevano anche presentato tra il 1956 e il 1966, la serie \"\u00c9nigmes\" e il programma \"La cam\u00e9ra explore le temps\", realizzata da Stellio Lorenzi.\nHa scritto anche spettacoli \"Son et lumi\u00e8re\" (spettacoli serali da rappresentare in luoghi storici, con effetti luce e colonna sonora), principalmente per i castelli di Chambord e Compi\u00e8gne, e nel 1984 ha presentato al teatro del Palais-Royal la rievocazione \"Francesco I il Magnifico\". Ha anche collaborato insieme al regista e attore Robert Hossein in \"J\u00e9sus \u00e9tait son nom\" (\"Ges\u00f9 era il suo nome\") e in \"Je m'appelais Marie-Antoinette\" (\"Mi chiamavo Maria Antonietta\"). Insieme a Decaux, ha sceneggiato \"L'Autrichienne\", un film che ricostruisce con accuratezza gli ultimi giorni di vita e il processo della regina Maria Antonietta.\nLa sua biografia di Napoleone II \u00e8 la prima a utilizzare le lettere scoperte in un baule nascosto in una soffitta di Vienna (9000 lettere), indirizzate all'imperatrice Maria Luisa d'Austria, seconda moglie di Napoleone Bonaparte e madre di Napoleone II.\nCastelot ha vinto quattro volte il Prix d'Acad\u00e9mie dell'Acad\u00e9mie fran\u00e7aise: nel 1951, nel 1952, nel 1954 e l'ultima nel 1984 per il complesso della sua opera.\n\u00c8 stato un membro del movimento L'Unit\u00e9 Cap\u00e9tienne."}
{"id": "2100834", "revid": "1305772", "url": "https://it.wikipedia.org/wiki?curid=2100834", "title": "Images", "text": ""}
{"id": "2100835", "revid": "1305772", "url": "https://it.wikipedia.org/wiki?curid=2100835", "title": "Auf's Korn! Bundessch\u00fctzen-Marsch", "text": "Auf's Korn! (Nel mirino!) op. 478, \u00e8 una marcia di Johann Strauss (figlio).\nLa marcia \"Auf's Korn!\" fu l'ultima delle nove composizioni corali che Johann Strauss scrisse per la Wiener M\u00e4nnergesang-Verein (Associazione corale maschile di Vienna).\nNell'estate del 1898 la capitale austriaca fu animata da innumerevoli celebrazioni in occasione di due importanti eventi: il cinquantesimo anniversario dalla salita al trono di Francesco Giuseppe come imperatore d'Austria (2 dicembre 1848) e il quinto torneo di tiro a segno austriaco, entrambi organizzati sotto l'egida di un comitato centrale.\nLa competizione si svolse nella grande distesa verde del Prater di Vienna e, naturalmente, tale manifestazione attir\u00f2 un gran numero di visitatori provenienti da tutta l'Austria e non solo. Tra gli spettacoli previsti per i concorrenti vi fu anche una festa-concerto tenutasi il 28 giugno 1898 nella grande Sch\u00fctzenhalle, un edificio appositamente costruito nel Prater trenta anni prima in occasione della terza gara di tiro a segno tedesco (1868).\nPer l'occasione la Wiener M\u00e4nnergesang-Verein fu diretta da Eduard Kremser e accompagnata da un'orchestra che lavor\u00f2 spesso per l'associazione, la Wiener Radfahrkapelle.\nIl testo della marcia di Strauss, scritto dal popolare scrittore viennese Vincenz Chiavacci (1847-1916), si articolava in due sezioni: nella prima venivano celebrati lo sport e l'entusiasmo dei tiratori, mentre nella seconda veniva reso omaggio alla citt\u00e0 di Vienna e all'imperatore, infatti il testo terminava con la parole familiari dell'inno tedesco \"Gott erhalt!\" (Che Dio lo salvi!).\nLa nuova marcia si incontr\u00f2 con il pieno favore del pubblico e fu necessario ripeterla pi\u00f9 volte; il recensore del \"Neue Freie Presse\" (29-06-1898) osserv\u00f2:\nNonostante il primo successo, la marcia non venne pi\u00f9 cantata dalla Wiener M\u00e4nnergesang-Verein fino al 1927, e poi ancora una volta, dopo una pausa di quasi mezzo secolo, nel 1975."}
{"id": "2100841", "revid": "2373", "url": "https://it.wikipedia.org/wiki?curid=2100841", "title": "Maremoto dell'Oceano Indiano", "text": ""}
{"id": "2100846", "revid": "108903471", "url": "https://it.wikipedia.org/wiki?curid=2100846", "title": "Codifica di Alamouti", "text": "In telecomunicazioni, la codifica di Alamouti, anche conosciuta come space-time block coding, \u00e8 una forma di codifica utilizzata nella trasmissione di dati digitali, in particolare nelle tecnologie wireless.\nQuesta codifica permette di ottenere un'alta qualit\u00e0 delle trasmissioni, mediante l'utilizzo di pi\u00f9 antenne e una modalit\u00e0 di trasmissione che prevede la possibilit\u00e0 di inviare pi\u00f9 trasmissioni delle stesse informazioni, che verranno selezionate in fase di ricezione.\nIn pratica, con due antenne in trasmissione e una in ricezione, in presenza di fading, si riesce a realizzare un sistema di trasmissione numerica in cui la probabilit\u00e0 di errore tende a zero, secondo l'inverso del quadrato del rapporto segnale/rumore."}
