{"id": "2183655", "revid": "1318658", "url": "https://it.wikipedia.org/wiki?curid=2183655", "title": "Devin Ratray", "text": "Biografia.\nRatray nacque a New York ed \u00e8 figlio degli attori Ann Willis e Peter Ratray. Cominci\u00f2 a lavorare nel mondo del cinema all'et\u00e0 di nove anni, nel film \"Io vi salver\u00f2\" (1986). Nella sua giovent\u00f9, fu protagonista in vari programmi televisivi e film, ottenendo il suo pi\u00f9 grande successo nel 1990, nella parte di Buzz McCallister in \"Mamma, ho perso l'aereo\", ruolo ripreso anche nel seguito del 1992 \"\".\nRatray svolse ruoli minori in \"Dennis la minaccia \"(1993), nel ruolo di Michael ed un episodio di \"New York Undercover\", \"The Enforcers\", nel ruolo di Martin (1996). Un ulteriore ruolo cinematografico fu \"Un principe tutto mio\" (2004). Ratray fu anche protagonista del programma \"Damage Control\", di MTV.\nRatray apparve il 29 settembre 2006 in un episodio di \"Law &amp; Order - I due volti della giustizia\" dal titolo \"Omicidio in rete\", interpretando il ruolo di Mitchell Pauley. Ha poi recitato nel film \"Slippery Slope\" (2006) e successivamente, nel ruolo di Jimmy Link, in \"Serial\" (2007).\nVerso la fine del 2007, una troupe cinematografica e documentaristica segu\u00ec Ratray a fianco del segretario Condoleezza Rice; in quell'occasione suon\u00f2, per Rice canzoni d'amore al fine di corteggiarla ed insieme viaggiarono a New York, nell'Alabama, a Denver, a Palo Alto e a Washington. Il film risultante, \"Courting Condi\", fu distribuito nell'autunno 2008.\nNel 2009 ha un ruolo minore ne \"Il mondo dei replicanti\" ed \u00e8 guest star in un episodio della quinta serie di \"Supernatural\". Nel 2013 appare in \"Nebraska\".\nDevin Ratray fa inoltre parte di un gruppo musicale da lui stesso formato, chiamato \"Little Bill and the Beckleys\", dove \u00e8 cantante e chitarrista."}
{"id": "2183680", "revid": "1543377", "url": "https://it.wikipedia.org/wiki?curid=2183680", "title": "How You Remind Me", "text": "How You Remind Me \u00e8 un singolo del gruppo musicale canadese Nickelback, pubblicato il 21 agosto 2001 come primo estratto dal terzo album in studio \"Silver Side Up\".\nSuccesso commerciale.\n\u00c8 stato uno dei migliori successi per il gruppo, avendo raggiunto la vetta della classifica statunitense \"Billboard\" Hot 100 e la top ten di diversi paesi fra Europa e Australia.\nVideo musicale.\nIl videoclip \u00e8 stato diretto dai fratelli Strausse, e prodotto da Brett Marx per la \"Clever Films\". Il video \u00e8 stato trasmesso per la prima volta nella settimana del 20 agosto 2001. Nel video Chad Kroeger, interpreta il ruolo di un uomo lasciato dalla propria fidanzata (interpretata da Annie Henley), ma che continua a pensare alla donna e ad immaginarla ovunque. La canzone \u00e8 stata scritta dal frontman Chad Kroeger in un momento di crisi con l'allora sua fidanzata.\nVersione di Avril Lavigne.\n\"How You Remind Me\" \u00e8 stata reinterpretata dalla ex moglie di Kroeger, Avril Lavigne, per il film anime \"\". Il 17 ottobre 2012 \u00e8 stato annunciato che Avril avrebbe contribuito realizzando due cover per il film. La seconda cover \u00e8 quella di \"Bad Reputation\" di Joan Jett. Lavigne ha confermato la notizia il 5 novembre 2012. Il singolo \u00e8 stato pubblicato l'11 dicembre 2012 in formato digitale. Il CD promozionale, pubblicato solo in Giappone, contiene 2 tracce ed \u00e8 stato pubblicato il giorno seguente."}
{"id": "2183694", "revid": "122246", "url": "https://it.wikipedia.org/wiki?curid=2183694", "title": "World Grand Prix 2000", "text": "L'VIII World Grand Prix di pallavolo femminile si \u00e8 svolto dal 4 al 27 agosto 2000. Dopo la fase a gironi che si \u00e8 giocata dal 4 al 18 agosto, la fase finale, a cui si sono qualificate tutte e otto le squadre nazionali, si \u00e8 svolta dal 24 al 27 agosto a Manila, nelle Filippine. La vittoria finale \u00e8 andata per la seconda volta a Cuba.\nPodio.\nCampione.\nCuba(Secondo titolo)\nSecondo posto.\nRussia\nTerzo posto.\nBrasile"}
{"id": "2183696", "revid": "599013", "url": "https://it.wikipedia.org/wiki?curid=2183696", "title": "Langweiler", "text": ""}
{"id": "2183705", "revid": "298055", "url": "https://it.wikipedia.org/wiki?curid=2183705", "title": "Il grande ricatto", "text": "Il grande ricatto \u00e8 l'episodio n. 22 della serie a fumetti \"Diabolik\". Venne pubblicato in Italia a ottobre 1964, scritto da Angela e Luciana Giussani e disegnato da Enzo Facciolo. Vi esord\u00ec uno dei comprimari principali della serie, Altea di Vallenberg, che diverr\u00e0 poi amante dell'ispettore Ginko e personaggio ricorrente nella serie.\nTrama.\nIl Beglait \u00e8 disposto a pagare un enorme riscatto per riavere i gioielli della Corona rubati precedentemente da Diabolik (nell'albo n. 20, \"Gioielli di Sangue\"). L'ispettore Ginko si reca in incognito nel Beglait per tendere una trappola al ladro e trova nella duchessa Altea un'inaspettata e valida alleata. I due finiranno con l'innamorarsi."}
{"id": "2183706", "revid": "125214286", "url": "https://it.wikipedia.org/wiki?curid=2183706", "title": "Tutti in viaggio verso Pandalandia", "text": "Tutti in viaggio verso Pandalandia (\"Jin Jin and the Panda Patrol\") \u00e8 una serie televisiva a cartoni animati."}
{"id": "2183710", "revid": "77594", "url": "https://it.wikipedia.org/wiki?curid=2183710", "title": "Royal Exchange", "text": "Il Royal Exchange nella City of London venne fondato nel 1565 da Sir Thomas Gresham come centro per il commercio della citt\u00e0. Il terreno venne concesso dalla City of London Corporation e dalla \"Worshipful Company of Mercers\" ed aveva una forma triangolare data dalla convergenza di \"Cornhill\" con \"Threadneedle Street\". Il progetto venne ispirato dalla borsa di Anversa che Gresham aveva visto nel corso dei suoi viaggi.\nIl Royal Exchange venne inaugurato dalla regina Elisabetta I che insign\u00ec il palazzo del titolo Reale il 23 gennaio 1571.\nL'immobile originale venne distrutto dal grande incendio di Londra nel 1666. Sullo stesso luogo venne ricostruito un nuovo immobile che venne inaugurato nel 1669 e che venne anch'esso distrutto dal fuoco nel gennaio del 1838.\nDurante il XVII secolo, gli operatori di borsa non erano ammessi all'interno dell'edificio a causa delle loro rudi maniere e dovevano operare in altri locali siti nelle vicinanze.Il terzo edificio venne ricostruito sullo stesso luogo e realizzato sulla falsariga del primo. Esso aveva una forma rettangolare con un cortile al centro nel quale avvenivano le contrattazioni. Questo edificio che \u00e8 l'attuale Royal Exchange, venne inaugurato dalla regina Vittoria il 28 ottobre 1844, anche se entr\u00f2 in funzione soltanto il 1\u00ba gennaio 1845.\nIl Royal Exchange cess\u00f2 di essere il centro del commercio nel 1939, anche se per un certo periodo negli anni ottanta, ospit\u00f2 il London International Financial Futures Exchange, LIFFE.\nOggi \u00e8 stato trasformato in un lussuoso centro commerciale in cui si trovano le pi\u00f9 eleganti boutique di Londra come Herm\u00e8s, Molton Brown, Paul Smith, Haines &amp; Bonner, Tiffany e Jo Malone."}
{"id": "2183712", "revid": "287204", "url": "https://it.wikipedia.org/wiki?curid=2183712", "title": "Alonso Gonz\u00e1lez de N\u00e1jera", "text": "Serv\u00ec l'esercito nella guerra che segu\u00ec al disastro di Curalaba, ed alla grande rivolta Mapuche in Cile che termin\u00f2 con la perdita di tutti gli insediamenti spagnoli a sud del fiume B\u00edo B\u00edo. Fu inviato presso la corte reale di Spagna per dibattere una riforma al modo in cui veniva combattuta la guerra contro i Mapuche. Gli argomenti portati da N\u00e1jera furono inseriti nel suo libro \"Desenga\u00f1o y reparo de la Guerra del Reino de Chile\".\nBiografia.\nNon ci sono informazioni riguardo alla sua vita precedente al 1600. Si sa solo che serv\u00ec l'esercito spagnolo nelle Fiandre ed in Francia. Il 13 novembre 1600 lasci\u00f2 Lisbona per andare in Cile con il grado di capitano, sotto il comando di Francisco Martinez de Leiva. Giunse a Mendoza nel maggio del 1601, dopodich\u00e9 si sposto verso il Cile meridionale, dove rimase fino al 1607. \nAlonso de Ribera, Governatore del Regno del Cile, fond\u00f2 il forte Nacimiento sulle rive del Bio Bio, vicino alla confluenza col fiume Vergara, il 24 dicembre 1603. Najera fu responsabile della sua costruzione e comandante della prima guarnigione di truppe che vi si stanzi\u00f2. Dopo quattro anni di servizio militare in zona di guerra fu nominato sargento mayor dal nuovo governatore Alonso Garc\u00eda Ram\u00f3n, nel 1605. In seguito torn\u00f2 a Santiago malato e ferito ad una gamba, come risultato delle battaglie combattute.\nA causa della situazione militare critica in Cile, il governatore Ramon Garcia decise di inviare Gonz\u00e1lez de N\u00e1jera in Spagna per informare re Filippo III del vero stato del Regno. La scelta di Gonz\u00e1lez era basata sulla sua lunga esperienza e sulle capacit\u00e0, il fedele servizio al re ed il suo grado nell'esercito. Nel maggio del 1607 part\u00ec per la Spagna, dove giunse alla fine dell'anno successivo. Per raccontare la situazione critica che si viveva in Cile, e per convincere il Consiglio delle Indie ed il re a mandare soccorsi in Cile, egli scrisse e present\u00f2 alcune considerazioni che in seguito furono trasformate nel quinto e sesto capitolo del suo libro, \"Desenga\u00f1o y reparo de la Guerra del Reino de Chile\".\nA corte, Gonzalez de Najera fece una serie di raccomandazioni su come proseguire la guerra. Pose l'accento sulla debolezza degli attuali metodi, soprattutto sul sistema delle \"campeadas\", o incursioni, che l'esercito spagnolo compiva in territorio Mapuche per bruciare i loro campi e catturare schiavi. Non solo espresse le sue critiche, ma propose di stabilire un nuovo sistema per completare la conquista del territorio Mapuche ponendo fine alla guerra. Questa proposta consisteva nella creazione di una linea di forti che avrebbero separato i due territori, un esercito professionista che si sarebbe spinto all'interno della terra indiana, lo sterminio dei nativi che sarebbero stati usati come schiavi ed il loro rimpiazzo con schiavi africani, apparentemente considerati meno ribelli dei Mapuche. Non fu ascoltato, e le richieste del governatore non trovarono accoglimento. La decisione finale fu di imporre il modello di guerra difensiva elaborato da Luis de Valdivia, contrariamente a quanto sperava Gonzalez de Najera. I suoi meriti furono per\u00f2 riconosciuti, e fu nominato governatore di Puerto H\u00e9rcules, in Toscana, dove visse fino alla morte giunta nel 1614, la cui data esatta \u00e8 sconosciuta.\nGonzalez de Najera non riusc\u00ec a far pubblicare il proprio libro. Nonostante ne avesse terminato la stesura nel 1614, non lo vide mai pubblicato prima della sua morte, dato che fu edito solo due secoli dopo a Madrid nel 1866, ed in Cile nel 1889 con un'introduzione di Jose Toribio Medina."}
{"id": "2183713", "revid": "287204", "url": "https://it.wikipedia.org/wiki?curid=2183713", "title": "Alonso Gonzalez de Najera", "text": ""}
{"id": "2183717", "revid": "887364", "url": "https://it.wikipedia.org/wiki?curid=2183717", "title": "Patriarcato di Russia", "text": ""}
{"id": "2183721", "revid": "110157", "url": "https://it.wikipedia.org/wiki?curid=2183721", "title": "In Search of... (N.E.R.D)", "text": "In Search of... \u00e8 l'album di debutto dei N.E.R.D pubblicato nel 2001 dalla Virgin Records e da loro prodotto sotto lo pseudonimo Neptunes. L'album \u00e8 stato ripubblicato nel 2002."}
{"id": "2183724", "revid": "110157", "url": "https://it.wikipedia.org/wiki?curid=2183724", "title": "Keszny\u00e9ten", "text": "Keszny\u00e9ten \u00e8 un comune dell'Ungheria di 1.898 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2183726", "revid": "104458", "url": "https://it.wikipedia.org/wiki?curid=2183726", "title": "Aline Bonjour", "text": "Biografia.\n e originaria di Chailly-sur-Montreux, la Bonjour inizi\u00f2 a prendere parte a gare FIS nel dicembre del 2000; esord\u00ec in Coppa Europa il 15 marzo 2003, quando disput\u00f2 lo slalom speciale di Adelboden, e in Coppa del Mondo l'8 gennaio 2006 nello slalom speciale di Maribor, in entrambi i casi senza concludere le prove.\nNel 2007 conquist\u00f2 in slalom speciale tutti i suoi tre podi in Coppa Europa, il 5 gennaio a Melchsee-Frutt (3\u00aa) e il 22 e 23 febbraio a Pal (2\u00aa e 3\u00aa). Poco dopo, il 25 febbraio, sulle nevi della Sierra Nevada ottenne i suoi primi punti in Coppa del Mondo, piazzandosi 7\u00aa in slalom speciale; quel risultato sarebbe rimasto il migliore della sua carriera nel massimo circuito internazionale.\nNella sua unica presenza iridata, Val-d'Is\u00e8re 2009, si classific\u00f2 10\u00aa nello slalom speciale e non complet\u00f2 lo slalom gigante; si conged\u00f2 dalle competizioni due anni dopo e la sua ultima gara in carriera fu lo slalom speciale di Coppa del Mondo disputato ad Arber/Zwiesel il 4 febbraio 2011, nel quale usc\u00ec durante la prima manche."}
{"id": "2183730", "revid": "767487", "url": "https://it.wikipedia.org/wiki?curid=2183730", "title": "K\u00e9ked", "text": "K\u00e9ked \u00e8 un comune dell'Ungheria di 242 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2183731", "revid": "74173", "url": "https://it.wikipedia.org/wiki?curid=2183731", "title": "B.O.D.Y.", "text": "B.O.D.Y. \u00e8 un manga \"sh\u014djo\" di Ao Mimori pubblicato in patria sulla rivista \"Bessatsu Margaret\" della Sh\u016beisha dal 2003 al 2008. I capitoli sono stati raccolti in 15 \"tank\u014dbon\", pubblicati dal 23 aprile 2004 al 25 febbraio 2009. In Italia l'opera \u00e8 stata pubblicata dalla Star Comics da luglio 2006 a gennaio 2010.\nTrama.\nRyoko Sakura \u00e8 una giovane studentessa giapponese alle prese con le sue prime cotte. Tra i compagni di classe uno in particolare attira la sua attenzione: Ryunosuke Fuji. L'atteggiamento schivo e introverso del ragazzo non lo fanno essere particolarmente popolare, riuscendo invece a colpire la protagonista, che non manca di notarne il fascino celato dietro gli occhiali e i capelli perennemente spettinati. Un giorno dopo la scuola, Ryoko incontra per caso il compagno venendo cos\u00ec a conoscenza di un suo lato che le era del tutto sconosciuto. Ryunosuke si rivela infatti un accompagnatore per giovani donne, ed \u00e8 proprio mentre \u00e8 alle prese con le asfissianti attenzioni di una di queste che i due si incontrano. Il confronto fra le due personalit\u00e0 del ragazzo \u00e8 impossibile da sostenere per Ryoko, che subisce un vero e proprio shock, pur rimanendo in qualche modo affascinata dal ragazzo. La platealmente tragica delusione della protagonista incuriosisce invece Ryunosuke che, reagendo in maniera inaspettata quanto ovvia ai fini della narrazione, decide di far innamorare la ragazza di s\u00e9.\nManga.\n\"B.O.D.Y.\" \u00e8 stato pubblicato in Giappone dalla Sh\u016beisha nel \"Bessatsu Margaret\" sin dal 2003, ed in Italia dal luglio 2006 dalla Star Comics prima nella collana \"Starlight\" (n. 1-7), poi su Turn Over (n. 8-15)."}
{"id": "2183737", "revid": "767487", "url": "https://it.wikipedia.org/wiki?curid=2183737", "title": "Kir\u00e1ld", "text": "Kir\u00e1ld \u00e8 un comune dell'Ungheria di 952 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2183739", "revid": "2153076", "url": "https://it.wikipedia.org/wiki?curid=2183739", "title": "Fly or Die", "text": "Fly or Die \u00e8 il secondo album dei N.E.R.D, pubblicato il 23 marzo 2004 dalla Virgin Records e prodotto dai Neptunes."}
{"id": "2183746", "revid": "110157", "url": "https://it.wikipedia.org/wiki?curid=2183746", "title": "Kiscs\u00e9cs", "text": "Kiscs\u00e9cs \u00e8 un comune dell'Ungheria di 219 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2183758", "revid": "767487", "url": "https://it.wikipedia.org/wiki?curid=2183758", "title": "Kisgy\u0151r", "text": "Kisgy\u0151r \u00e8 un comune dell'Ungheria di 1.655 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2183767", "revid": "110157", "url": "https://it.wikipedia.org/wiki?curid=2183767", "title": "Seeing Sounds", "text": "Seeing Sounds \u00e8 il terzo album dei N.E.R.D, pubblicato il 6 giugno 2008 dalla Star Trak/Interscope e prodotto dai Neptunes."}
{"id": "2183779", "revid": "834", "url": "https://it.wikipedia.org/wiki?curid=2183779", "title": "Gli amanti", "text": ""}
{"id": "2183781", "revid": "767487", "url": "https://it.wikipedia.org/wiki?curid=2183781", "title": "ABBA spettacolo", "text": "ABBA spettacolo (\"ABBA: The Movie\") \u00e8 un film sulla tourn\u00e9e australiana compiuta dagli ABBA nel 1977. Il regista \u00e8 Lasse Hallstr\u00f6m, lo stesso che ha firmato la maggior parte dei videoclip del gruppo svedese. Il film \u00e8 uscito nel dicembre 1977 (in Italia nel maggio 1978) in contemporanea con la pubblicazione dell'album \"ABBA: The Album\", del quale vengono mostrate le esecuzioni dal vivo di numerosi brani, oltre a diverse canzoni di successo precedenti e all'inedita \"Get on the Carousel\", mai incisa su disco.\nTrama.\nIl film illustra il tour australiano degli ABBA attraverso il racconto in prima persona delle disavventure di Ashley Wallace, giovane disc jockey che conduce un programma di musica country per un'emittente radiofonica locale. Ashley riceve l'incarico di realizzare un'intervista esclusiva a tu per tu con gli ABBA, in procinto di sbarcare in Australia per un tour attraverso le principali citt\u00e0. Il DJ non sa nulla degli ABBA, ma si render\u00e0 presto conto, suo malgrado, dell'enorme popolarit\u00e0 raggiunta dal gruppo svedese anche in quel lontano Paese. Dopo aver mancato l'arrivo del gruppo all'aeroporto di Sydney, non giunge in tempo alla conferenza stampa alla Sydney Opera House perch\u00e9 imbottigliato nel traffico e non riuscir\u00e0 nemmeno ad assistere ai concerti in programma perch\u00e9 ha dimenticato di portare con s\u00e9 la sua tessera della stampa e i biglietti, ovviamente, sono da tempo tutti esauriti. Il cronista, tuttavia, non si d\u00e0 per vinto e, armato del suo inseparabile registratore a bobine, si butta all'inseguimento degli ABBA attraverso le tappe disseminate sul continente australiano (dopo Sydney, Perth e Adelaide), senza mai riuscire ad avvicinarli. Anche quando i suoi stratagemmi usati per entrare ai concerti andranno a buon fine (sempre privo della tessera della stampa), Ashley sar\u00e0 regolarmente respinto dall'inflessibile guardia del corpo che ormai lo ha preso di mira. Finalmente a Melbourne, ultima tappa del tour, le cose sembrano prendere una piega favorevole: dapprima riesce ad avvicinare Stig Anderson, il manager del gruppo, e a strappagli la promessa di un appuntamento con gli ABBA per l'indomani mattina, ultimo giorno utile. La sera stessa riesce finalmente ad assistere al concerto addirittura da un posto in prima fila, quindi si addormenta sognando. Quando si risveglia \u00e8 ormai troppo tardi. Rientrato in hotel disperato e rassegnato alla prospettiva concreta di un licenziamento pi\u00f9 volte minacciatogli se non fosse riuscito a raggiungere l'obiettivo, si imbatte miracolosamente nel quartetto svedese in ascensore e qui riuscir\u00e0 finalmente a compiere l'intervista, che Ashley monter\u00e0 a bordo del taxi che lo conduce alla stazione radiofonica dalla quale, in perfetto orario, l'intervista sar\u00e0 infine trasmessa. Il film si conclude con gli ABBA che fanno ritorno in Europa su un aereo della Qantas con le note della sigla Thank You for the Music.\nEdizioni Home Video.\nDvd.\nDisponibile Dvd Polar (doppio disco) dal titolo ABBA: The Movie, in inglese ma con possibilit\u00e0 di inserire sottotitoli italiani\nn\u00b0 cat. 0602498716991\nFormati: Dvd9 / Dvd5\nFormato audio: DTS, Dolby Digital 5.1, Dolby Digital Stereo\nLingua: inglese\nSottotitoli: Svedese, Inglese, Italiano, Francese, Spagnolo, Tedesco, Olandese e Portoghese\nContenuti speciali:"}
{"id": "2183784", "revid": "287204", "url": "https://it.wikipedia.org/wiki?curid=2183784", "title": "Hyphessobrycon herbertaxelrodi", "text": "Hyphessobrycon herbertaxelrodi \u00e8 un pesce d'acqua dolce appartenente alla famiglia Characidae.\nDistribuzione e habitat.\nQuesta specie \u00e8 originaria del bacino del Paraguay, nel sud del Brasile.\nDescrizione.\nLa forma \u00e8 tipica del caracide allungato: ha corpo snello, compresso ai fianchi, profili dorsale e ventrale convessi, pinna dorsale alta, ventrale alta all'inizio, pettorali ovali e ventrali corte. La livrea \u00e8 semplice ed elegante: sul corpo grigio olivastro con riflessi bronzei si presentano due linee orizzontali: quella superiore bianca iridescente, quella inferiore nero velluto. La parte superiore dell'iride \u00e8 giallo-rossiccia. Le pinne sono trasparenti, orlate di grigio chiaro con riflessi metallici. \nRaggiunge una lunghezza massima di 3,5 cm.\nComportamento.\n\u00c8 un pesce pacifico che in natura vive in gruppi molto numerosi.\nRiproduzione.\nDepone le uova nella corrente, che si schiudono dopo 24-30 ore dalla fecondazione.\nAlimentazione.\n\"H. herbertaxelrodi\" ha dieta onnivora: si nutre di vermi, piccoli invertebrati e materia vegetale."}
{"id": "2183786", "revid": "115299783", "url": "https://it.wikipedia.org/wiki?curid=2183786", "title": "Schlitzie", "text": "Affetto da microcefalia, assunse una notoriet\u00e0 internazionale per aver recitato nel film \"Freaks\" di Tod Browning del 1932.\nNonostante fosse affetto da ritardo mentale (aveva un'et\u00e0 mentale pari a quella di un bimbo di tre anni), sapeva cantare, ballare e contare fino a dieci, riuscendo persino a imitare il tono del regista Tod Browning nelle riprese di \"Freaks\".\nNonostante fosse un uomo, era solito portare vestiti femminili; ci\u00f2 era dovuto al fatto che cos\u00ec gli fosse pi\u00f9 comodo espletare le sue funzioni corporali.\nMor\u00ec all'et\u00e0 di 70 anni, (che solitamente non vivono cos\u00ec a lungo), a causa di una broncopolmonite."}
{"id": "2183792", "revid": "122993374", "url": "https://it.wikipedia.org/wiki?curid=2183792", "title": "Torneo di Viareggio 1954", "text": "Il Torneo di Viareggio 1954 \u00e8 stata la sesta edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stato il Lanerossi Vicenza per la prima volta nella storia della competizione.\nLe 16 squadre partecipanti arrivavano da 8 Paesi differenti e la maggior parte di esse, 8, dall'Italia.\nFormato.\nLe 16 squadre sono organizzate in diversi turni ad eliminazione diretta a partire dagli ottavi di finale."}
{"id": "2183793", "revid": "4711", "url": "https://it.wikipedia.org/wiki?curid=2183793", "title": "F.C. Esperia Viareggio", "text": ""}
{"id": "2183794", "revid": "204012", "url": "https://it.wikipedia.org/wiki?curid=2183794", "title": "Sindrome di Addinson", "text": ""}
{"id": "2183795", "revid": "101175", "url": "https://it.wikipedia.org/wiki?curid=2183795", "title": "Loncin", "text": ""}
{"id": "2183796", "revid": "237256", "url": "https://it.wikipedia.org/wiki?curid=2183796", "title": "Ivan Ajvazovskij", "text": ""}
{"id": "2183802", "revid": "1494169", "url": "https://it.wikipedia.org/wiki?curid=2183802", "title": "Strangers When We Meet", "text": ""}
{"id": "2183803", "revid": "122993368", "url": "https://it.wikipedia.org/wiki?curid=2183803", "title": "Torneo di Viareggio 1955", "text": "Il Torneo di Viareggio 1955 \u00e8 stata la settima edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stato il Lanerossi Vicenza per la seconda volta nella storia della competizione.\nLe 16 squadre partecipanti arrivavano da 5 Paesi differenti e la maggior parte di esse, 10, dall'Italia.\nFormato.\nLe 16 squadre sono organizzate in diversi turni ad eliminazione diretta a partire dagli ottavi di finale."}
{"id": "2183818", "revid": "104458", "url": "https://it.wikipedia.org/wiki?curid=2183818", "title": "Urs Lehmann", "text": "Biografia.\nCarriera sciistica.\nSpecialista delle prove veloci originario di Oberwil-Lieli, Lehmann debutt\u00f2 in campo internazionale in occasione dei Mondiali juniores di Hemsedal/S\u00e4len 1987, dove conquist\u00f2 il primo risultato della carriera vincendo la medaglia d'oro nella discesa libera. In Coppa del Mondo ottenne il primo risultato di rilievo il 27 gennaio 1990 a Val-d'Is\u00e8re (15\u00ba) e il miglior piazzamento in Val Gardena l'11 dicembre 1992 (4\u00ba), sempre in discesa libera.\nL'11 febbraio 1993 ai Mondiali di Morioka, suo esordio iridato, precedette, nella prova di discesa libera, il norvegese Atle Sk\u00e5rdal e lo statunitense A J Kitt, laureandosi campione del mondo e conquistando l'unica medaglia per la Svizzera in quell'edizione; sempre in discesa libera ai Mondiali del 1996 in Sierra Nevada, sua ultima presenza iridata, fu 32\u00ba. Il 29 gennaio 1997 conquist\u00f2 a Val-d'Is\u00e8re l'ultima vittoria in Coppa Europa e il giorno successivo l'ultimo podio (3\u00ba), sempre in discesa libera; si ritir\u00f2 alla fine di quella stessa stagione 1996-1997: la sua ultima gara in Coppa del Mondo fu il supergigante di Garmisch-Partenkirchen del 23 febbraio e la sua ultima gara in carriera fu la discesa libera di Coppa Europa del 1\u00ba marzo a Sankt Moritz (in entrambi i casi non complet\u00f2 la prova). Non prese parte a rassegne olimpiche.\nCarriera dirigenziale.\nNel 2006 \u00e8 entrato a far parte delle Federazione sciistica della Svizzera e nel 2008 ne \u00e8 stato eletto presidente, venendo pi\u00f9 volte rieletto: nel giugno del 2021 \u00e8 stato confermato nel ruolo per il triennio 2021-2024.\nAltre attivit\u00e0.\n\u00c8 stato commentatore sportivo delle gare di sci alpino per Eurosport dal 1997; \u00e8 amministratore delegato di Similasan Group e ha sposato l'ex sciatrice freestyle Conny Kissling, a sua volta atleta di alto livello."}
{"id": "2183821", "revid": "125480142", "url": "https://it.wikipedia.org/wiki?curid=2183821", "title": "Ciuto Brandini", "text": "Pur essendo un semplice \"ciompo\", nel 1345 si mostr\u00f2 in grado di fomentare e guidare una protesta, nel tentativo di organizzare i propri compagni di lavoro, operai e salariati senza mestiere, al fine di associarli in corporazione con i cardatori. La sua azione politica \u00e8 considerata come uno dei primi tentativi di associazionismo tra lavoratori.\nStoria della rivolta.\nPresupposti.\nLe vicende politiche che vedono Ciuto Brandini protagonista di una rivolta si inseriscono nel contesto storico nelle lotte intestine che, a met\u00e0 Trecento, opponevano il \"popolo grasso\" al \"popolo minuto\", con attriti e contrapposizioni che si manifestavano con particolare intensit\u00e0 nel settore laniero, in cui il potere organizzato dell'Arte della Lana era molto efficace nello spingere al ribasso i salari degli operai.\nLa rivolta matur\u00f2 nello scenario politico apertosi nel 1343, con la cacciata del duca nominale di Atene Gualtieri VI di Brienne, che teneva la citt\u00e0 in bal\u00eca, posizione a cui era stato avocato dagli stessi governatori della Repubblica comunale.\nIl Duca, per ingraziarsi il \"popolo magro\" e svincolarsi cos\u00ec dal legame con i ceti abbienti, aveva improntato il proprio governo a una politica di moderato favore nei confronti del popolo minuto: a operai tintori e lanaioli, che di quel ceto avevano gran parte, aveva concesso di associarsi in Arte con i loro Priori, cos\u00ec che potessero meglio tutelare i propri interessi, sia pure sotto lo stretto controllo degli ufficiali dello stesso Gualtieri.\nNel 1343 era stata riconosciuta, infatti, la corporazione dei tintori e dei farsettai.\nScoppio della rivolta.\nL'anno seguente, per\u00f2, dopo la cacciata del Duca d'Atene, la corporazione dei Tintori era stata abolita e, con legge inserita nello Statuto del capitano del popolo, fu fatto divieto agli operai salariati del settore laniero di costituire corporazioni autonome.\nMont\u00f2 quindi il malcontento degli operai: gi\u00e0 in quello stesso autunno 1344 vi furono i primi violenti tumulti, che furono solo momentaneamente soffocati con la condanna dei fomentatori, lasciando cos\u00ec il malcontento diffuso a covare negli animi. Pochi mesi dopo, nel mese di maggio 1345, entra in scena Ciuto Brandini, fiorentino di San Pier Maggiore, di professione cardatore: Ciuto organizza uno sciopero e tenta di associare i propri compagni di lavoro in una \"fratellanza\" che raccogliesse le adesioni di operai e artigiani. A tale scopo vengono convocate delle adunanze pubbliche per le vie della citt\u00e0, in Piazza Santa Croce e alla Loggia dei Servi di Maria. Il raggruppamento dei propri compagni di lavoro in una corporazione, oltre a perseguire le rivendicazioni migliorative in materia di condizioni di lavoro e di salario, avrebbe anche rafforzato la categoria, permettendo loro l'accesso alla vita politica della citt\u00e0, uno sbocco loro precluso fino a quel momento.\nIl tentativo di sollevazione, tuttavia, non riusc\u00ec: la reazione politica fu immediata e Brandini fu arrestato insieme ai due figli il 24 maggio 1345: giudicato dal podest\u00e0, fu mandato a morte per decapitazione nel giro in pochi giorni. Tra i motivi dell'insuccesso, si annovera lo scarso appoggio ricevuto da Ciuto dalle altre classi operaie che componevano il mondo lavorativo della repubblica, una situazione che permise all'\u00e9lite politica comunale di forzare la mano e risolvere la crisi politica con una normalizzazione forzata e cruenta.\nEchi cronachistici e storiografici.\nLa prima citazione storiografica \u00e8 nel trecentesco \"Frammento di altra cronica\" (in Donato Velluti, \"Cronica di Firenze\", a cura di Domenico Maria Manni, Firenze, 1731, p. 148):\nGli atti del processo furono pubblicati da Niccol\u00f2 Rodolico nel 1899.\nLa figura di Ciuto Brandini e la rivolta dei Ciompi.\nLa storiografia otto-novecentesca (Gino Capponi, Francois Tommy Perrens, Armando Sapori, Gene Adam Brucker) considera l'episodio uno dei primi tentativi di associazionismo tra lavoratori.\nLa sedizione ispirata e promossa da Ciuto Brandini precedette di molto la sommossa del Bruco a Siena (1371). Inoltre, con un anticipo di 33 anni, precorse un evento che avr\u00e0 fama ben maggiore, il celebre tumulto dei Ciompi, che infiamm\u00f2 la Firenze del 1378. Entrambi questi due episodi degli anni '70 del Trecento maturarono in una societ\u00e0 che era sopravvissuta alle devastazioni patite nell'epidemia della \"peste nera\", che aveva imperversato sull'Europa medievale nel 1348."}
{"id": "2183830", "revid": "913245", "url": "https://it.wikipedia.org/wiki?curid=2183830", "title": "Godfrey Khotso Mokoena", "text": ""}
{"id": "2183834", "revid": "27108", "url": "https://it.wikipedia.org/wiki?curid=2183834", "title": "Khotso Mokoena", "text": ""}
{"id": "2183835", "revid": "27108", "url": "https://it.wikipedia.org/wiki?curid=2183835", "title": "Godfrey Mokoena", "text": ""}
{"id": "2183850", "revid": "1564499", "url": "https://it.wikipedia.org/wiki?curid=2183850", "title": "Giuseppe De Angelis", "text": "Biografia.\nNasce a Macerata da modesta famiglia di artigiani; ancora adolescente espone ad Ariano di Puglia dei pupazzi da presepe, sbalordendo il pubblico per la sua bravura ed inizia a frequentare una scuola di disegno. Nel 1900 si presenta a Giovanni Battista Tassara, il vecchio scultore dei Mille, da poco giunto a Macerata per dirigere la scuola di Arti e Mestieri.\nQuindi frequenta la locale Scuola d'Arte e l'Istituto di Belle Arti a Roma, che per\u00f2 ben presto abbandona. Grazie ad un sussidio triennale offertogli dalla locale Societ\u00e0 Operaia si reca a Firenze nel 1901 dove pu\u00f2 proseguire gli studi, accolto dallo scultore siciliano Domenico Trentacoste di chiaro stampo verista. Espone a Firenze tra il 1901 e il 1902 ritratti dal vero e, terminata la sua formazione, ritorna a Macerata.\nNel 1905 partecipa alla \"I\u00b0 Esposizione Regionale Marchigiana\" ed ottiene la medaglia d'oro, unica per la scultura. Quindi partecipa ad altre esposizioni e concorsi a Milano, Roma, Bologna e Genova, ricevendo premi e riconoscimenti.\nNel 1922 \u00e8 presente con una mostra personale all \"Esposizione Regionale di Macerata\" ed \u00e8 premiato con la medaglia d'oro del Re.\nNel 1925 riceve la nomina di Cavaliere della Corona d'Italia per meriti artistici, su proposta del Ministro della Pubblica Istruzione, Fedele. Le sue opere rimangono legate alla scuola verista ed intimista ed i suoi soggetti preferiti rimangono quelli di ispirazione pascoliana (Cala la Sera, Vita quieta, Vita intima), oltre ai soggetti religiosi (La deposizione, la Piet\u00e0) e ai parlanti ritratti (vecchio contadino marchigiano, Giosu\u00e8 Carducci e Giacomo Venezian, i cui busti sono conservati presso la Sala del Consiglio dell'Universit\u00e0 di Macerata, Busto di Garibaldi). Da segnalare, tra le sue opere, il Monumento ai caduti di Cerreto d'Esi, il Gruppo della Piet\u00e0, conservato nella chiesa di San Giuseppe a Sforzacosta (Macerata), le Tre Lunette (Madonna con bambino, San Giovanni Battista, San Gerolamo Emiliano), della facciata della Chiesa del Sacro Cuore di Macerata.\nMuore solo ed in povert\u00e0 il 6 dicembre 1958. Il nipote Giordano De Angelis \u00e8 un poeta dialettale maceratese, che ha ottenuto numerosi riconoscimenti a livello locale e la cui opera \u00e8 presente anche in biblioteche estere (Germania, Massachusetts, Londra, Manchester)."}
{"id": "2183851", "revid": "599013", "url": "https://it.wikipedia.org/wiki?curid=2183851", "title": "Peter Mueller", "text": ""}
{"id": "2183856", "revid": "339392", "url": "https://it.wikipedia.org/wiki?curid=2183856", "title": "Autorit\u00e0 Garante della Concorrenza e del Mercato", "text": ""}
{"id": "2183859", "revid": "1543377", "url": "https://it.wikipedia.org/wiki?curid=2183859", "title": "Sindrome di Rabson-Mendenhall", "text": "La sindrome di Rabson-Mendenhall \u00e8 una rara malattia genetica caratterizzata da anomalie a livello insulinico, di carattere autosomico recessivo..\nSintomatologia.\nFra i sintomi i segni clinici si riscontrano iperplasia surrenale corticale, insulinoresistenza, ipertrofia della ghiandola pineale, iperinsulinemia, ritardo della crescita, dismorfia muscolare, Acantosi nigricans, irsutismo e insorgenza di diabete mellito."}
{"id": "2183875", "revid": "766932", "url": "https://it.wikipedia.org/wiki?curid=2183875", "title": "Hod\u0101 Barak\u0101t", "text": "La sua trilogia di romanzi ambientati durante la guerra civile libanese affronta la questione del limite tra follia e lucidit\u00e0 nel contesto della violenza bellica.\nBiografia.\nHod\u0101 Barak\u0101t \u00e8 nata nel 1952 a Bsharre, un villaggio di montagna nella Valle di Qadisha, nel nord del Libano. Nel 1975 si \u00e8 laureata in letteratura araba a Beirut, citt\u00e0 dove ha vissuto fino al 1989, quando si \u00e8 trasferita a Parigi, dove lavora come giornalista.\nOpere.\nI suoi libri tradotti in italiano sono:"}
{"id": "2183897", "revid": "110157", "url": "https://it.wikipedia.org/wiki?curid=2183897", "title": "Chiesa di San Giorgio dei Genovesi (Palermo)", "text": "La chiesa di San Giorgio dei Genovesi \u00e8 un edificio di culto situato nel centro storico di Palermo. \u00c8 ubicata sito nel quartiere La Loggia presso La Cala.\nStoria.\nInnalzare un nuovo edificio religioso tra la porta di uscita della citt\u00e0 e il nuovo molo del porto, voluto dal senato cittadino, significava evidenziare la supremazia bancaria e mercantile. Molti furono i genovesi facoltosi che supplirono con prestiti di enorme entit\u00e0 alle crisi politiche ed economiche spagnole durante i regni di Carlo V e Filippo II. In qualit\u00e0 di banchieri e mercanti contribuirono le famiglie Bozolo, Castello, Costa, Doria, Ferrero, Lomellino, Marassi, Pallavicino, Pernice, Segno, Spinola.\nCon l'ultimo recente restauro sono stati ricollocati i dipinti che decoravano le edicole e che confermano ulteriormente come Palermo di fine rinascimento fosse una citt\u00e0 cosmopolita a livello europeo. L'attuale ricollocazione delle opere non risponde all'esposizione di Gaspare Palermo del 1816, tanto meno i patrocinii delle famiglie committenti e relative sepolture.\nNel 1963, Pier Paolo Pasolini film\u00f2 una scena iniziale di Comizi d'amore all'esterno della facciata principale. Nella sequenza \u00e8 possibile notare parte del contesto colpito dai pesanti bombardamenti di vent'anni prima che azzerassero quasi del tutto il rione San Pietro, ed edifici poi inevitabilmente demoliti. Dopo un periodo di inattivit\u00e0, oggi la chiesa \u00e8 utilizzata come spazio espositivo per mostre temporanee.\nArchitettura.\nL'edificio ha pianta basilicale a croce latina ripartita in tre navate, prospetto rivolto a occidente, transetto sormontato e completato da cupola ottagonale. Negli esterni prevalgono le forme e stili di derivazione toscana mentre all'interno si denota il connubio tra arte di origine bizantina e normanna. Le navate poggiano su archi a tutto sesto sorrette da colonne binate o colonne gemini in marmo bianco di Carrara, i pilastri della cupola presentano colonne binate e sovrapposte sul fronte del presbiterio. L'insieme pone in risalto l'ambizione del progetto, poich\u00e9 il costo dell'opera fu molto rilevante. All'interno dell'edificio molte sono le lapidi sepolcrali e le edicole marmoree che testimoniano la concorrenza esistente tra le pi\u00f9 ricche famiglie genovesi allo scopo di garantirsi un prestigioso riconoscimento nella chiesa della Nazione.\nFacciata.\nLa slanciata facciata \u00e8 in stile rinascimentale suddivisa in due ordini da elaborato cornicione raccordati da eleganti volute con riccioli terminali. I tre ingressi del prospetto sono inquadrati da quattro altissime lesene con alti basamenti. I portali laterali sono sormontati da finestre con grate. Un oculo ovoidale dalla ricca decorazione si apre al centro del secondo ordine delimitato da ridotte lesene, sotto il frontone piatto di chiusura caratterizzato dalla ricca trabeazione con caratteri fitoformi. La chiesa non dispone di un portico a sottolineare l'utilizzo esclusivamente religioso della struttura che viene considerata uno degli esempi pi\u00f9 importanti dell'architettura rinascimentale palermitana.\nInterno.\nPresbiterio.\nNel cappellone sull'altare maggiore \u00e8 collocato il quadro raffigurante \"San Giorgio e il drago\" d'autore ignoto del XVII secolo. Sotto la mensa \u00e8 collocata la statua in marmo di \"Santa Rosalia\" di Giovanni Battista Ragusa.\nTutti gli altari delle cappelle laterali sono contraddistinti da sobri portali lapidei.\nNavata destra.\nIn fondo alla navata destra sul pavimento \u00e8 posta la lapide sepolcrale in marmi mischi della celebre pittrice Sofonisba Anguissola sposa di Fabrizio Moncada e in seconde nozze del mecenate ligure Orazio Lomellini.\nCripta.\nI locali ipogei presentano degli affreschi e sono sfruttati per incontri culturali.\nChiesa di San Luca.\nPrimitivo luogo di culto."}
{"id": "2183898", "revid": "1516087", "url": "https://it.wikipedia.org/wiki?curid=2183898", "title": "Hyundai Accent", "text": "La Hyundai Accent \u00e8 un'autovettura classificata come berlina compatta prodotta dalla casa automobilistica coreana Hyundai Motor Company a partire dal 1995. Venduta come Hyundai Verna nei mercati asiatici \u00e8 giunta alla quinta generazione.\nPrima serie (1995-1999).\nLa prima generazione della Accent \u00e8 stata presentata ufficialmente nel 1994 in Corea per essere prodotta a partire dal 1995; in Europa la vettura debutt\u00f2 verso la fine dello stesso anno. Subito ottenne un buon successo grazie al design arrotondato e moderno per l'epoca. La carrozzeria 3 volumi con portellone posteriore trov\u00f2 numerosi consensi anche in Italia, soprattutto nella versione 5 porte, grazie anche alla dotazione di serie abbastanza completa (airbag frontali, autoradio e vetri con comando elettrico erano presenti sull'80% delle vetture immatricolate). Disponibile anche con la carrozzeria 3 porte sempre a 3 volumi e la 2 porte coup\u00e9, queste ultime hanno costituito le varianti pi\u00f9 sportive della gamma, soprattutto negli allestimenti \"MVi\" e \"GT\" caratterizzati da paraurti specifici, minigonne e spoiler posteriore.\nNota come \"Progetto X3\" in alcuni mercati (come i Paesi Bassi e l'Australia) la vettura \u00e8 stata venduta sotto la denominazione Excel mentre in Francia ha mantenuto il nome Pony (modello che l'Accent ha sostituito). In particolare in Australia si rivel\u00f2 un grande successo dove tra il 1994 e il 2000 furono vendute oltre 200.000 \"X3\", diventando la vettura d'importazione pi\u00f9 venduta, in un periodo di 6 anni, della storia.\nSul mercato inglese l'Accent con carrozzeria 2 porte coup\u00e9 fu molto apprezzata per la maneggevolezza e per il prezzo non molto elevato rispetto alla concorrenza.\nNei crash test Euro NCAP la vettura (testata nel 1998) ha totalizzato il punteggio di 1.5 stelle. La \"X3\" venne prodotta in Corea del Sud.\nMotorizzazioni.\nLa Accent \"X3\" disponeva di una gamma di motori composta da tre propulsori a benzina: un 1.3 12V 4 cilindri capace di 86 cavalli (63 kW), un 1.5 12V sempre a 4 cilindri da 94 cavalli (69 kw) e un pi\u00f9 potente 1.6 16V da 106 cavalli (78 kw) abbinato alle versioni sportive \"GSI\". Il cambio per tutte le motorizzazioni era un manuale a 5 rapporti mentre tra gli optional figurava un automatico a 4 rapporti con convertitore di coppia. La trazione era anteriore.\nI motori 1.3 e 1.5 dalla clientela europea sono stati visti fin troppo assetati, a causa della cilindrata contenuta e della potenza elevata: infatti il 1.5 12V possedeva una percorrenza media di soli 11,6\u00a0km/l (8,6 litri/100\u00a0km).\nSeconda serie (1999-2005).\nLa seconda serie debutta nel 1999 e rispetto alla prima esibisce una linea leggermente pi\u00f9 spigolosa, evoluzione della precedente generazione. Il telaio completamente nuovo sar\u00e0 condiviso con la prima serie di Kia Rio. Le sospensioni anteriori sfruttano l'architettura MacPherson mentre al retrotreno troviamo il ponte torcente. Venne prodotta oltre che in Corea anche in India presso gli stabilimenti di propriet\u00e0 della Hyundai a Chennai e in Russia dalla casa costruttrice TagAZ.\nCon la seconda serie venne introdotta la denominazione Verna nei principali mercati asiatici mentre in Messico adott\u00f2 il marchio Dodge. In Sudan venne venduta dal marchio locale Giad. Questa serie \u00e8 nota anche come \"Progetto LC\" all'interno dell'azienda Hyundai.\nLe vendite in Europa non furono molto brillanti a causa del segmento che occupava la vettura, ovvero le piccole berline, che da anni registrava sempre minori consensi. La Hyundai utilizz\u00f2 per la prima volta anche una motorizzazione diesel prodotta dalla VM Motori in Italia ma che non contribu\u00ec all'incremento delle immatricolazioni. In Asia, America e Australia invece la vettura registr\u00f2 risultati positivi.\nRestyling 2003.\nNel 2003 un aggiornamento ristilizz\u00f2 il frontale leggermente pi\u00f9 arrotondato con fari circolari e nuova mascherina. La coda presentava un inedito disegno del portellone e nuova fanaleria. Migliorato l'interno, in particolare le plastiche pi\u00f9 curate nell'assemblaggio. Tra i motori il propulsore 1.5 da 16 valvole usc\u00ec di scena a causa delle scarse richieste mentre la versione depotenziata rimase in listino abbinata al cambio automatico. In Europa debutt\u00f2 un turbodiesel prodotto alla VM Motori da 1,5 litri per 82 cavalli (69 kw).\nMotorizzazioni.\nLa gamma motori Europa era composta da due propulsori benzina e un diesel: Il 1.3 era preso direttamente dalla serie precedente mentre il 1.5 16V era una nuova unit\u00e0 capace di oltre 100 cavalli. Il Diesel 1.5 CRDI complet\u00f2 la gamma. In America era disponibile al posto del 1.3 il vecchio 1.5 12V che venne sostituito dall'unit\u00e0 16V solo con il restyling del 2003. In Asia e Canada alla gamma si aggiunse un'unit\u00e0 1.6 16V da 106 cavalli. \nTerza serie (dal 2005 al 2009).\nLa terza serie debutta al salone dell'automobile di Francoforte nel 2005 ed utilizza il telaio della seconda generazione di Kia Rio. Totalmente rinnovata \u00e8 stata in parte progetta in Germania presso il centro di ricerche e sviluppo di R\u00fcsselsheim, la carrozzeria abbandona la configurazione 5 porte per adottare oltre il classico schema di berlina con 4 porte anche l'inedita versione 3 porte 2 volumi. La terza serie \u00e8 nota come \"Progetto MC\".\nI motori totalmente nuovi sono due benzina da 1.4 e 1.6\u00a0cm\u00b3 dotati della fasatura variabile (\"CVVT\") capaci di 97 e 112 cavalli, quest'ultimo non disponibile in Europa. La casa dichiara un consumo di 16,1\u00a0km/l per il 1.4 e di 14,5\u00a0km/l per il 1.6. Tra i diesel il nuovo 1.5 \"CRDI\" 16V con 4 cilindri dispone di turbina a geometria variabile e 110 cavalli per emissioni contenute in 120 grammi di CO2 emesse ogni chilometro nel ciclo combinato. Il consumo dichiarato \u00e8 di 21,7\u00a0km/l.\nIl prezzo non molto elevato non ha contribuito al successo dell'Accent \"MC\" in Italia a causa della carrozzeria 3 volumi le cui richieste si sono concentrate in poche migliaia di vetture l'anno.\nLa gamma \u00e8 composta da tre allestimenti: \"Style\", \"Active\" e \"Dynamic\" quest'ultimo disponibile solo per la versione 3 porte. La dotazione di serie comprende gli airbag frontali, il climatizzatore manuale, poggiatesta posteriori e volante regolabile in altezza. L\"'Active\" aggiunse l'antifurto, il computer di bordo, i fendinebbia e i retrovisori esterni riscaldabili elettricamente mentre solo per la \"Dynamic\" sono disponibili anche il clima automatico con schermo LCD, autoradio CD e cerchi in lega. Il cambio \u00e8 un manuale a 5 rapporti mentre per i mercati esterni \u00e8 disponibile anche l'automatico a 4.\nRestyling 2009.\nNel corso del 2009 \u00e8 stata presentata una versione ristilizzata dotata di un frontale completamente ridisegnato con nuova mascherina, fanaleria inedita e paraurti dotati di nervature e nuova griglia inferiore a nido d'ape. La coda \u00e8 stata rivista a livello della fanaleria mentre gli interni sono disponibili in inedite colorazioni. Tra le innovazioni tecnologiche il sistema \"Eco Assist\" che permette di ridurre i consumi.\nAccent WRC.\nIn seguito al successo ottenuto con la prima serie la Hyundai decise poco dopo il lancio della seconda generazione di partecipare in veste ufficiale al campionato World Rally Car della FIA omologando per l'evento l'Accent LC che corse per 4 anni in veste ufficiale (dal 2000 al 2003).\nL'Accent WRC era caratterizzata dal motore 2.0 dotato di turbocompressore \"Garrett\" da 300 cavalli e dalla trazione integrale permanente. Il cambio era sequenziale a 6 rapporti. Le sospensioni anteriori e posteri erano configurate come McPherson. La coppia massima dichiarata era superiore ai 580 Nm mentre il peso della vettura era contenuto in 1.230\u00a0kg.\nIl team composto da piloti e ingegneri di buon livello non port\u00f2 risultati positivi e nel 2003, a seguito delle difficolt\u00e0 della casa madre, non si present\u00f2 alle ultime gare. La Hyundai per questo perse la licenza di costruttore di auto da corsa e fu costretta a pagare una multa salata alla FIA."}
{"id": "2183900", "revid": "1305772", "url": "https://it.wikipedia.org/wiki?curid=2183900", "title": "Chiesa di San Giorgio dei Genovesi", "text": "Esistono numerose chiese dedicate a San Giorgio dei Genovesi.\nTra le altre ricordiamo:"}
{"id": "2183901", "revid": "204012", "url": "https://it.wikipedia.org/wiki?curid=2183901", "title": "Sindrome di Stevens Johnson", "text": ""}
{"id": "2183906", "revid": "729019", "url": "https://it.wikipedia.org/wiki?curid=2183906", "title": "Metallo bianco", "text": "Il metallo bianco, detto anche impropriamente \"metallo antifrizione\" \u00e8 una lega, in origine a base di piombo, usata per le superfici di contatto dei cuscinetti a strisciamento, per il supporto di alberi meccanici in rotazione.\nNonostante il nome comune di \"metallo antifrizione\", tale dicitura \u00e8 errata, dato che \u00e8 stato dimostrato che lo sforzo di scorrimento sul metallo \u00e8 superiore di quello rilevato sul bronzo.\nL'uso \u00e8 invece giustificato dal fatto che il metallo bianco assolve ad altre due diverse funzioni: quella di deformarsi plasticamente alle discontinuit\u00e0 di superficie dell'albero supportato, (pur conservando nella massa di lega componenti maggiormente resistenti); e di avere una eccellente capacit\u00e0 di sottrazione del calore.\nLa funzione pura e semplice di ridurre l'attrito \u00e8 invece affidata al lubrificante, per cui le superfici metalliche di albero e cuscinetto in realt\u00e0 non vengono mai in contatto.\nPartendo da leghe a base di piombo si \u00e8 in seguito notato che il migliore risultato tecnologico si ha con leghe di stagno, in particolare di stagno con minime percentuali di rame. Il nome di tale lega detta lega Babbitt, dal nome dello scopritore, \u00e8 stato usato fino a diventare sinonimo in inglese per la lavorazione di deposizione del metallo (to babbitt).\nTale lega \u00e8 per\u00f2 molto costosa, ad effetto del costo dello stagno.\nPer la produzione di massa si \u00e8 trovato recentemente un buon compromesso di efficienza/costo con leghe di piombo e tracce di calcio e bario.\nLa lega \u00e8 deposta per fusione, utilizzando le temperature di fusione relativamente basse (da 300 a 450 \u00b0C).\nStoricamente il metallo bianco \u00e8 stata anche una lega primitiva di piombo, un tempo usata per creare i cosiddetti \"soldatini di piombo\".\nIn seguito il piombo \u00e8 stato per tale uso sostituito dal peltro, che non contiene piombo, a causa del possibile avvelenamento da piombo che si sarebbe potuto causare nell'uso di giocattoli, o parti da manipolare.\nSi tratta di una lega composta principalmente da stagno (95%), e da minime percentuali piombo di antimonio.\nVeniva usato per fabbricare le miniature per via della sua propriet\u00e0 di potersi colare negli stampi con bordi e particolari ben definiti."}
{"id": "2183907", "revid": "1634976", "url": "https://it.wikipedia.org/wiki?curid=2183907", "title": "Conti di Asti (et\u00e0 bassomedievale)", "text": "Asti divenne una monarchia il 14 agosto 1342 per dedizione ai Visconti.\nLe continue lotte civili tra le casane guelfe e ghibelline, affiancate ai continui tentavi di conquista della citt\u00e0 da parte delle Signorie limitrofe (Acaia, Savoia, Monferrato, Saluzzo), spinsero il libero Comune astigiano a sottomettersi alla signoria Viscontea.\nLa contea posta su una delle arterie principali del commercio, alla fine del XIV secolo, garantiva ancora una rendita annua di 30.000 fiorini d'oro, con pi\u00f9 di trenta castelli e le citt\u00e0 di Bra e Cherasco.\nDopo la dominazione viscontea, la \"patria astese\" pass\u00f2 in dote agli Orleans, ritorn\u00f2 ai Visconti dopo la cattura di Carlo duca d'Orl\u00e9ans ad Anzicourt e nuovamente ai francesi dopo la liberazione dell'Orleans.\nCon la sconfitta di Francesco I nella battaglia di Pavia del 1525, Asti pass\u00f2 sotto i dominii di Carlo V che il 3 aprile 1531 ne fece dono a Beatrice di Portogallo moglie di Carlo III di Savoia."}
{"id": "2183910", "revid": "1855146", "url": "https://it.wikipedia.org/wiki?curid=2183910", "title": "Francesco Collecini", "text": "Biografia.\nIl suo primo incarico \u00e8 stato quello di partecipare, nel 1750, ad un concorso clementino per \"Un magnifico collegio capace di potervi separatamente insegnare le matematiche e le belle arti\", il suo progetto arriv\u00f2 secondo insieme a quelli di Gaetano Sintes, mentre vinse quello di Francesco Sabatini; i tre giovani architetti vennero apprezzati da Luigi Vanvitelli, insieme a quest'ultimo i tre andarono nel Regno di Napoli perch\u00e9 chiamati da Carlo III di Borbone nel suo progetto politico e sociale di rinnovo del Regno di Napoli: l'archietetto Sintes lavorer\u00e0 nello studio del Vanvitelli a Napoli, mentre il Collecini e Sabatini a Caserta.\nIl Collecini divenne primo intendente del Vanvitelli, cio\u00e8 direttore dei cantieri reali. Dal Vanvitelli venne incaricato di livellare l'Acquedotto Carolino e nel 1769 venne incaricato nella realizzazione della pescheria grande nel parco della Reggia di Caserta. In quegli anni Francesco Collecini ebbe direttamente dal re l'incarico di progettare e costruire la tenuta reale di Carditello, splendido esempio di reggia di campagna. Dopo la morte del Vanvitelli avvenuta nel 1773, venne nominato architetto regio Carlo Vanvitelli e il Collecini fu qualificato come architetto particolare dal re Ferdinando IV di Napoli. Nel medesimo anno lo si vede attivo a San Leucio, nella Real Colonia di San Leucio progetta diversi edifici seguendo le orme del suo maestro, appunto il Vanvitelli.\nVennero erette diverse opere come la \"Vaccheria\", la \"Canetteria\" e il restauro del \"Palazzo Belvedere\", sempre allo stesso architetto sono ascrivibili le seterie. Tra il 1786 e il 1794 vennero erette trentasette unit\u00e0, di fronte al \"Palazzo Belvedere\", destinate come abitazioni dei dipendenti delle seterie. Nel 1799 il Collecini progett\u00f2 la sua ultima opera che venne ultimata dal suo allievo Giovanni Patturelli, \u00e8 una chiesa situata in zona Vaccheria. Il Collecini si occup\u00f2 anche di altri siti reali come quello di Carditello.\nFu anche autore di progetti mai realizzati come Ferdinandopoli e un ospedale da costruirsi nella comunit\u00e0 di San Leucio."}
{"id": "2183912", "revid": "1543377", "url": "https://it.wikipedia.org/wiki?curid=2183912", "title": "Appendicite", "text": "Per appendicite s'intende l'infiammazione dell'appendice vermiforme che fino alla met\u00e0 dell'800 fu conosciuta come \"tiflite\" o \"peritiflite\" perch\u00e9 erroneamente attribuita al cieco (dal greco: \"\u03c4\u03c5\u03c6\u03bb\u03cc\u03c2\": \"cieco\"). Si fa distinzione tra una forma acuta e una cronica. I sintomi pi\u00f9 comuni comprendono dolore addominale al quadrante inferiore destro, nausea, vomito e inappetenza. Tuttavia, circa il 40% dei casi non presenta questi sintomi tipici. Gravi complicazioni che possono verificarsi in caso di rottura dell'appendice sono la peritonite e la sepsi.\nL'appendicite \u00e8 causata da un'ostruzione della cavit\u00e0 dell'appendice che pu\u00f2 essere dovuta a coproliti, a infiammazioni di origine virale a carico del tessuto linfoide, a parassiti, calcoli biliari o neoplasie. L'ostruzione porta a un aumento della pressione nell'appendice, a una diminuzione del flusso di sangue ai tessuti della stessa e a una proliferazione batterica all'interno che \u00e8 la causa diretta dell'infiammazione. La combinazione tra l'infiammazione, la riduzione del flusso sanguigno all'appendice e la sua distensione provoca la lesione dei tessuti e la loro morte. Se questo processo non viene trattato, l'appendice pu\u00f2 scoppiare rilasciando batteri nella cavit\u00e0 addominale, con conseguente grave dolore addominale e verificarsi delle complicanze.\nLa diagnosi di appendicite \u00e8 in gran parte basata sui segni e sintomi del paziente. Nei casi in cui la diagnosi non pu\u00f2 essere fatta sulla base della storia della persona e dell'esame fisico, una stretta osservazione, esami di laboratorio e tecniche di imaging biomedico possono essere utili. I due test di imaging pi\u00f9 comuni sono l'ecografia e la tomografia computerizzata (TC). Nel rilevare l'appendicite acuta la TC ha dimostrato di essere pi\u00f9 precisa dell'ecografia; tuttavia, quest'ultima pu\u00f2 essere preferibile come primo test di imaging nei bambini e nelle donne in gravidanza per l'assenza di rischi legati all'esposizione alle radiazioni ionizzanti.\nIl trattamento standard per l'appendicite acuta \u00e8 la rimozione chirurgica dell'appendice, che pu\u00f2 essere eseguita tramite un'incisione aperta nell'addome (laparotomia) o in laparoscopia. La chirurgia riduce il rischio degli effetti collaterali correlati con la rottura dell'appendice. Gli antibiotici possono essere altrettanto efficaci in alcuni casi di appendicite non rotta. L'appendicite \u00e8 una delle cause, in tutto il mondo, pi\u00f9 comuni e significative di un forte e improvviso dolore addominale. Nel 2013 si sono verificati globalmente circa 16 milioni di casi, provocando 72.000 decessi. Reginald Fitz \u00e8 accreditato per essere la prima persona ad aver descritto la condizione nel 1886.\nEpidemiologia.\nL'appendicite rappresenta una delle malattie pi\u00f9 frequenti in assoluto e la prima causa di addome acuto chirurgico. Colpisce entrambi i sessi a tutte le et\u00e0, ma soprattutto tra i 5 e i 40 anni; l'et\u00e0 mediana \u00e8 di 28 anni. Nei neonati, a causa della larghezza del lume e della scarsit\u00e0 di tessuto linfatico, \u00e8 piuttosto rara; cos\u00ec anche negli anziani in cui l'organo si presenta abitualmente atrofico. Dopo la pubert\u00e0, e fino all'et\u00e0 adulta, prevale nel sesso maschile.\nSi calcola che circa il 7% della popolazione del mondo occidentale vada incontro prima o poi a un attacco appendicolare e l'1% subisca un intervento di appendicectomia. La malattia \u00e8 molto meno diffusa in Africa e in Asia. Nel 2013 ha causato 72.000 decessi a livello globale, in diminuzione rispetto agli 88.000 registrati nel 1990. Negli Stati Uniti, nel 2010 ci sono stati circa 293.000 ricoveri che hanno coinvolto l'appendicite. Sempre negli Stati Uniti, l'appendicite \u00e8 una delle diagnosi pi\u00f9 frequenti per le visite al pronto soccorso che comportano il ricovero ospedaliero tra bambini e adolescenti di et\u00e0 compresa tra 5 e 17 anni. In Italia si praticano all'incirca 55-60.000 interventi di appendicectomia all'anno.\nAnatomia.\nL'appendice \u00e8 una piccola struttura tubulare collegata alla parte inferiore e mediale del cieco 2 o 3 centimetri sotto il punto in cui vi finisce l'intestino ileale. Per la sua somiglianza con un lombrico \u00e8 detta \"vermiforme\". Ha una lunghezza molto variabile che pu\u00f2 andare dai 2 ai 25\u00a0cm.\nLa sua superficie, roseo grigiastra, \u00e8 liscia e uniforme, ma nel caso di infiammazione dell'organo diventa turgida, irregolare e assume un colore rosso vivo o violaceo. All'interno presenta una cavit\u00e0 del diametro di pochi millimetri. Come tutti i segmenti intestinali \u00e8 formata da alcuni strati che dall'esterno all'interno sono la tonaca sierosa, quella muscolare, quella sotto-mucosa e quella mucosa. La sua peculiarit\u00e0 consiste nell'abbondanza di tessuto linfatico nello strato sotto-mucoso.\nAlcune caratteristiche anatomiche e topografiche dell'appendice spiegano la molteplicit\u00e0 dei quadri clinici con cui pu\u00f2 manifestarsi un attacco di appendicite e sono di grande aiuto in quei casi in cui, nel corso dell'intervento chirurgico, si incontrano difficolt\u00e0 a reperirla:\nTale variabilit\u00e0 di posizione comporta possibilit\u00e0 di rapporti con organi assai diversi (colecisti, rene, ovaio) e spiega le difficolt\u00e0 di inquadramento diagnostico che talora si riscontrano.\nCon il cieco in posizione normale la proiezione della base dell'appendice sulla parete addominale cade in corrispondenza del punto di McBurney, cos\u00ec chiamato in onore del chirurgo Charles McBurney che alla fine dell'800 lo individu\u00f2 per la prima volta, descrivendo una nuova via di accesso laparotomico negli interventi di appendicectomia (in realt\u00e0 gi\u00e0 individuata precedentemente da Louis L. MacArthur) e che corrisponde al punto di unione dei due terzi medi con il terzo laterale di una linea ideale che unisce l'ombelico alla spina iliaca anteriore superiore (pi\u00f9 propriamente \" '1.5 - 2 inches from the anterior spinous process' \" secondo l'indicazione originale di McBurney).\nEziopatogenesi e anatomia patologica.\nNella patogenesi dell'appendicite viene data molto importanza all'occlusione del lume che, come abbiamo detto, ha un calibro ridotto e quindi \u00e8 soggetto all'ostruzione. A tale ostruzione contribuiscono diverse cause:\nIl lume appendicolare, per quanto virtuale, contiene abitualmente una flora microbica di origine alimentare che viene periodicamente espulsa con i movimenti peristaltici propri anche dell'appendice. In caso di ostruzione ci\u00f2 non avviene e i germi, rimasti segregati, possono moltiplicarsi e virulentarsi dando luogo a un'infezione locale che evoca, da parte dell'organismo, una risposta infiammatoria.\nLa sequenza degli eventi pu\u00f2 essere schematicamente cos\u00ec riassunta:\nQueste tre fasi non hanno tempi di evoluzione certi e non \u00e8 raro vedere che un'appendicite acuta esordisce direttamente con un quadro perforativo: appendicite acuta fulminante. Altrettanto variabili sono i quadri macroscopici. L'appendice, che in alcuni casi e inizialmente, pu\u00f2 essere mobile e ben isolata dalle strutture vicine, altre volte \u00e8 fissata da cotenne fibrose di norma lasse. Nei casi pi\u00f9 gravi e inveterati pu\u00f2 risultare invisibile perch\u00e9 completamente circondata e ricoperta dalle strutture mobili addominali (epiploon, anse dell'intestino tenue, mesentere) che coinvolte nel processo infiammatorio sono corse incontro all'appendice formandole intorno una sorta di involucro, di barriera, capace di isolarla dal resto dell'addome.\nQuesta massa viene indicata con il termine di \"piastrone appendicolare\" e ha una funzione estremamente utile. Nel caso infatti di perforazione dell'appendice il contenuto settico fuoruscito rimarr\u00e0 circoscritto all'interno di questa sacca (con conseguente peritonite locale) senza venire a contatto con la cavit\u00e0 addominale libera ove provocherebbe una ben pi\u00f9 grave peritonite generalizzata.\nSegni e sintomi.\nL'appendicite acuta pu\u00f2 presentarsi con una sintomatologia tipica ma il pi\u00f9 delle volte si presenta con quadri clinici anche molto fuorvianti. Generalmente, i segni e i sintomi dell'appendicite acuta sono dolore addominale, nausea, vomito, anoressia e febbre, quest'ultima di solito non molto elevata con valori intorno ai 38\u00a0\u00b0C. Pu\u00f2 essere presente sia diarrea sia stipsi. Alcune volte l'appendicite pu\u00f2 esordire con un dolore in sede epigastrica o mesogastrica che successivamente si localizza alla fossa iliaca destra, sua sede anatomica normale dovuto all'irritazione della parte addominale causata da un'appendice gonfia e infiammata. Altre volte il dolore \u00e8 localizzato in sedi anche molto distanti e pu\u00f2 simulare una colica biliare o renale destra (appendice retrocecale ascendente) o una patologia vescicale o ginecologica (appendice pelvica).\nAltri segni clinici includono reperti localizzati nella fossa iliaca destra. La parete addominale diventa molto sensibile alla palpazione (una pressione delicata); vi pu\u00f2 essere un forte dolore conseguente all'improvviso rilascio di una profonda pressione nel basso addome (tenerezza di rinvio). Se l'appendice \u00e8 retrocecale (localizzata dietro il cieco), la pressione profonda nel quadrante inferiore destro potrebbe non riuscire a suscitare tenerezza (appendice silenziosa). Questo perch\u00e9 il cieco, disteso dai gas, protegge l'appendice infiammata dalla pressione. Allo stesso modo, se l'appendice si trova interamente all'interno della pelvi, vi \u00e8 tipicamente una completa assenza di rigidit\u00e0 addominale. In questi casi, un esame rettale digitale suscita la sensibilit\u00e0 nella sacca rettale.\nDiagnosi.\nNei casi tipici la diagnosi di appendicite non pone problemi particolari. Il riscontro di un dolore vago in sede epigastrica successivamente localizzato in sede ileo-cecale e accompagnato da anoressia, nausea e vomito depone per un attacco acuto. \u00c8 importante anche l'alterazione contemporanea di alcuni parametri di laboratorio. In particolare deve essere presente una leucocitosi neutrofila significativa. L'entit\u00e0 dei valori che possono andare da 10-19.000 comunque non rispecchia sempre la gravit\u00e0 del quadro clinico, mentre valori &gt; 20.000 possono essere indicativi di una peritonite conseguenza della perforazione dell'organo.\nSe ci\u00f2 \u00e8 sufficiente in circa l'80% dei casi nel restante 20% il quadro clinico \u00e8 meno chiaro e richiede ulteriori valutazioni e il ricorso ad alcune indagini strumentali.\nEscluse quelle endoscopiche e radiografiche con mezzo di contrasto per il rischio di perforazione dell'appendice infiammata (ma anche del cieco) si rivelano utili le radiografie \"dirette\" dell'addome, la TC e soprattutto l'ultrasonografia.\nL'importanza di queste indagini non ridimensiona quella dell'esame clinico del paziente. La ricerca della dolorabilit\u00e0 in alcuni punti specifici o la positivit\u00e0 di determinate manovre pu\u00f2 fornire indicazioni importanti:\nPunteggio di Alvarado.\nNel 1986 fu proposto un sistema a punteggio clinico (conosciuto come \"Alvarado clinical score\" dal nome del suo autore) che agevolasse la diagnosi di appendicite. Esso \u00e8 basato sul riscontro di alcuni sintomi, segni e reperti di laboratorio ai quali viene attribuito un punteggio. Se la somma \u00e8 superiore a 7 la diagnosi viene confermata. Se inferiore a 5 \u00e8 forte la probabilit\u00e0 che non si tratti di appendicite. I punteggi intermedi tra 5 e 7 richiedono accertamenti ulteriori (TC). Lo schema originale ha subito alcune variazioni; viene adoperato nei paesi di lingua inglese e in qualche paese europeo.\nImaging biomedico.\nNei bambini, l'esame clinico \u00e8 importante per determinare quali, tra coloro che accusano dolore addominale, dovrebbero essere sottoposti a una visita chirurgica immediata e quali esaminati tramite tecniche di imaging biomedico. A causa dei rischi per la salute correlati all'esposizione dei bambini alle radiazioni ionizzanti, l'ecografia rappresenta la metodica di prima scelta, mentre la tomografia computerizzata pu\u00f2 essere utilizzata quando i risultati della prima risultano essere inconcludenti. La TC \u00e8 pi\u00f9 accurata degli ultrasuoni per la diagnosi di appendicite negli adulti e negli adolescenti con una sensibilit\u00e0 del 94% e una specificit\u00e0 del 95%. L'ecografia dimostra di avere una sensibilit\u00e0 globale dell'86% e una specificit\u00e0 dell'81%.\nEcografia.\nL'ecografia addominale, preferibilmente eseguita con tecnica doppler, \u00e8 utile per diagnosticare l'appendicite, specialmente nei pazienti pediatrici. Gli ultrasuoni possono mostrare una raccolta di fluidi liberi nella fossa iliaca destra e un aumento del flusso sanguigno nell'appendice. Altri segni ecografici secondari di appendicite acuta includono la presenza di grasso mesenterico ecogeno che circonda l'appendice e l'ombra acustica di un'appendicolite. In alcuni casi (circa il 5%), l'ecografia della fossa iliaca non rivela alcuna anormalit\u00e0 nonostante la presenza di una condizione di appendicite. Questo risultato falso negativo \u00e8 particolarmente frequente per i casi precoci, ovvero prima che l'appendice si distenda significativamente. Inoltre, i falsi negativi sono pi\u00f9 comuni negli adulti, in cui quantit\u00e0 maggiori di grassi e gas intestinali rendono tecnicamente difficile visualizzare l'appendice. Nonostante queste limitazioni, l'imaging ecografico, utilizzato da operatori esperti, \u00e8 spesso in grado di distinguere tra l'appendicite e altre malattie con sintomi simili come l'infiammazione dei linfonodi vicino all'appendice o il dolore proveniente da altri organi pelvici come le ovaie o le tube di Falloppio.\nTomografia computerizzata.\nLa tomografia computerizzata, ove facilmente disponibile, \u00e8 frequentemente utilizzata nelle persone in cui la diagnosi non \u00e8 evidente a seguito dell'anamnesi e dell'esame obiettivo. Tuttavia, i rischi legati all'esposizione alle radiazioni ionizzanti, proprie di questa metodica, la rende non idonea per i bambini e per le donne in gravidanza, soprattutto quando \u00e8 possibile utilizzare in alternativa la risonanza magnetica.\nUna accurata diagnosi dell'appendicite avviene a pi\u00f9 livelli, con la dimensione dell'appendice che ha il pi\u00f9 alto valore predittivo positivo, mentre le caratteristiche indirette possono aumentare o diminuire la sensibilit\u00e0 e la specificit\u00e0. Una dimensione di oltre 6\u00a0mm \u00e8 sensibile al 95% e specifica per l'appendicite.\nTuttavia, poich\u00e9 l'appendice pu\u00f2 essere riempita con materiale fecale, causando distensione intraluminale, questo criterio ha mostrato, nelle pi\u00f9 recenti metanalisi, un'utilit\u00e0 limitata, a differenza dell'ecografia, in cui la parete dell'appendice pu\u00f2 essere pi\u00f9 facilmente distinta dalle feci intraluminali. In tali scenari, le caratteristiche secondarie dell'appendicite, come un aumento maggiore della parete rispetto all'intestino adiacente e l'infiammazione del grasso circostante, possono essere di supporto alla diagnosi, sebbene la loro assenza non la precluda. Nei casi gravi con perforazione, pu\u00f2 essere visto un adiacente flemmone o ascesso. Pu\u00f2 anche risultare una densa stratificazione del liquido nel bacino, correlata al versamento pus o enterico. Quando i pazienti sono magri o pi\u00f9 giovani, la relativa assenza di grasso pu\u00f2 rendere difficile osservare l'appendice e il grasso circostante.\nRisonanza magnetica.\nIl ricorso all'imaging a risonanza magnetica \u00e8 diventato sempre pi\u00f9 comune per la diagnosi di appendicite nei bambini e nelle pazienti in gravidanza, per via dell'assenza di radiazioni ionizzanti presenti invece nella TC che, sebbene comportino un rischio quasi trascurabile negli adulti sani, possono essere dannosi per i bambini o il feto. Durante una gravidanza, \u00e8 stato riscontrato che l'RM \u00e8 pi\u00f9 utile durante il secondo e il terzo trimestre, poich\u00e9 l'allargamento dell'utero comporta uno spostamento dell'appendice, rendendola difficile da trovare con l'ecografia. L'increspatura periappendiciale alla risonanza magnetica appare come un aumento del segnale del fluido sulle sequenze pesate in T2. Le donne al primo trimestre di gravidanza solitamente non sono candidate alla risonanza magnetica, poich\u00e9 il feto sta ancora subendo l'organogenesi e non ci sono studi a lungo termine per quanto riguarda i suoi potenziali rischi o effetti collaterali.\nRaggi X.\nIn generale, una semplice radiografia dell'addome non \u00e8 utile per formulare una diagnosi di appendicite e non dovrebbe essere eseguita nel corso di una indagine per tale patologia. Una diretta addome (cos\u00ec viene comunemente chiamata la radiografia addominale senza mezzo di contrasto pu\u00f2 essere comunque utile per identificare calcoli ureterali, una occlusione intestinale o un'ulcera perforata, tuttavia queste condizioni vengono raramente confuse con l'appendicite. Un fecaloma opaco pu\u00f2 essere identificato nel quadrante inferiore destro in meno del 5% delle persone valutate per l'appendicite. \u00c8 stato dimostrato che un clistere di solfato di bario, utilizzato come mezzo di contrasto, sia uno strumento diagnostico inadeguato per l'appendicite. Infatti, se il mancato riempimento di bario dell'appendice \u00e8 correlato ad una condizione di appendicite, si \u00e8 evidenziato che ci\u00f2 accade comunque nel 20% delle appendici normali.\nDiagnosi differenziale.\nLa diagnosi differenziale assume un ruolo fondamentale nei casi sospetti di appendicite. Delle appendiciti acute che vanno all'intervento chirurgico soltanto nel 50% circa dei casi si ha un riscontro obiettivo intra-operatorio e la conferma istologica. Negli altri casi il chirurgo trova una \"appendice bianca\" (priva cio\u00e8 di segni di flogosi) e soltanto in una minima parte, calcolata intorno al 10-20%, pu\u00f2 risalire alla patologia che ha scatenato il quadro di tipo appendicolare.\nNella tabella successiva vengono riportate alcune delle patologie che possono essere confuse con un attacco di appendicite acuta: \nLa difficolt\u00e0 della diagnosi differenziale non \u00e8 legata soltanto al gran numero di patologie che possono presentare quadri simili a quelli con cui si manifesta l'appendicite acuta, ma anche al fatto che non sempre c'\u00e8 il tempo necessario per espletare le indagini capaci di offrire risposte chiarificatrici. \n\u00c8 il caso di quei quadri di addome acuto che richiedono un intervento chirurgico tempestivo a prescindere da una diagnosi di certezza. Altre volte \u00e8 il timore che una appendicite catarrale possa trasformarsi in una ben pi\u00f9 temibile appendicite gangrenosa complicata da una peritonite che fa prevalere l'atteggiamento interventistico piuttosto che quello attendistico.\nEvoluzione.\nL'eziopatogenesi dell'appendicite acuta prevede una serie di passaggi che portano dalla forma catarrale alla forma gangrenosa. Tuttavia questa sequenza non \u00e8 certa n\u00e9 \u00e8 possibile prevederne i tempi e le modalit\u00e0 tanto che non sono infrequenti i casi di regressione spontanea o viceversa di esordio della malattia direttamente con un quadro perforativo: appendicite acuta fulminante.\nIl fatto che l'occlusione del lume sia per lo pi\u00f9 dovuta a corpi estranei lascia supporre che la espulsione degli stessi (legata all'aumento di pressione endoluminale propria della fase catarrale dell'infezione) possa portare alla risoluzione spontanea della malattia. Anche nel caso dell'iperplasia linfatica cos\u00ec frequente nell'infanzia, particolarmente esposta a noxae patogene soprattutto infettive, si pu\u00f2 immaginare che una sua rapida detumescenza possa avere effetti benefici. \u00c8 opportuno ricordare che l'appendice vermiforme viene chiamata anche \"tonsilla intestinale\" per analogia di struttura e funzione con la tonsilla platina e che di quest'ultima sono note, perch\u00e9 ben visibili, le variazioni volumetriche frequenti e repentine soprattutto nei bambini pi\u00f9 piccoli.\nUna regressione quindi \u00e8 possibile anche se limitatamente alle prime fasi della malattia. Nella maggior parte dei casi invece essa progredisce con un coinvolgimento sempre pi\u00f9 grave del viscere, degli organi circostanti, del peritoneo. Quando la risposta locale e la virulenza dei germi lo consentono c'\u00e8 possibilit\u00e0 che attorno all'appendice si formi l'agglomerato che abbiamo descritto come piastrone, se il quadro evolve pi\u00f9 acutamente manca il tempo necessario. Le conseguenze al momento della perforazione dell'appendice, ultimo atto dell'evoluzione anatomo-patologica della malattia, saranno molto diverse.\nInfatti il materiale settico fuoruscito se incontrer\u00e0 la barriera rappresentata dal piastrone rimarr\u00e0 circoscritto dando luogo a un ascesso saccato, in caso contrario inonder\u00e0 il cavo addominale libero con una conseguente e ben pi\u00f9 grave peritonite generalizzata.\nUn'appendicite con peritonite generalizzata se non trattata chirurgicamente ha un'evoluzione fatale. In caso di peritonite circoscritta la prognosi rimane ugualmente sfavorevole ma con qualche eccezione legata ai rapporti che il piastrone pu\u00f2 contrarre con particolari organi: retto, vagina, vescica nei quali si fistolizza cos\u00ec che al momento della rottura dell'ascesso il materiale purulento uscir\u00e0 dalla cavit\u00e0 addominale seguendo queste vie. Il caso pi\u00f9 favorevole \u00e8 rappresentato da eventuali aderenze tra piastrone e parete addominale che favorisce lo svuotamento dell'ascesso direttamente all'esterno con buona probabilit\u00e0 di sopravvivenza del paziente.\n\u00c8 una prognosi sostanzialmente sfavorevole quella che caratterizza la storia dell'appendicite fino alla fine del XIX secolo. L'avvento della chirurgia moderna e la possibilit\u00e0 di approccio alla cavit\u00e0 addominale produrr\u00e0 una drastica inversione di tendenza in senso positivo ma limitatamente alle appendiciti acute non complicate da peritonite. Per queste ultime, occorre ricordare, la mortalit\u00e0 \u00e8 rimasta alta fino a qualche decennio fa e ancora oggi si registrano alcune decine di decessi all'anno.\nA rischio rimangono:\nTrattamento.\nGeneralmente, l'intervento chirurgico rappresenta il trattamento di prima scelta dell'appendicite acuta mentre il ricorso agli antibiotici pu\u00f2 essere sufficiente per alcuni casi privi di complicazioni. Tuttavia, il 26% delle persone trattate farmacologicamente ha sperimentato una recidiva entro un anno che ha richiesto l'esecuzione di una appendicectomia. Gli antibiotici perdono ulteriore efficacia nel caso vi sia la presenza di un fecaloma.\nLa somministrazione di antibiotici \u00e8 comunque raccomandata per prevenire potenziali complicanze postoperatorie nelle procedure di appendicectomia in emergenza e devono essere assunti prima, durante o dopo l'intervento chirurgico. Nella fase diagnostica e poi in quella preparatoria all'intervento il paziente pu\u00f2 essere trattato con terapia infusionale, con antibiotici, eventualmente posizionando un sondino naso-gastrico.\nGestione del dolore.\nL'assunzione di farmaci antinfiammatori e, soprattutto, antidolorifici (come i FANS o il paracetamolo) non sembra influenzare l'accuratezza della diagnosi clinica di appendicite e pertanto dovrebbero essere somministrati nelle prime fasi della cura del paziente. Storicamente, vi erano preoccupazioni tra alcuni chirurghi sul fatto che gli analgesici potessero influenzare l'esame clinico nei bambini, e alcuni raccomandarono che non venissero somministrati finch\u00e9 il chirurgo non fosse stato in grado di esaminare il paziente.\nIntervento chirurgico.\nL'appendicectomia (dal greco \"\u1f10\u03ba\u03c4\u03cc\"\u03c2: fuori e \"\u03c4\u03ad\u03bc\u03bd\u03c9\": tagliare) eseguita nella prima fase dell'infezione si risolve in un intervento semplice e rapido con brevi tempi di degenza e costi sanitari e sociali contenuti. Viceversa la presenza di un piastrone, di un ascesso o di una peritonite rendono l'atto operatorio molto pi\u00f9 indaginoso, rischioso e gravato da numerose complicazioni intra e post-operatorie.\nL'intervento pu\u00f2 essere eseguito con una tecnica tradizionale 'aperta' o con quella 'mini invasiva' pi\u00f9 recente.\nAppendicectomia a \"cielo aperto\".\nPer oltre un secolo, la laparotomia (appendicectomia a \"cielo aperto\") \u00e8 stato il trattamento standard per trattare l'appendicite acuta. Questa procedura consiste nella rimozione dell'appendice infetta attraverso una singola grande incisione effettuata nell'area inferiore destra dell'addome, in genere lunga dai 51 ai 76\u00a0mm.\nNel corso di un'appendicectomia aperta, il paziente viene posto sotto anestesia generale al fine di mantenere i muscoli completamente rilassati e tenerlo in stato di incoscienza. L'incisione viene pratica nell'addome inferiore destro, alcuni centimetri sopra l'osso iliaco. Quando, grazie all'incisione, viene aperta la cavit\u00e0 dell'addome e l'appendice pu\u00f2 essere identificata, il chirurgo rimuove il tessuto infetto e recide l'appendice non prima di aver effettuato un'attenta ispezione dell'area infetta ed essersi assicurato che non vi siano segni che i tessuti circostanti siano danneggiati o infetti. In caso che ci si trovasse davanti ad un'appendicite complicata che richiede un'appendicectomia di emergenza aperta, pu\u00f2 essere inserito un drenaggio addominale, aumentando tuttavia di conseguenza la degenza ospedaliera. Fatto ci\u00f2 il chirurgo inizier\u00e0 a chiudere l'incisione. Ci\u00f2 significa cucire i muscoli e utilizzare graffette chirurgiche o punti per chiudere la cute. Per prevenire infezioni, l'incisione \u00e8 coperta con una benda sterile o un adesivo chirurgico.\nAppendicectomia laparoscopica.\nIntrodotto nel 1983, l'appendicectomia laparoscopica \u00e8 diventata un intervento sempre pi\u00f9 diffuso per risolvere l'appendicite acuta. Questa procedura chirurgica consiste nel praticare, da tre a quattro, incisioni nell'addome, ciascuna della lunghezza variabile dai 6,4 a 12,7\u00a0mm. Successivamente viene inserito uno speciale strumento chirurgico, chiamato laparoscopio, in una delle incisioni. Il laparoscopio \u00e8 collegato a un monitor ed \u00e8 progettato per aiutare il chirurgo a ispezionare l'area infetta nell'addome. Le altre due incisioni vengono utilizzare per la rimozione dell'appendice, grazie all'introduzione di strumenti chirurgici. La chirurgia laparoscopica richiede un'anestesia generale e pu\u00f2 durare fino a due ore. L'appendicectomia laparoscopica presenta diversi vantaggi rispetto all'appendicectomia \"a cielo aperto\", tra cui un recupero post-operatorio pi\u00f9 breve e meno doloroso e una minore percentuale di infezioni superficiali del sito chirurgico. Tuttavia, l'occorrenza di un ascesso intra-addominale \u00e8 quasi tre volte pi\u00f9 prevalente nell'appendicectomia laparoscopica rispetto all'appendicectomia aperta.\nAppendicite cronica.\nL'appendicite cronica, in quanto entit\u00e0 nosologica, pone alcuni problemi di carattere eziopatogenetico e clinico essendo viceversa definita sotto l'aspetto anatomo-patologico. Sono state ipotizzati due tipi di appendicite cronica:\nI dubbi sotto l'aspetto clinico nascono dal fatto che la sintomatologia delle due forme \u00e8 sovrapponibile: dolore localizzato alla fossa ileo-cecale, nausea, anoressia e pone la stessa indicazione chirurgica urgente. Davanti a un quadro simile \u00e8 difficile stabilire se si tratti di una recidiva di un episodio acuto o della cronicizzazione di un'infiammazione precedente e solo l'esame istologico \u00e8 in grado di dirimere il dubbio.\nAvendo messo in relazione i dati forniti dall'istologia con i quadri clinici osservati nei pazienti operati alcuni Autori hanno ritenuto di affermare che l'appendicite cronica ha una sua precisa connotazione anche clinica (oltre che anatomo-patologica), per altri invece non \u00e8 cos\u00ec perch\u00e9 non ravvisano una peculiarit\u00e0 della sintomatologia cronica rispetto a quella acuta.\nAncora maggiori perplessit\u00e0 suscitano le ipotesi di ricondurre a una patologia appendicolare cronica sintomatologie prolungate nel tempo, vaghe e mal definite. Anzi sono proprio queste che devono imporre un'attenta valutazione diagnostica differenziale prima che venga presa la decisione di procedere a un'appendicectomia.\nPrognosi.\nLa maggior parte delle persone con appendicite guarisce facilmente dopo l'intervento chirurgico, ma possono verificarsi complicanze se l'operazione viene ritardata o se si verifica una peritonite. Il tempo di recupero dipende dall'et\u00e0, dalle condizioni generali, dalle complicanze e da altre circostanze, compresa la quantit\u00e0 di assunzione di bevande alcoliche, ma solitamente \u00e8 compresa tra i 10 e i 28 giorni. Per i bambini piccoli (circa 10 anni), il recupero dura solitamente tre settimane.\nLa possibilit\u00e0 di incorrere in una peritonite, \u00e8 la ragione per cui si procede con una rapida valutazione e trattamento. Le persone con sospetta appendicite potrebbero dover essere sottoposte a un'evacuazione medica, se si trovano in luoghi dove non hanno una pronta disponibilit\u00e0 delle strutture adeguate. Occasionalmente sono state eseguite appendicectomie in condizioni di emergenza (ad esempio, non in un ospedale adeguato), quando una tempestiva evacuazione medica non era possibile.\nL'appendicite acuta tipica risponde rapidamente all'appendicectomia e occasionalmente si risolve spontaneamente. Se l'appendicite si risolve spontaneamente, rimane controverso se debba essere eseguita un'appendicectomia al fine di prevenire un episodio ricorrente di appendicite. L'appendicite atipica (associata ad appendicite suppurativa) \u00e8 pi\u00f9 difficile da diagnosticare ed \u00e8 pi\u00f9 conforme a sviluppare complicanze, anche se operata precocemente. In entrambe le condizioni, una pronta diagnosi e l'esecuzione di un'appendicectomia, producono i migliori risultati con il pieno recupero, ottenuto solitamente in due o quattro settimane. La mortalit\u00e0 e le gravi complicanze sono inusuali, ma si verificano, specialmente se persiste la peritonite e non viene adeguatamente trattata.\nUna complicazione insolita di un'appendicectomia \u00e8 l'appendicite del moncone residuo. Questa condizione consiste nell'infiammazione del moncone appendicolare rimanente a seguito di un'appendicectomia incompleta. L'appendicite del moncone pu\u00f2 verificarsi mesi o anni dopo la prima appendicectomia e pu\u00f2 essere identificata grazie alle tecniche di imaging biomedico, come l'ecografia."}
{"id": "2183922", "revid": "834", "url": "https://it.wikipedia.org/wiki?curid=2183922", "title": "Enigma (romanzo 1973)", "text": ""}
{"id": "2183925", "revid": "834", "url": "https://it.wikipedia.org/wiki?curid=2183925", "title": "Enigma (romanzo 1995)", "text": ""}
{"id": "2183928", "revid": "125734435", "url": "https://it.wikipedia.org/wiki?curid=2183928", "title": "Everyday (video)", "text": "Noah takes a photo of himself every day for 6 years (in italiano \"Noah si scatta una foto, ogni giorno, per sei anni\"), noto semplicemente come Everyday (in italiano \"Ogni giorno\"), \u00e8 un video virale prodotto dal fotografo statunitense Noah Kalina e pubblicato su Vimeo e YouTube nell'agosto del 2006.\nIl video, della durata di cinque minuti e quarantacinque secondi, \u00e8 composto da una successione di fotografie del volto di Kalina realizzate quotidianamente da lui stesso ed inserite in ordine cronologico; gli scatti coprono un periodo di tempo di circa sei anni e mezzo (dall'11 gennaio 2000 al 31 luglio 2006).\nNel corso degli anni, Kalina ha realizzato altri due video di aggiornamento che, oltre alle fotografie del video originale, presentano ulteriori scatti fino al momento della loro pubblicazione: il primo \u00e8 uscito nel settembre del 2012, mentre il secondo nel gennaio del 2020; quest'ultimo, quindi, copre un periodo di tempo di vent'anni esatti (dall'11 gennaio 2000 all'11 gennaio 2020).\nNoah Kalina.\nNoah Kalina, nato il 4 luglio 1980 a Centerport (New York), attualmente vive nella cittadina di Williamsburg (New York).\nIn giovent\u00f9 ha frequentato l'Harborfields High School e si \u00e8 laureato presso la School of Visual Arts di Manhattan (New York).\nVideo.\nNoah Kalina scatt\u00f2 la sua prima fotografia l'11 gennaio 2000, all'et\u00e0 di diciannove anni, e caric\u00f2 il video su Vimeo l'8 agosto 2006 e su YouTube il 27 agosto 2006. Il video mostra le fotografie in ordine cronologico, ad una velocit\u00e0 di sei frame al secondo, il tutto accompagnato da un brano per pianoforte composto da Carly Comando; per tutta la successione delle foto, il viso di Kalina rimane al centro del video con una espressione apatica, senza esprimere alcun sentimento mentre lo sfondo cambia diverse volte a seconda di dove si trovava nel momento dello scatto.\nAd oggi, il video conta quasi trenta milioni di visualizzazioni su YouTube.\nCultura di massa.\nEveryday venne incluso in un capitolo del \"Web Junk 20\", del canale satellitare VH1, e nello spot del programma \"Roadrunner\" della televisione via cavo della Time Warner. William A. Ewing, direttore del Mus\u00e9e de l'Elys\u00e9e disse, per mezzo di un articolo sul \"New York Times\" \"Il video di Noah rappresenta un fenomeno amplificato non solo in quello che ha prodotto e nel modo in cui lo ha fatto, ma come ha commosso tanta gente. Non esiste niente di simile nella storia della fotografia\"\nL'intenzione iniziale di Kalina con \"Everyday\" era quella di fare un progetto fotografico, per\u00f2 la visione di un video di Ahree Lee che consisteva in una successione di ritratti dell'artista in un periodo di tempo lo spinse a creare un'opera analoga. Mont\u00f2 le sue fotografie in un video e lo caric\u00f2 su YouTube. La musica fu composta appositamente da Carly Comando per il video di Kalina, i quali al tempo formavano una coppia.\nNel dicembre del 2006 Kalina pubblic\u00f2 ventuno fotografie su Flickr, posando con alcune celebrit\u00e0 nordamericane come Paris Hilton, Lance Bass, David Hasselhoff e Jenna Jameson. Il network televisivo \"VH1\" lo invit\u00f2 a partecipare tra le vallette nella cerimonia del \"VH1 Big in '06 Awards\"; nel corso della trasmissione vennero mostrate diverse fotografie prima e dopo le interruzioni pubblicitarie.\nNel nono episodio della diciannovesima stagione de \"I Simpson\" (\"Se mi ubriachi cancello i Simpson\") \u00e8 presente una parodia di \"Everyday\", in cui i trentanove anni della vita di Homer Simpson appaiono con la stessa colonna sonora del video di Kalina. Lo sketch termina con la tipica schermata di YouTube nella quale vengono mostrati i video correlati."}
{"id": "2183930", "revid": "363629", "url": "https://it.wikipedia.org/wiki?curid=2183930", "title": "Gerontology Research Group", "text": "Il Gerontology Research Group (GRG) \u00e8 un gruppo di persone volontarie che si occupa di effettuare ricerche documentali allo scopo di verificare l'et\u00e0 di persone di et\u00e0 superiore ai 110 anni (supercentenari).\nStoria.\nIl gruppo \u00e8 stato fondato il 7 marzo 1992 da L. Stephen Coles, tesoriere e direttore della \"Fondazione di Ricerca dei Supercentenari\", e da Steven M. Kaye. Il suo scopo \u00e8 contribuire all'. Tra il 1998 e il 1999 \u00e8 stata creata una commissione apposita per verificare quali siano le persone pi\u00f9 anziane viventi sul pianeta.\nL'organizzazione ha verificato i casi di una , per la maggior parte donne.\nIl \"Guinness dei primati\" utilizza il GRG come fonte per le persone pi\u00f9 longeve viventi al mondo, mediante i loro certificati di nascita e di matrimonio.\nIl \"New York Times\" ha scritto che il GRG \u00e8 \"un'autorit\u00e0 in materia\" di convalidazione dei record dei supercentenari."}
{"id": "2183935", "revid": "124166061", "url": "https://it.wikipedia.org/wiki?curid=2183935", "title": "Lamberto Bava", "text": "Biografia.\nDa generazioni la sua famiglia viveva nell'ambiente del cinema e in special modo nella regia: il nonno, Eugenio Bava, fu operatore e direttore della fotografia mentre il padre, Mario Bava, \u00e8 stato uno dei registi cardine del cinema dell'orrore italiano e ha largamente influenzato l'evoluzione del genere all'estero. Gli inizi di Lamberto consistettero nell'assistere il padre nel 1965. Durante le riprese del film \"Schock\" del 1977 il padre gli permise di dirigere alcune scene. Il lavoro congiunto continu\u00f2 nel 1978 con una vera e propria co-regia ne \"La Venere d'Ille\", un film per la televisione facente parte della serie \"I giochi del diavolo\".\nNel 1979 ci fu la svolta che permise al figlio di lavorare da solo nel film \"Macabro\", la cui programmazione nelle sale italiane avvenne due mesi prima della morte del padre. Il 1980 fu l'inizio della collaborazione nei film di Dario Argento, che conflu\u00ec nella realizzazione di \"D\u00e8moni\" e \"D\u00e8moni 2... L'incubo ritorna\". Sempre per lo stesso regista, fece da assistente regista nel film \"Tenebre\". Nel 1983 dirige il thriller \"La casa con la scala nel buio\" prodotto da Luciano Martino e interpretato da un giovane Andrea Occhipinti.\nDel 1984 sono invece il film d'azione \"Blastfighter\" e l'horror fantascientifico \"Shark - Rosso nell'oceano\", quest'ultimo su soggetto di Luigi Cozzi; in entrambi si firma con lo pseudonimo di John Old Jr. Nel 1986 realizza il film \"Morirai a mezzanotte\", prodotto da Reteitalia, inizialmente pensato per la televisione poi distribuito nei Cinema. L'anno successivo, nel 1987, dirige il thriller erotico \"Le foto di Gioia\" che, interpretato da Serena Grandi, riscuote un buon successo di pubblico.\nDal 1987 si dedic\u00f2 all'horror televisivo dirigendo due miniserie TV. La prima datata 1988, dal titolo \"Brivido giallo\", comprendeva quattro capitoli: \"A cena col vampiro\", \"Una notte al cimitero\", \"Per sempre\" e \"La casa dell'orco\". A questa fece seguito una seconda, chiamata \"Alta tensione\", composta da altre quattro produzioni: \"Il maestro del terrore\", \"Il gioko\", \"L'uomo che non voleva morire\" (tratto da un racconto di Giorgio Scerbanenco) e \"Testimone oculare\". Sempre in questo periodo dirige i primi sei episodi della serie televisiva \"Turno di notte\", ideata e supervisionata da Dario Argento per il programma televisivo \"Giallo\" di Enzo Tortora.\nDel 1989 \u00e8 invece il remake \"La maschera del demonio\", un omaggio all'omonimo film del padre, realizzato per una coproduzione televisiva internazionale chiamata \"Sabbath\", composta da sei film, che fin\u00ec per essere distribuito anche nei cinema all'estero. Nel 1992 dirige il film \"Body Puzzle\".\nIn seguito ha curato la rubrica \"I nocturniani\" del mensile \"Nocturno\".\nHa diretto e prodotto inoltre la serie fantasy \"Fantaghir\u00f2\", composta da cinque film televisivi. \nAltre miniserie televisive fantasy realizzate da Lamberto Bava sono: \"Desideria e l'anello del drago\" (1995), \"Sorellina e il principe del sogno\" (1996) e \"La principessa e il povero\" (1997), nelle quali recitano volti noti del piccolo schermo come Anna Falchi, Raz Degan, Lorenzo Crespi e Valeria Marini insieme ad attori veterani come Franco Nero, Christopher Lee e Max von Sydow. \nCome produttore nel 1998 realizza con la \"ANFRI\" insieme a Andrea Piazzesi, per Rai 1, la miniserie televisiva L'elefante bianco diretta da Gianfranco Albano tratta dal romanzo \"La citt\u00e0 del re lebbroso\" di Emilio Salgari. Nel 1999 realizza la miniserie d'avventura \"Caraibi\", interpretata da Mario Adorf e Remo Girone; mentre nel 2000 realizza la miniserie poliziesca \"L'impero\" con Claudio Amendola e Claudia Koll. \nNel 2002 cura la riedizione in DVD per \"Raro Video\" di \"Cani arrabbiati\", film girato dal padre Mario Bava nel 1974 ma mai distribuito a causa del fallimento della casa di produzione. Sulla base della sceneggiatura originale rimonta il film, con alcune scene aggiunte, nuovo doppiaggio, nuove musiche, affinch\u00e9 la realizzazione si presentasse la pi\u00f9 vicina possibile al volere del padre. Il film \u00e8 distribuito col titolo \"Kidnapped - Cani arrabbiati\".\nNel 2006 torna dietro la macchina da presa realizzando due film: \"Ghost Son\" e \"The Torturer\", che esce direttamente in DVD. Nel 2010 \u00e8 ritornato in TV sulle reti Mediaset, dirigendo tre film che fanno parte del ciclo \"Sei passi nel giallo\". Il primo episodio, \"Vite in ostaggio\", viene presentato nel luglio 2010 al Romafictionfest.\nNel 2014 ha esordito come scrittore pubblicando il romanzo horror \"Solo per noi vampiri\". Nel 2018 torna alla regia col film \"Twins\" interpretato da G\u00e9rard Depardieu. Nel 2018 \u00e8 stato realizzato il documentario \"Bava Puzzle il cinema fantastico di Lamberto Bava\" diretto da Daniele Ceccarini e Paola Settimini, che ripercorre la sua carriera attraverso le testimonianze di amici e collaboratori. Nel 2020 esce per Cut-up Edizioni il suo secondo romanzo \"Il terzo giorno\".\nNel 2021 ha ricevuto il premio alla carriera all'Heroes International Film Festival di Roma."}
{"id": "2183937", "revid": "123873236", "url": "https://it.wikipedia.org/wiki?curid=2183937", "title": "Port-royal", "text": "I port-royal sono un gruppo musicale italiano, originario di Genova, che appartiene alla scena elettronica, IDM, ambient, dance e post-rock.\nIl gruppo \u00e8 stato formato nel 2000 da Attilio Bruzzone (chitarra e tastiere) ed Ettore Di Roberto (pianoforte e tastiere). In seguito si sono aggiunti Michele Di Roberto (batteria), Emilio Pozzolini (campionatore), Giulio Corona (basso) e Sieva Diamantakos (visuals e video).\nStile.\nLa loro musica \u00e8 principalmente strumentale ed \u00e8 caratterizzata da sonorit\u00e0 sognanti che guardano di buon occhio le sperimentazioni elettroniche e coniugano diversi generi quali ambient, dance e shoegaze.\nStoria.\nNel luglio del 2000, durante una noiosa festa nella riviera genovese, Attilio ed Ettore, amici d'infanzia, decisero di formare un gruppo musicale insieme. Nelle prime sessioni casalinghe (da Ettore), il neonato duo scrisse i primi pezzi, utilizzando di proposito pianoforte e chitarra acustica, e li registr\u00f2 con un registratore cassette TASCAM. Poco dopo, Michele, fratello minore di Ettore, si un\u00ec al progetto alla batteria, aiutando a trovare il nome della band. Le nuove sessioni (stavolta con batteria, chitarra elettrica e synth) si effettuarono nella cosiddetta \"Saletta\", una cantina nel centro storico genovese, che il gruppo condivideva con un altro ensemble del capoluogo ligure. Nell'autunno/inverno 2000-2001, la band compose molte delle canzoni poi destinate a confluire, anche radicalmente mutate, nei successivi lavori. A febbraio del 2001 la line-up si complet\u00f2 con l'arrivo di Emilio Pozzolini, amico e compagno di liceo di Michele, che assunse il ruolo di secondo tastierista e \"uomo del campionatore\". Tutti i port-royal ivi menzionati hanno frequentato la stessa scuola superiore: il Liceo classico Cristoforo Colombo di Genova.\nLa prima prova artistica del gruppo \u00e8 rappresentata dall'EP \"Kraken\" (2002), costituito da quattro brani i cui titoli sono quasi esclusivamente in tedesco, testimonianza di alcune influenze filosofiche di Attilio a quei tempi. Una canzone \u00e8 espressamente dedicata a Regine Olsen, la fidanzata per un anno del filosofo danese Kierkegaard. Il debutto sulla lunga distanza avviene invece con \"Flares\" (2005), uscito per l'etichetta britannica Resonant. Il disco, che racchiude il lavoro di oltre due anni (febbraio 2002-novembre 2004), disegna atmosfere sognanti e avvolgenti e pu\u00f2 essere suddiviso in tre parti: la prima elettronica, la seconda psichedelica e la terza ambient. Tuttavia, \u00e8 difficile etichettare con esattezza l'album data la sua complessit\u00e0 e ricchezza.\nNei due anni seguenti il gruppo si cimenta in diverse esperienze e collaborazioni, soprattutto internazionali, data la natura internazionale del progetto sin dal principio. Segue un EP, uscito per l'etichetta canadese Chat Blanc ed intitolato \"Honv\u00e9d\", che comprende anche remix di due brani tratti da \"Flares\". L'EP anticipa di pochissimo il secondo album del gruppo, ossia \"Afraid to Dance\" (2007), in cui si accentua la componente elettronica grazie all'uso pi\u00f9 massiccio di synth e campionatore.\nEsattamente un anno dopo, il gruppo genovese, dopo aver affidato i brani di \"Flares\" ad artisti di origini ed estrazione diversa, pubblica un nuovo album, \"Flared Up\" (2008), una raccolta di remix dell'album di debutto. Tra i musicisti coinvolti in questo progetto vi sono, tra gli altri, Dialect, Stafraenn H\u00e1kon e Ulrich Schnauss. Pochi mesi dopo esce in edizione limitata (500 copie) uno split realizzato con il musicista greco Absent Without Leave (soprannome di George Mastrokostas) ed intitolato \"Magnitogorsk\" (2008). Il lavoro contiene otto tracce (4 per gruppo) tra inediti e remix. Il titolo del disco \u00e8 riferito a Magnitogorsk (\"citt\u00e0 della montagna magnetica\"), a testimonianza del profondo legame dei port-royal con l'ex Unione Sovietica.\nNel 2009 \u00e8 la volta del terzo lavoro di grande respiro, \"Dying in Time\", in cui i port-royal invertono leggermente la rotta, accostandosi a sonorit\u00e0 pi\u00f9 ballabili, con ritmi pi\u00f9 serrati e bassi pi\u00f9 profondi. Contestualmente realizzano l'EP \"Afterglow\", che viene pubblicato nel 2010 dalla canadese Sang D'Encre Factory in vinile a tiratura limitata. L'EP consiste di quattro tracce accreditate anche a nome Millimetrik (nome d'arte di Pascal Asselin, musicista canadese amico del gruppo).\nPer celebrare il decennio di attivit\u00e0, nel 2011 il gruppo decide di pubblicare un doppio CD contenente materiale difficilmente reperibile (tra cui i vecchi EPs, alcuni inediti, pezzi sparsi comparsi in svariate compilation e i numerosi remix che la band genovese ha prodotto nel primo decennio di esistenza). Si tratta di \"\", equamente suddiviso tra pezzi originali e remix.\nA settembre 2012 i port-royal - dopo aver suonato, nei sei anni precedenti, in tutta Europa, nell'ex Unione Sovietica ed ex Jugoslavia - partono per il loro primo tour negli Stati Uniti, esibendosi in pi\u00f9 di una dozzina di concerti, nell'arco di tre settimane, nelle principali citt\u00e0 statunitensi.\nNel frattempo, mentre il gruppo lavora febbrilmente al nuovo album, Attilio Bruzzone pubblica con l'etichetta americana n5MD due album con il progetto parallelo Diamat (co-fondato assieme ad Andrea Zangrandi): \"Being is the Sum of Appearing\" (2013) e \"Being... Remixed\" (2014).\nIl nuovo album dei port-royal, \"Where Are You Now\", esce venerd\u00ec 2 ottobre 2015, sempre pubblicato dall'etichetta californiana n5MD. Venerd\u00ec 26 febbraio 2016 esce, ancora per n5MD, l'album di remix di \"Where Are You Now\", intitolato significativamente \"You Ware Nowhere - Remixes\", al quale hanno collaborato alcuni nomi di spicco della scena elettronica internazionale. A marzo 2020, in occasione del quindicesimo anniversario dell'uscita di \"Flares\", l'album \u00e8 stato ristampato in vinile (edizione rimasterizzata) sempre dalla n5MD."}
{"id": "2183938", "revid": "88740", "url": "https://it.wikipedia.org/wiki?curid=2183938", "title": "Endocardiosi", "text": "L'endocardiosi \u00e8 un processo distrofico degenerativo delle valvole cardiache e delle corde tendinee, caratterizzato da un ispessimento, accorciamento e arrotondamento dei loro margini. \nA livello istologico si pu\u00f2 notare la proliferazione di fibroblasti immaturi e un accumulo di glicosamminoglicani."}
{"id": "2183939", "revid": "1305772", "url": "https://it.wikipedia.org/wiki?curid=2183939", "title": "One Nation Underground", "text": ""}
{"id": "2183943", "revid": "287204", "url": "https://it.wikipedia.org/wiki?curid=2183943", "title": "Revolution Revolucion", "text": ""}
{"id": "2183948", "revid": "287204", "url": "https://it.wikipedia.org/wiki?curid=2183948", "title": "Loon (Bohol)", "text": "Loon \u00e8 una municipalit\u00e0 di Terza classe delle Filippine, situata nella Provincia di Bohol, nella Regione del Visayas Centrale.\nLoon \u00e8 formata da 67 baranggay:"}
{"id": "2183950", "revid": "661526", "url": "https://it.wikipedia.org/wiki?curid=2183950", "title": "Critica militante", "text": "La critica militante tratta tematiche e autori contemporanei.\nI critici militanti esprimono giudizi a caldo su opere nuove con articoli e saggi in riviste e giornali, e partecipando attivamente alla vita artistica e letteraria di un paese, anche schierandosi a favore di gruppi e correnti al fine di favorirne l'affermazione.\nLa critica militante si contrappone alla cosiddetta \"critica accademica\", la quale tratta invece prevalentemente temi e autori del passato allo scopo di fornirne una precisa definizione storica.\nQuesta distinzione \u00e8 per\u00f2 diventata negli ultimi decenni meno categorica poich\u00e9 molti critici accademici (ossia docenti universitari) si occupano sempre pi\u00f9 spesso dell'arte e della letteratura contemporanea, mentre i critici militanti tendono a inserirsi nel mondo accademico.\nTra i pi\u00f9 noti critici militanti italiani del Novecento si possono ricordare - oltre a Gianfranco Contini, che spazi\u00f2 dalla letteratura delle origini alla contemporaneit\u00e0 - Giuseppe Antonio Borgese, Giacomo Debenedetti, Giacomo Devoto, Alfredo Schiaffini, Eugenio Montale, Emilio Cecchi, Pietro Pancrazi, Sergio Solmi, Elio Vittorini, Italo Calvino, Franco Fortini, Geno Pampaloni, Carlo Bo, Giorgio Barberi Squarotti, Pietro Citati, Luigi Baldacci, Giuliano Gramigna, Paolo Milano, Giovanni Raboni, Angelo Guglielmi, Alfredo Giuliani."}
{"id": "2183953", "revid": "110157", "url": "https://it.wikipedia.org/wiki?curid=2183953", "title": "Federazione cestistica delle Isole Marshall", "text": "La Federazione cestistica delle Isole Marshall \u00e8 l'ente che controlla e organizza la pallacanestro nelle Isole Marshall.\nLa federazione controlla inoltre la nazionale di pallacanestro delle Isole Marshall. Ha sede ad Majuro e l'attuale presidente \u00e8 Thomas Heine.\n\u00c8 affiliata alla FIBA dal 1987 e organizza il campionato di pallacanestro delle Isole Marshall."}
{"id": "2183959", "revid": "287204", "url": "https://it.wikipedia.org/wiki?curid=2183959", "title": "Federazione cestistica degli Stati Federati di Micronesia", "text": "La Federazione cestistica degli Stati Federati di Micronesia \u00e8 l'ente che controlla e organizza la pallacanestro negli Stati Federati di Micronesia.\nLa federazione controlla inoltre la nazionale di pallacanestro degli Stati Federati di Micronesia. Ha sede ad Chuuk e l'attuale presidente \u00e8 Jim Tobin.\n\u00c8 affiliata alla FIBA dal 1986 e organizza il campionato di pallacanestro degli Stati Federati di Micronesia."}
{"id": "2183961", "revid": "729019", "url": "https://it.wikipedia.org/wiki?curid=2183961", "title": "Sebastiano Visconti Prasca", "text": "Biografia.\nNacque a Roma il 23 gennaio 1883, membro della nobile famiglia dei Visconti Prasca, patrizi di Alessandria.\nArruolatosi nel Regio Esercito inizi\u00f2 a frequentare la Regia Accademia Militare di Fanteria e Cavalleria di Modena da cui usc\u00ec con il grado di sottotenente assegnato all'arma di fanteria nel 1904. Prese parte alla guerra italo-turca, dove fu insignito della Medaglia di bronzo al valor militare e successivamente alla Grande Guerra, al termine della quale risultava insignito di una seconda Medaglia di bronzo al valor militare e della Croce al merito di guerra.\nPromosso tenente colonnello nel 1917, entr\u00f2 alla Scuola di guerra dell'esercito di Torino, al termine della quale prest\u00f2 servizio presso lo Stato maggiore. Nel gennaio 1920 and\u00f2 in Germania come membro della Commissione Inter-alleata per la Slesia Superiore, ma nel 1921 ritorn\u00f2 in Italia, assegnato al Ministero della Guerra, e nel 1922 entr\u00f2 nel Consiglio dell'Esercito.\nA partire dal marzo 1924 fu Addetto militare presso l'Ambasciata del Regno d'Italia a Belgrado per un periodo di sei anni, venendo richiamato in Patria nel 1930 in quanto accusato, neanche molto velatamente, dal governo jugoslavo di aver esercitato attivit\u00e0 spionistiche sul suolo nazionale. Ritornato per un breve periodo allo Stato maggiore, assunse il comando del 36\u00ba Reggimento fanteria e poi di quello della piazza militare di Bologna.\nNell'ottobre 1933 fu assegnato all'Ufficio del Capo di stato maggiore dell'esercito, generale Pietro Badoglio. Fu successivamente allontanato da tale incarico per decisione dello stesso Capo di stato maggiore, in quanto sospettato di avere rivelato un accordo segreto concluso tra lo stesso Badoglio e il generale francese Maurice Gamelin. Sempre considerato francofilo, ancora pochi mesi dopo lo scoppio della seconda guerra mondiale egli dichiarava che la sconfitta della Terzo Reich per opera dei Alleati era da considerarsi inevitabile.\nL'influenza sulla guerra d'Etiopia.\nIn quello stesso mese di ottobre pubblic\u00f2 un libro di strategia militare dal titolo, eloquente, di \"Guerra decisiva\" nella quale teorizzava una guerra lampo movimentista e rapida, che venne letto in anteprima dallo stesso Benito Mussolini. Al Duce il libro piacque moltissimo e non \u00e8 da escludere che tale volume abbia avuto un'influenza decisiva nelle vicende che portarono allo scoppio della guerra d'Etiopia.\nMussolini lo apprezzava moltissimo, sin da quando era addetto militare a Belgrado: gi\u00e0 nel 1931 l'ammirazione era tale che se ne trova un accenno in proposito nelle note dell'archivio del generale Pietro Gazzera. Nell'aprile del 1934, su incarico di Badoglio, esegu\u00ec una ricognizione in Eritrea e al suo ritorno scrisse una relazione che fu di aiuto nella stesura dei piani di invasione dell'Etiopia, che si sarebbero concretizzati l'anno successivo.\nNel mese di dicembre dello stesso anno divenne comandante del Corpo di spedizione italiano addetto al controllo della Saar nell'ambito di una decisione assunta dalla Lega delle Nazioni per supervisionare le elezioni amministrative che si tenevano in quella regione. Nel gennaio 1935 fu promosso al grado di generale di brigata, diventando Aiutante di campo onorario di S.M. il Re Vittorio Emanuele III. Nel settembre dello stesso anno assunse il comando della 5\u00aa Brigata fanteria \"Cosseria\", nel settembre 1937 fu promosso al grado di generale di divisione e nel mese di dicembre assunse il comando della 2\u00aa Divisione Celere \"Emanuele Filiberto Testa di Ferro\".\nFu per un breve periodo addetto militare a Parigi, dove segu\u00ec il rapido deterioramento delle relazioni bilaterali italo-francesi, avvenute subito dopo l'invasione della Cecoslovacchia da parte delle truppe tedesche. Dopo l'occupazione dell'Albania, avvenuta nell'aprile del 1939, rimase ancora a Parigi, ma fu richiamato in Patria alla fine dell'anno, assegnato alla Stato Maggiore Generale. Per un breve periodo fu comandante del III Corpo d'armata posizionato lungo il confine francese in previsione dell'entrata in guerra del Regno d'Italia a fianco della Germania.\nLa campagna di Grecia.\nIl 26 maggio, su raccomandazione del Ministro degli esteri Galeazzo Ciano e del Sottocapo di Stato maggiore generale Ubaldo Soddu, divenne Comandante in capo delle forze armate italiane presenti in Albania (Comando Superiore Truppe Albania), al posto del generale Carlo Geloso. Durante l'incontro di presentazione con Mussolini, avvenuto a Palazzo Venezia, non si parl\u00f2 di guerra contro la Grecia o la Jugoslavia. Al suo arrivo in Albania si trov\u00f2 al comando di un Corpo d'armata rinforzato, forte all'incirca di 100 000 uomini, comprendente cinque divisioni nonch\u00e9 unit\u00e0 ausiliarie e reparti albanesi pari all'incirca a ulteriori due divisioni.\nAppena insediatosi al posto di comando si adoper\u00f2 direttamente per la costituzione di alcune bande di irregolari albanesi, al comando di Xhafer Bey Ypi e Kazim Bey Kokuli. Il 1\u00ba giugno, pochi giorni prima dell'entrata in guerra dell'Italia, fu elevato al grado di generale di corpo d'armata. Nel mese di luglio Mussolini, spinto dal Ministro degli esteri Galeazzo Ciano, per controbilanciare la sconfitta di Graziani in Nord Africa e i successi ottenuti dalla Wehrmacht, prese la decisione di attaccare un paese neutrale, senza consultare l'alleato tedesco. Il Regno Ellenico fu il bersaglio scelto, perch\u00e9 considerato facile da conquistare, anche per via della valutazione da lui fatta sulla scarsa volont\u00e0 di combattere dei greci.\nLo Stato Maggiore Generale elabor\u00f2 un piano di invasione, denominato \"Esigenza G\" o \"Emergenza G\". Il piano iniziale delle operazioni fu studiato dal generale Geloso, su ordine di Mussolini, al suo rientro dall'Albania. Esso prevedeva l'utilizzo di 11 divisioni, due reggimenti di cavalleria e uno di granatieri, ma per la sua riuscita era previsto che l'esercito bulgaro attaccasse contemporaneamente in Tracia, distogliendo parte delle forze greche dal fronte dell'Epiro. Il successivo piano prevedeva l'uso di venti divisioni, con relativo supporto logistico, che dovevano trovarsi in Albania prima dell'inizio delle operazioni belliche. L'11 agosto fu convocato da Ciano a Roma, dove il ministro lo mise al corrente della decisione di invadere la Ciamuria e le isole Ioniche, ordinandogli di prepararsi a iniziare le operazioni entro la fine del mese.\nA Tirana egli lavor\u00f2 a lungo sulla stesura di un piano d'invasione della Grecia che richiedeva l'uso di quattro divisioni binarie, cio\u00e8 su due reggimenti, che avrebbero attaccato su un fronte lungo circa 60 miglia. Il giorno 14 Badoglio, informato del precedente incontro quando questo era ormai avvenuto, gli ordin\u00f2 di eseguire solo gli ordini provenienti dallo Stato Maggiore Generale.\nIl 13 ottobre fu presa la decisione ufficiale di attaccare la Grecia, comunicata da Mussolini a Badoglio durante una riunione al vertice a cui, oltre a lui, parteciparono Mussolini, Badoglio, Ciano e Francesco Jacomoni di San Savino, con data di inizio delle operazioni fissata per il giorno 26, poi posticipata al 28.\nIl giorno 28, ormai con la stagione invernale alle porte, le truppe italiane passarono all'offensiva su tutto l'aspro e infido territorio montuoso che costituiva il fronte dell'Epiro, incontrando nella marcia una debole resistenza tanto che egli telegraf\u00f2 a Roma che l'avanzamento stava procedendo a \"ritmo accelerato\". A causa delle pessime condizioni meteorologiche e dell'inizio dei contrattacchi lanciati dal Capo di stato maggiore dell'esercito greco Alexander Papagos, l'avanzata venne per\u00f2 sospesa l'8 novembre.\nL'esonero dal comando.\nMussolini, infuriato, lo esoner\u00f2 dal comando quello stesso giorno, sostituendolo con il generale Ubaldo Soddu, il quale, pressato anch'egli incessantemente dal dittatore, non riusc\u00ec nell'intento di ribaltare le sorti del conflitto e fu a sua volta sostituito, poco tempo dopo, direttamente dal nuovo Capo di stato maggiore generale Ugo Cavallero, che si trasfer\u00ec da Roma a Tirana per dirigere da l\u00ec la guerra sul fronte greco. Cavallero gli affid\u00f2 il comando della neocostituita 11\u00aa Armata che, sorta il 9 novembre per trasformazione del preesistente Comando Superiore Truppe Albania e forte dell'VIII e XXV Corpo d'armata (ex Corpo d'armata Ciamuria), era schierata nel settore sud; successivamente estese il proprio schieramento dal massiccio del Pindo al mar Jonio.\nQuando Soddu arriv\u00f2 in Albania ordin\u00f2 alle truppe di attestarsi definitivamente sulla difensiva, in quanto l'offensiva iniziale doveva considerarsi fallita. L'esercito italiano e pi\u00f9 in generale la politica estera fascista subirono, a causa del pesante insuccesso diplomatico e militare, un forte contraccolpo: il 4 dicembre le dimissioni presentate dal Capo di stato maggiore generale Maresciallo d'Italia Badoglio furono accettate da Mussolini, che lo sostitu\u00ec con il generale Cavallero. L'esonero di Visconti Prasca dal comando dell'11\u00aa Armata arriv\u00f2 gi\u00e0 il giorno 11 novembre, sostituito da Carlo Geloso, e nel mese di dicembre venne definitivamente posto in congedo. Pi\u00f9 volte, inutilmente, present\u00f2 appello contro tale decisione, ma non venne mai reintegrato in servizio.\nDopo l'armistizio dell'8 settembre 1943 si un\u00ec ai movimenti di Resistenza contro gli occupanti tedeschi, ma il 24 ottobre fu arrestato e successivamente condannato a morte. La sentenza venne commutata nella prigionia in Germania, dove fu internato nell'Offizierslager 64Z di Schocken (Pozna\u0144), da dove nell'aprile 1945 fu liberato assieme a molti altri ufficiali superiori dall'Armata Rossa. Durante tale periodo ebbe modo di assistere personalmente all'arrivo delle truppe sovietiche a Berlino.\nRientrato in Italia nell'ottobre dello stesso anno, pubblic\u00f2 un libro di memorie intitolato \"Ho aggredito la Grecia\" (Rizzoli, 1946), velleitario nel tentativo di auto-riabilitarsi e sminuire le sue responsabilit\u00e0 nella catastrofe greca dell'esercito italiano; ancora dopo la fine della guerra aveva, invano, chiesto al Presidente della Repubblica Luigi Einaudi di esaminare il suo ricorso contro la destituzione del 1940. Fu Gran Maestro del Capitolare Militare Ordine dei Cavalieri della Concordia. Dal 1951 fino alla sua morte fu Gran Maestro del Sovrano Militare Ordine di San Giorgio in Carinzia. Sposato con Angelica Zoppi, figlia del senatore Vittorio, si spense a Monte Porzio Catone, vicino a Roma, il 25 febbraio 1961."}
{"id": "2183963", "revid": "1543377", "url": "https://it.wikipedia.org/wiki?curid=2183963", "title": "Lago della Meja", "text": "Il lago della Meja \u00e8 un bacino alpino che si trova a 2455 metri di altezza nel comune di Canosio in valle Maira.\nCaratteristiche.\nAdagiato nella conca, ai piedi del Becco Nero, ha un'acqua color verde smeraldo dove si specchia la particolare Rocca omonima, creando immagini molto suggestive.\nCome raggiungerlo.\nDa Cuneo seguire indicazioni per Caraglio e quindi per Dronero.\nDa questa cittadina si imbocca la valle Maira e si superano gli abitati di San Damiano Macra, Macra e Stroppo sino ad arrivare a Ponte Marmora. Qui si svolta a sinistra e si prosegue verso Canosio sino ad arrivare a Preit (1540\u00a0m). Con la macchina si pu\u00f2 arrivare abbastanza agevolmente al Colle del Preit (2083\u00a0m), sin dove finisce la strada asfaltata (in prossimit\u00e0 di un agriturismo).\nAbbandonata l'automobile, dal colle del Preit, si segue sempre il segnavia giallo che dal Gias della Margherina abbandona la strada sterrata e per prati, va in direzione del lago della Meja."}
{"id": "2183965", "revid": "339392", "url": "https://it.wikipedia.org/wiki?curid=2183965", "title": "Detestandae feritatis", "text": ""}
{"id": "2183966", "revid": "287204", "url": "https://it.wikipedia.org/wiki?curid=2183966", "title": "Federazione cestistica di Nauru", "text": "La Federazione cestistica di Nauru \u00e8 l'ente che controlla e organizza la pallacanestro a Nauru.\nLa federazione controlla inoltre la nazionale di pallacanestro di Nauru e ha sede a Nauru.\n\u00c8 affiliata alla FIBA dal 1975 e organizza il campionato di pallacanestro di Nauru."}
{"id": "2183967", "revid": "228587", "url": "https://it.wikipedia.org/wiki?curid=2183967", "title": "Glass", "text": ""}
{"id": "2183968", "revid": "599013", "url": "https://it.wikipedia.org/wiki?curid=2183968", "title": "Sole\u00e1", "text": "Il termine spagnolo di sole\u00e1 (con l'accento acuto sulla \u00e1) pu\u00f2 riferirsi a:"}
{"id": "2183970", "revid": "339329", "url": "https://it.wikipedia.org/wiki?curid=2183970", "title": "Sole\u00e0", "text": ""}
{"id": "2183971", "revid": "110157", "url": "https://it.wikipedia.org/wiki?curid=2183971", "title": "Federazione cestistica della Nuova Caledonia", "text": "La Federazione cestistica della Nuova Caledonia \u00e8 l'ente che controlla e organizza la pallacanestro nella Nuova Caledonia.\nLa federazione controlla inoltre la nazionale di pallacanestro della Nuova Caledonia e ha sede a Numea.\n\u00c8 affiliata alla FIBA dal 1974 e organizza il campionato di pallacanestro della Nuova Caledonia."}
{"id": "2183976", "revid": "15756", "url": "https://it.wikipedia.org/wiki?curid=2183976", "title": "Fiat AS.6", "text": "Il Fiat AS.6 era un motore aeronautico da competizione derivato dal Fiat AS.5, composto da 2 motori V12 montati coassiali e controrotanti fra loro che generano un 24 cilindri a V raffreddato a liquido, progettato dall'ingegner Tranquillo Zerbi per conto dall'azienda italiana Fiat Aviazione negli anni trenta. Messo a punto successivamente dall'ingegner Armando Palanca, il quale permise di raggiungere la massima potenza in totale affidabile sicurezza.\nRealizzato specificatamente per equipaggiare l'idrocorsa Macchi-Castoldi M.C.72 destinato a partecipare alla Coppa Schneider detiene il record di velocit\u00e0 per idrocorsa con motore a pistoni, Francesco Agello 23 ottobre 1934, e il primato di essere il motore sportivo a benzina pi\u00f9 potente mai realizzato in Italia. L'Aeronautica Militare, in vista dei festeggiamenti per il 100\u00b0 anniversario (28 marzo 2023 - 28 marzo 2024), ha stipulato un contratto con l'associazione \"Il Magnete\" per poterlo revisionare e farlo tornare funzionante. Il motore \u00e8 stato consegnato il 25 ottobre 2021 all'Associazione e preso in carico direttamente dal Presidente Leonardo Sordi il quale si occuper\u00e0 personalmente del delicato incarico.\nStoria.\nSviluppo.\nDopo la vittoria da parte degli idrocorsa britannici delle edizioni della Coppa Schneider del 1927 e 1929, la possibilit\u00e0 che gli inglesi conquistassero il trofeo era concreta e penalizzante nei confronti dell'industria aeronautica italiana e per il prestigio del regime fascista. Il ministero dell'aeronautica eman\u00f2 quindi una specifica per la realizzazione di un'idrocorsa ad elevatissime prestazioni da destinare all'edizione del 1931. Alla richiesta risposero l'Aeronautica Macchi, alla quale venne affidata la costruzione della cellula, e la Fiat Aviazione.\nLe specifiche che riguardavano la propulsione erano molto esigenti; il nuovo motore avrebbe dovuto erogare una potenza di , aumentabile in tempi brevi a , potenza che aument\u00f2 a dopo le messe a punto di Palanca ed un peso non superiore agli 840\u00a0kg ed un consumo specifico massimo di 250\u00a0g/CVh.\nPer risolvere il problema l'ingegner Tranquillo Zerbi, incaricato della sua progettazione, decise di sfruttare l'esperienza acquisita nella messa a punto del motore AS.5, un 12 cilindri a V realizzato per equipaggiare l'idrocorsa Fiat C.29. Il motore, arrivato al massimo sviluppo consentito, era impossibilitato a raggiungere le prestazioni del suo concorrente britannico, il Rolls-Royce R, che con i suoi equipaggiava il Supermarine S.6 per cui Zerbi escogit\u00f2 una soluzione inedita, l'abbinamento di due unit\u00e0 separate che complessivamente avrebbero erogato la potenza richiesta.\nParticolarit\u00e0.\nI 24 cilindri erano disposti a V, in due gruppi motore coassiali e controrotanti da 12 cilindri ciascuno, separati da una doppia camera intermedia che conteneva i ruotismi.\nI due gruppi di ruotismi erano meccanicamente indipendenti, ciascuno col proprio albero motore e riduttore a ingranaggi che azionava il proprio albero d'elica.\nI due alberi d'elica, coassiali e posizionati al centro della V dei cilindri, terminavano ciascuno col proprio mozzo, anch'essi ovviamente controrotanti."}
{"id": "2183978", "revid": "1718925", "url": "https://it.wikipedia.org/wiki?curid=2183978", "title": "Honda GY6", "text": "Il propulsore Honda GY6 \u00e8 un piccolo motore a quattro tempi a combustione interna, sviluppato dalla Honda Motor Company. Il GY6 \u00e8 comunemente utilizzato per alimentare vari tipi di piccoli veicoli, compresi ATV e scooter.\nLa Honda ha perfezionato il progetto negli anni ottanta creando un motore monocilindrico 4 tempi, raffreddato ad aria o anche ad aria/olio, con distribuzione a due valvole. Il GY6 ha una trasmissione a CVT.\n\u00c8 stato originariamente costruito in varie cilindrate da 50, 125 e 150 cm\u00b3. Honda non utilizza pi\u00f9 questo motore sui suoi scooter, ma aziende cinesi, coreane e taiwanesi producono ancora questo blocco motore poich\u00e9 ha discrete prestazioni, facilit\u00e0 di costruzione e bassi costi di gestione. Tra gli esempi d'uso quello della Kymco sul suo Agility o sul Super 8."}
{"id": "2183982", "revid": "110157", "url": "https://it.wikipedia.org/wiki?curid=2183982", "title": "Federazione cestistica della Nuova Zelanda", "text": "La Federazione cestistica della Nuova Zelanda \u00e8 l'ente che controlla e organizza la pallacanestro in Nuova Zelanda.\nLa federazione controlla inoltre la nazionale di pallacanestro della Nuova Zelanda. Ha sede a Wellington e l'attuale presidente \u00e8 Barbara Wheadon.\n\u00c8 affiliata alla FIBA dal 1951 e organizza il National Basketball League."}
{"id": "2183996", "revid": "228587", "url": "https://it.wikipedia.org/wiki?curid=2183996", "title": "Colony", "text": ""}
{"id": "2183997", "revid": "2018934", "url": "https://it.wikipedia.org/wiki?curid=2183997", "title": "Valle del Pelago", "text": "La Valle del Pelago \u00e8 una valle dell'Appennino Modenese corrispondente al corso del Rio Perticara e parte del Torrente Scoltenna, dal paese di Sant'Annapelago alla sede comunale di Pievepelago. Presenta nel suo alto corso versanti a \"V\" tipicamente appenninici, per poi allargarsi e ridursi notevolmente di pendenza nel tratto del Torrente Scoltenna, tanto che il corso d'acqua si divide in pi\u00f9 rami.\nCome raggiungerla.\nIl potenziamento delle arterie stradali (la valle \u00e8 attraversata dalla Strada statale 12 dell'Abetone e del Brennero) che ha avuto luogo in questi ultimi anni ha migliorato sensibilmente l'accesso alla valle sia da Modena che dalle provincie di Lucca e Pistoia.\nVie d'accesso:"}
{"id": "2183998", "revid": "599013", "url": "https://it.wikipedia.org/wiki?curid=2183998", "title": "Jamie Feick", "text": "Carriera.\nProveniente dall'ateneo di Michigan State e scelto nel 1996 dagli Charlotte Hornets trascorre sei anni nella NBA(con una piccola parentesi a Malaga) in cui si dimostra un ottimo rimbalzista mettendo a referto cifre straordinarie tra la fine degli anni novanta e l'inizio degli anni 2000 e dimostrando di avere un discreto tiro da tre per il ruolo in cui gioca. \u00c8 costretto a ritirarsi a neanche 27 anni nel 2001 a causa di un grave infortunio al tallone dopo aver speso le sue ultime stagioni nel New Jersey con la maglia dei Nets.\nHa un \"career high\" di 25 rimbalzi messo a referto nella stagione 1997-98.\nNel 1991 a 16 anni \u00e8 stato campione dello Stato con la scuola superiore"}
{"id": "2183999", "revid": "834", "url": "https://it.wikipedia.org/wiki?curid=2183999", "title": "Jeff Young (rugbista)", "text": "Insegnante di professione, milit\u00f2 nei club di Blaengarw, Harrogate, Bridgend e per i London Walsh. Nel corso della sua carriera sportiva ha giocato anche per gli East Wales, che ottennero un pareggio contro gli All Blacks nel 1967, e per i British and Irish Lions nel tour del 1968 in Sudafrica (giocando nel solo match d'esordio).\nFece il suo debutto internazionale con la maglia del Galles a Cardiff nel 1968 contro la Scozia, diventando subito titolare e giocando in 22 dei successivi 26 incontri della sua nazionale. \nFece parte della squadra che conquist\u00f2 il Grande Slam del 1971 e ha fatto la sua ultima apparizione internazionale contro la Francia a Parigi nel 1973, lasciando la maglia da titolare a Bobby Windsor.\nNel 1971 lasci\u00f2 l'insegnamento arruolandosi nella R.A.F., l'aviazione britannica, e diventando un Wing Commander.\nNel 1991 divenne primo direttore tecnico della Welsh Rugby Union ed in seguito ad Harrogate.\nPer i servizi resi al rugby ed alla RAF \u00e8 stato insignito del titolo di Ufficiale dell'Eccellentissimo Ordine dell'Impero Britannico (\"OBE\", Officer of the Order of the British Empire).\nMor\u00ec ad Harrogate nel mese di ottobre 2005 affetto dalla malattia di Alzheimer."}
{"id": "2184001", "revid": "729019", "url": "https://it.wikipedia.org/wiki?curid=2184001", "title": "Savoia-Marchetti S.64", "text": "Il Savoia-Marchetti S.64 era un monoplano da primato monomotore ad ala bassa realizzato dall'azienda italiana Savoia-Marchetti nel 1928 e divenuto celebre a seguito del conseguimento di diversi primati mondiali.\nCondotto da Arturo Ferrarin in coppia con Carlo Del Prete, divenne uno dei simboli dell'aeronautica e del progresso tecnologico italiano nei primi anni del regime fascista fino al tragico incidente di volo che cost\u00f2 la vita ad Umberto Maddalena, Fausto Cecconi e Giuseppe Da Monte.\nStoria del progetto.\nIl progetto del S.64 fu il frutto del felice incontro di due appassionati quali furono il suo progettista Alessandro Marchetti ed il pilota Arturo Ferrarin.\nL'idea di realizzare una macchina dedicata al raggiungimento di prestazioni eccezionali nei voli di lunga durata trov\u00f2 terreno fertile anche negli ambienti del Ministero dell'Aeronautica (di recente era stato nominato Sottosegretario di Stato Italo Balbo) e ben presto vennero attribuiti compiti specifici: alla Savoia-Marchetti venne affidata la realizzazione del velivolo, mentre la FIAT avrebbe approntato una specifica versione del suo V-12 A.22.\nLa Regia Aeronautica si accoll\u00f2 la realizzazione della pista di Montecelio, costruita inclinata in modo da agevolare le operazioni di decollo dell'aereo.\nL'ing. Marchetti termin\u00f2 l'opera nel marzo del 1928 ed il primo volo ebbe luogo il 3 aprile 1928, dalla base di Cameri.\nTecnica.\nMonoplano monomotore, l'S.64 era una realizzazione completamente originale, anche se si possono intravedere elementi di parentela con gli idrovolanti S.55 (nati dalla stessa \"matita\"): il posizionamento del propulsore (installato su di un castello sovrastante la cabina di pilotaggio) e la struttura a doppio trave di coda.\nLa struttura era realizzata quasi completamente in legno ad eccezione del carrello d'atterraggio e del castello motore. La cabina di pilotaggio, di forma ovoidale, era posizionata nella sezione centrale dell'ala ed aveva un disegno estremamente curato per garantire la massima aerodinamicit\u00e0. L'ingresso era possibile dai due sportelli a vetri anteriori, manovrabili anche dall'interno, che rendevano accessibili i due posti affiancati a doppio comando. Dietro il posto destro era ricavata una cuccetta a forma di tunnel, da impiegare nei turni di riposo durante i lunghi voli previsti, disposta longitudinalmente rispetto all'asse del velivolo.\nIl motore, progettato dall'ingegner Tranquillo Zerbi (all'epoca capo dell'Ufficio Studi Speciali della FIAT), era un 12 cilindri a V di 60\u00b0, dalla cilindrata di 54\u00a0000 cm\u00b3, derivato dall'A.22 e denominato \"A.22T\", capace di erogare normalmente 570 CV (419 kW) a 1\u00a0900 giri/min e che arrivava alla potenza massima 620 CV (456\u00a0kW) a 2\u00a0100 giri/min. Avvolto da una carenatura aerodinamica in duralluminio che conteneva anche il serbatoio dell'olio, era abbinato ad un'elica bipala in legno a passo fisso orientata all'indietro in posizione spingente. Quest'ultima venne sostituita nel modello successivo, l'S.64bis, con una dotata di pale in duralluminio a passo variabile.\nL'ala, unica e completamente a sbalzo, era di grandi dimensioni, sia in termini di apertura che di spessore. Realizzata completamente in legno, era costituita da un unico monoblocco a tre longheroni al cui interno erano alloggiati i 27 serbatoi di carburante (per una capacit\u00e0 complessiva di 7\u00a0000 litri) e l'impianto di raffreddamento del motore, caratterizzato da un radiatore di forma rettangolare posizionato sotto l'ala e rientrabile con un dispositivo di comando situato nel posto di pilotaggio.\nTutta la cellula era divisa in sezioni stagne per garantire possibilit\u00e0 di galleggiamento qualora si fossero rese necessarie manovre di ammaraggio in condizioni di emergenza.\nPrimati.\nDopo un'interminabile serie di prove e controlli, la mattina del 31 maggio 1928, prendeva avvio la prima avventura: il record del mondo su circuito chiuso.\nL'aereo, condotto da Ferrarin e Del Prete percorse per 51 volte il circuito compreso tra Torre Flavia ed il faro di Anzio, distanti poco pi\u00f9 di 74 km, atterrando alle 15,30 del 2 giugno dopo aver percorso un totale di 7\u00a0666,616\u00a0km in un tempo di 58 h e 37 min. Tale prestazione superava di quasi 5 ore il precedente primato di durata e di 3\u00a0000\u00a0km quello di distanza.\nQuesta prima impresa costituiva il banco di prova per il principale obiettivo del progetto: il volo dall'Italia al Brasile, per aggiudicarsi il record mondiale di volo in linea retta.\nLa macchina organizzativa si mise in moto fin dal giorno successivo, in quanto si voleva realizzare la trasvolata atlantica nei primi giorni di luglio, al fine di sfruttare la fase di luna piena prevista per quei giorni durante le ore notturne del volo.\nLa sera del 3 luglio 1928, alle ore 18 e 51, prese il via la delicata fase di decollo: appesantito dal carburante necessario per il tragitto, il S.64 aveva una velocit\u00e0 di salita di soli 0,25 metri al secondo, alla velocit\u00e0 di 180 km/h. In pratica erano necessari 3\u00a0km per raggiungere la quota di 15 metri!\nL'orario di partenza venne scelto al fine di raggiungere sia Gibilterra che, il giorno successivo, il Brasile con le luci del giorno.\nIl volo si present\u00f2 difficoltoso fin dalla prima notte quando, a causa di caldi venti africani, il rendimento del motore diminu\u00ec sensibilmente ed i due piloti decisero di modificare la rotta verso nord, alla ricerca di temperature meno elevate.\nAttraversando condizioni di cielo mutevole e variando di quota alla ricerca di correnti di coda, Ferrarin e Del Prete si accinsero a trascorrere la seconda notte in volo entrando nella fascia dei temporali equatoriali, decidendo di salire fino a 4\u00a0000\u00a0m di quota nel, vano, tentativo di risparmiare, al velivolo ed a s\u00e9 stessi, le sollecitazioni della burrasca.\nIl sopraggiungere del mattino (\u00e8 il 5 luglio) e l'avvistamento della costa brasiliana diedero conferma della precisione dei difficili calcoli notturni per il mantenimento della rotta e trasmisero nuovo vigore all'equipaggio che punt\u00f2 deciso in direzione di Bahia.\nAncora il maltempo procur\u00f2 l'ennesimo imprevisto e, stimando un residuo di carburante poco rassicurante, i due decisero di tornare sui propri passi per dirigersi verso Port Natal, dove contavano di atterrare sul campo di volo della Lat\u00e9co\u00e8re. Sempre pi\u00f9 preoccupati della riserva di carburante ed ostacolati dalla scarsa visibilit\u00e0, giunti a breve distanza dalla nuova meta, Ferrarin e Del Prete decisero di atterrare sulla spiaggia dove, dopo un breve rullaggio, le ruote del S.64 affondarono nella sabbia.\nL'aereo riport\u00f2 danni al carrello ed alla cabina di pilotaggio e nei serbatoi erano rimasti soltanto 15 litri di carburante, ma l'impresa era compiuta!\nIn pratica erano stati coperti 8\u00a0100\u00a0km, ma il record venne omologato in base alla distanza ortodromica tra Montecelio e Natal: 7\u00a0188\u00a0km.\nL'aereo, recuperato con estrema difficolt\u00e0 dopo l'atterraggio in spiaggia, non fu in grado di decollare da Natal a causa della pista non adeguata alle sue caratteristiche; venne trasportato a Rio de Janeiro via mare e donato al Brasile.\nI festeggiamenti di quei giorni ebbero un tragico epilogo: durante un volo dimostrativo (effettuato a bordo di un idrovolante Savoia-Marchetti S.62), in seguito al cedimento dell'ala Ferrarin e Del Prete precipitarono nelle acque antistanti Rio. Carlo Del Prete riport\u00f2 gravissime ferite alle gambe ed una dovette essergli amputata.\nIl 16 agosto 1928, in seguito all'aggravarsi delle condizioni, 5 giorni prima del suo 31\u00ba compleanno, Carlo Del Prete mor\u00ec.\nLa storia del S.64 prosegu\u00ec: equipaggiato con una nuova elica a passo variabile e con altre piccole modifiche secondarie, venne ribattezzato S.64bis: il 30 maggio 1930, al comando dei piloti Fausto Cecconi e Umberto Maddalena, super\u00f2 nuovamente il record di durata in circuito chiuso, volando per 8\u00a0188\u00a0km per un totale di 67 h 13 min.\nQuasi un anno dopo, il 19 marzo 1931, durante un volo di trasferimento l'aereo scomparve definitivamente in mare insieme ai piloti Cecconi e Maddalena ed al motorista Giuseppe Da Monte."}
{"id": "2184007", "revid": "767487", "url": "https://it.wikipedia.org/wiki?curid=2184007", "title": "Wine (vescovo)", "text": "Fu consacrato primo vescovo di Winchester nel 662 e venne trasferito alla cattedra di Londra nel 666. Potrebbe avere ricoperto nel frattempo anche la carica di vescovo di Dorchester.\nIl venerabile Beda riporta che Wine fu ordinato vescovo nel regno dei Franchi e che Cenwalh del Wessex lo abbia insediato a Winchester in seguito a disaccordi con Agilberto, vescovo di Dorchester. Lo stesso Wine fu costretto a lasciare dopo pochi anni la sede episcopale e a rifugiarsi presso Wulfhere, re di Mercia, che lo insedi\u00f2 a Londra dietro pagamento..\nNel 665, mentre era nel Wessex, Wine ordin\u00f2 Chad vescovo di Northumbria, atto che non rispettava il diritto canonico in quanto i due vescovi che compartecipavano all'ordinazione non erano stati riconosciuti come tali dalla Sede di Roma. Teodoro di Tarso, arcivescovo di Canterbury dal 669, potrebbe allora averlo sanzionato come gi\u00e0 fatto con Chad. Tuttavia, poich\u00e9 Beda non lo riporta nella lista dei miscredenti, \u00e8 possibile che Wine fosse morto prima dell'insediamento di Teodoro.\nPowicke pone la data di morte tra il 666 e il 675."}
{"id": "2184009", "revid": "30610", "url": "https://it.wikipedia.org/wiki?curid=2184009", "title": "Sergio Asenjo", "text": "Carriera.\nClub.\nReal Valladolid.\nComincia la carriera giovanissimo nelle giovanili del Real Valladolid, successivamente viene portato in prima squadra.\nAtl\u00e9tico Madrid e prestito al M\u00e0laga.\nDopo molte buone prestazioni viene preso per 5 milioni di euro dall'Atl\u00e9tico Madrid. Decide di prendere il numero 1. Parte titolare a inizio stagione, ma successivamente perde il posto.\nHa fatto parte delle Nazionali spagnole Under-17, Under-19, Under-20 e Under-21.\nIl 30 dicembre 2010 il portiere spagnolo passa in prestito fino alla fine della stagione al Malaga. \u00c8 poi tornato all'Atletico dal 2011 al 2013 non trovando molto spazio.\nVillareal.\nNell'estate 2013 si \u00e8 trasferito al Villarreal Club de F\u00fatbol.\nNazionale.\nHa fatto tutta la trafila della nazionale Spagnola prima di esordire con la nazionale maggiore nel 2016 in amichevole contro la Bosnia-Erzegovina.\nStatistiche.\nPresenze e reti nei club.\n\"Statistiche aggiornate all'11 agosto 2021.\""}
{"id": "2184010", "revid": "834", "url": "https://it.wikipedia.org/wiki?curid=2184010", "title": "A Crow Left of the Murder", "text": ""}
{"id": "2184015", "revid": "119922642", "url": "https://it.wikipedia.org/wiki?curid=2184015", "title": "Furio Diaz", "text": "Biografia.\nHa insegnato storia moderna all'Universit\u00e0 di Pisa e storia e storiografia dell'et\u00e0 moderna alla Scuola Normale Superiore di Pisa. Fratello di Laura Diaz, \u00e8 stato sindaco di Livorno dal 1944 al 1954.\nFu un intellettuale tra i pi\u00f9 brillanti del Pci, dal quale usc\u00ec nel 1957, in seguito ai fatti di Ungheria, insieme ad Antonio Giolitti, aderendo successivamente al Psi. Membro della direzione della \"Rivista storica italiana\" e del comitato scientifico della Fondazione Giangiacomo Feltrinelli.\nNel 1963 \u00e8 entrato all'Universit\u00e0 di Pisa come professore incaricato di storia moderna. Nel 1966 \u00e8 divenuto professore ordinario presso la Facolt\u00e0 di Scienze Politiche, dove \u00e8 stato direttore dell'Istituto di Scienze Politiche e dove ha insegnato storia moderna fino al 1975-1976. Dal 1968 ha affiancato a questo ruolo l'incarico di storia presso la Scuola Normale Superiore di Pisa. Nel 1983 ha ricevuto una borsa di studio Fulbright con cui ha insegnato presso la Brown University. \nI suoi interessi prevalenti abbracciano il Settecento francese e la Toscana lorenese. Il titolo di una sua raccolta, \"Per una storia illuministica\", suggerisce un ideale non solo storiografico. Dopo un lavoro sullo storicismo ed un lavoro su Voltaire storico, ha dato alle stampe \"Filosofia e politica nel Settecento francese\" e \"Francesco Maria Gianni. Dalla burocrazia alla politica sotto Pietro Leopoldo di Toscana\". Tra i suoi volumi merita una citazione anche \"L'incomprensione italiana della Rivoluzione francese\".\nDa segnalare, infine, il volume sulla Toscana medicea nell'ambito della \"Storia d'Italia\" Utet. Ha anche curato la traduzione italiana degli scritti di Diderot."}
{"id": "2184022", "revid": "6923", "url": "https://it.wikipedia.org/wiki?curid=2184022", "title": "Sole\u00e1 (metrica)", "text": "La sole\u00e1 (soledad in dialetto andaluso) \u00e8 una combinazione metrica propria della lirica popolare andalusa, composta di tre versi di arte menor (arte minore) ottonari con assonanza nel primo e nel terzo verso e senza rima di nessuna specie il secondo (8a, 8-, 8a). La si conosce anche con il nome di \"terzetto gallego\" o \"terzetto celta\". Intesa come composizione poetica, vertente sopra il tema della solitudine (\"soledad\") e il disinganno. Il plurale de sole\u00e1 \u00e8 \"soleares\".\nLa \"soleariya\" \u00e8 un derivato dalla sole\u00e1, nella quale il primo verso \u00e8 un hexas\u00edlabo e gli altri due endecasillabi. Come variante, la \"soleariya\" pu\u00f2 presentare la seguente struttura: un primo verso hexas\u00edlabo, un secondo verso di arte mayor di 10 fino a 12 sillabe, e un terzo verso hexas\u00edlabo. Nei due casi citati, la \"soleariya\" presenta la rima caratteristica della sole\u00e1, rimando i versi dispari in assonanza e lasciando il secondo libero. \nLa sole\u00e1 ha superato i limiti della letteratura popolare andalusa, incorporandosi all'opera di autori come Manuel Machado, il quale us\u00f2 \"soleares\" e \"soleariyas\" nel suo libro \"Cante hondo\" (1912).\nLa sole\u00e1 \u00e8 considerata come uno dei \"cantes grandes\" del genere flamenco."}
{"id": "2184023", "revid": "1318658", "url": "https://it.wikipedia.org/wiki?curid=2184023", "title": "Philip Marlowe", "text": "Philip Marlowe \u00e8 un personaggio fittizio creato da Raymond Chandler, considerato l\u2019archetipo delle storie di genere giallo \"hard boiled\". Apparso per la prima volta nel 1939 nel romanzo \"Il grande sonno\", ma gi\u00e0 protagonista in altri racconti pubblicati dallo stesso autore nella prima met\u00e0 degli anni 1930 con altri nomi, quali Mallory, Carmady e John Dalmas, in racconti pubblicati su alcune riviste tra cui \"Black Mask\" \u2013 giornale specializzato nei racconti gialli di tipo \"hard boiled\" e dove sono apparsi altri famosi detective come Sam Spade e storie come The Continental Op di Dashiell Hammett - e \"Dime Detective\".\nAlcuni di quei racconti sono stati poi ricombinati ed espansi fino a diventare romanzi con protagonista Marlowe, con un cosiddetto \"fix-up\" editoriale. Dopo aver adottato il nome definitivo del personaggio, Chandler prefer\u00ec mantenere i nomi originali dei protagonisti dei suoi precedenti racconti, anche quando fu pubblicata la sua antologia \"The Simple Art of Murder\".\nDotato di un occhio da detective tenace e con il vizio di bere, Marlowe \u00e8 molto contemplativo e filosofico, con la passione per gli scacchi e la poesia. Non ha paura di ferirsi fisicamente, ma non privilegia la violenza come metodo per regolare i conti. Di tempra morale salda, non si lascia incantare dalle solite \"femme fatale\" \u2013 quali Carmen Sternwood ne \"Il grande sonno\" \u2013 come \u00e8 consuetudine in questo genere di storie.\nIspirazione e sviluppo.\nRiguardo alle origini del personaggio di Marlowe, Chandler dichiar\u00f2: \u201cMarlowe \u00e8 nato dalle storie pulp. Egli non \u00e8 nessuno\u201d. Inizialmente avrebbe voluto chiamarlo Mallory, come il personaggio apparso nei racconti pubblicati su \"Black Mask\", ritenuti le anticipazioni di Marlowe e che rappresentarono per l'autore la svolta decisiva nella sua produzione letteraria, nel passaggio dai racconti ai romanzi.\nInoltre, l\u2019autore ha spiegato che il nome di Marlowe viene dal nome della residenza universitaria di cui faceva parte ai tempi in cui studiava al Dulwich College, dedicata allo scrittore elisabettiano Christopher Marlowe.\nBiografia.\nPhilip Marlowe \u00e8 protagonista di una serie di romanzi di Chandler, tra cui \"Il grande sonno\", \"Addio, mia amata\" e \"Il lungo addio\". L'autore non fornisce informazioni coerenti sulla storia del suo personaggio. In \"Il grande sonno\", ambientato nel 1936, il protagonista ha 33 anni, mentre ne \"Il lungo addio\" (ambientato 14 anni dopo) si dice che ne abbia 42 e in una lettera a D. J. Ibberson del 19 Aprile 1951 Chandler scrisse tra le varie cose che Marlowe sarebbe nato a Santa Rosa 38 anni prima.\nMarlowe ha studiato un paio di anni al college e ha fatto gavetta da investigatore presso un\u2019agenzia di assicurazione e all\u2019ufficio del procuratore distrettuale della contea di Los Angeles. Licenziato dall\u2019ufficio del procuratore per insubordinazione (o stando alle parole dello stesso Marlowe per \"risponde ai superiori\"), il primo investigatore dello stesso ufficio, Bernie Ohls, gli resta accanto come amico e informatore infiltrato nelle forze dell\u2019ordine.\nMarlowe \u00e8 alto 73 pollici e mezzo (187 cm) e pesa circa 190 libbre (86\u00a0kg). Abitava dapprima all'Hobart Arms, in Franklin Avenue vicino a North Kenmore Avenue (in \"Il grande sonno\"), poi si trasfer\u00ec al Bristol Hotel, dove rimase per circa dieci anni. Nel 1950 (in \"Il lungo addio\") era in affitto in una casa indipendente in Yucca Avenue e risiedeva ancora l\u00ec all'inizio del 1952 in \"Ancora una notte\", l'ultimo romanzo completo di Chandler su Marlowe.\nIl suo ufficio era all'inizio al settimo piano di un edificio senza nome, per poi spostarsi nell'appartamento 615 al sesto piano del Cahuenga Building sull'Hollywood Boulevard, vicino all'Ivar Avenue, nel marzo-aprile 1939 (data di \"Addio, mia amata\"). North Ivar Avenue \u00e8 tra North Cahuenga Boulevard verso ovest e Vine Street verso est. Il numero di telefono dell\u2019ufficio \u00e8 Glenview 7537, non c\u2019\u00e8 nessuna segretaria (per via del modo di vivere modesto di Marlowe) e non accetta di solito casi di divorzio.\nCome tutti i classici investigatori privati, Marlowe \u00e8 un eterno scapolo in tutti i romanzi, ma all\u2019inizio del racconto \"Poodle Springs\" dice di essersi appena sposato con Linda Loring, figlia del magnate della stampa Harlan Potter e con un divorzio alle spalle. Conosciuta in \"Il lungo addio\", nel quale passano una notte insieme, e in \"Ancora una notte\", in cui, dopo un anno e mezzo senza vedersi, lei lo chiama da Parigi per fargli la proposta: \"Ti sto chiedendo di sposarmi\".\nCaratteristiche.\nFrequenta abitualmente i bassifondi metropolitani, difende i deboli, \u00e8 solitario ed in perenne conflitto con l'ordine costituito. Duro di carattere, a prima vista egoista, si dedica in maniera indefessa al suo lavoro in cui si rivela preciso e puntiglioso. Il mondo in cui si muove sono gli Stati Uniti degli anni 1930, dipinti con estremo realismo e popolati da uomini d'affari senza scrupoli, ricchi arroganti, delinquenti grandi e piccoli, poliziotti corrotti e \"dark ladies\". Elegante, tabagista ed alcolista, come il suo creatore, incurante del denaro che spende, interessato alle donne come qualsiasi scapolo ma al tempo stesso tendente alla misoginia.\nBeve frequentemente e in grandi quantit\u00e0 whisky e brandy. Per esempio, in \"Finestra sul vuoto\", egli tira fuori una bottiglia di Four Roses e versa bicchieri per s\u00e9 stesso, il detective tenente Breese e per Spangler. Altre volte beve un bourbon, l'Old Forester: \"Ho riattaccato e mi sono concesso un sorso di Old Forester per rinforzare i miei nervi per l'interrogatorio. Mentre lo tracannavo, ho sentito i suoi passi che inciampavano lungo il corridoio\u201d (\"La sorellina\"). In \"Ancora una notte\", ordina un doppio Gibson al bar mentre sta pedinando Betty Mayfield, mentre in \"Addio, mia amata,\" in compagnia di Terry Lennox, beve il cocktail Gimlet.\nMarlowe sa anche come avvalersi dell\u2019alcol per far parlare la gente, come in \"Finestra sul vuoto\" quando riesce a persuadere il tenente la cui \u201csolida faccia vecchia era rigata e grigia dalla fatica\u201d a prendere un bicchiere: \"Basito, mi guard\u00f2 molto intensamente. Poi sospir\u00f2 e afferr\u00f2 il bicchiere. Lo assaggi\u00f2 e sospir\u00f2 ancora, e scosse la testa lateralmente con un mezzo sorriso: questo \u00e8 quello che succede quando ti viene offerto un drink e ne hai bisogno disperatamente, seriamente, e al primo sorso; \u00e8 come dare un'occhiata su un mondo pi\u00f9 pulito, pi\u00f9 soleggiato, pi\u00f9 luminoso\u201d.\nBeve anche molto caff\u00e8, ma evita quello da filtro (come si vede in \"Addio, mia amata\") preferendo quello fatto con macchine sottovuoto (\"Il lungo addio\", capitolo 5). Fuma con predilezione sigarette marca Camel, a casa qualche volta anche la pipa. Abile giocatore di scacchi, quasi sempre contro s\u00e9 stesso oppure risolvendo partite trovate su libri appositi.\nMarlowe e il cinema.\nIl primo adattamento da un romanzo di Chandler \u00e8 \"The Falcon Takes Over\" di Irving Reis (1942, inedito in Italia), tratto da \"Addio, mia amata\", ma il protagonista, interpretato da George Sanders, non mantiene il nome di Marlowe. Sar\u00e0 Dick Powell, nel 1944, ad interpretare per la prima volta il personaggio di Chandler nel film \"L'ombra del passato\", mentre il maggior lustro al personaggio lo ha conferito la recitazione di Humphrey Bogart ne \"Il grande sonno\" di Howard Hawks (1946). In seguito, molti altri attori impersonarono il ruolo di Marlowe, fra cui Robert Mitchum ed Elliott Gould.\nTutte le apparizioni del personaggio.\nApparizioni in storie autorizzate di altri autori.\nIl personaggio di Marlowe \u00e8 apparso in altre storie dopo la morte di Chandler e sono considerate autorizzate non dall\u2019autore stesso, ma dai curatori della sua memoria e del suo patrimonio artistico:"}
{"id": "2184025", "revid": "110157", "url": "https://it.wikipedia.org/wiki?curid=2184025", "title": "Abeille Bourbon", "text": "L'Abeille Bourbon, \u00e8 un rimorchiatore di salvataggio lungo 80 metri e con una potenza di trazione di circa 200 tonnellate/forza e un equipaggio di 12 uomini. Progettato dall'architetto navale norvegese Sigmund Borgundvaag, venne varato da Bernadette Chirac il 13 aprile 2005.\nPur essendo di propriet\u00e0 privata (il gruppo Abeilles International), \u00e8 stato noleggiato per 14 anni, 8 + una opzione di altri 6, dalla Marine Nationale, la marina militare francese, e si trova attraccato al porto di Brest."}
{"id": "2184030", "revid": "287204", "url": "https://it.wikipedia.org/wiki?curid=2184030", "title": "Il mondo nuovo (album)", "text": ""}
{"id": "2184034", "revid": "122513446", "url": "https://it.wikipedia.org/wiki?curid=2184034", "title": "Emanuele Del Vecchio", "text": "Carriera.\nDi famiglia di origine italiana (il nonno Emanuele era di Barletta), cresciuto nel Santos, Del Vecchio esordisce nel 1954 in prima squadra, ma nel 1956 il suo posto venne preso dal precoce Pel\u00e9.\nNel 1957 si trasfer\u00ec in Italia al Verona, con cui esord\u00ec in Serie A il 13 ottobre 1957 in Roma-Verona (2-1). L'anno seguente pass\u00f2 al Napoli in cui rimase per 3 stagioni. Nel novembre 1962, dopo aver giocato nel Padova, fu acquistato dal Milan, con cui disput\u00f2 in totale 12 partite realizzando 5 gol.\nNel marzo del 1963 si trasfer\u00ec in Argentina al Boca Juniors, per poi tornare in patria al San Paolo, al Bangu e all'Atl\u00e9tico Paranaense, dove chiuse la carriera nel 1970.\nIn carriera ha totalizzato complessivamente 125 presenze e 51 reti in serie A, con all'attivo l\"'exploit\" di cinque reti realizzate in Verona- 5-3 nella stagione 1957-58\nMor\u00ec il 7 ottobre 1995, dopo che il fidanzato della figlia, a seguito di una lite, gli aveva sparato."}
{"id": "2184036", "revid": "21460748", "url": "https://it.wikipedia.org/wiki?curid=2184036", "title": "Scienze geologiche", "text": ""}
{"id": "2184039", "revid": "21460756", "url": "https://it.wikipedia.org/wiki?curid=2184039", "title": "Enunciati", "text": ""}
{"id": "2184040", "revid": "599013", "url": "https://it.wikipedia.org/wiki?curid=2184040", "title": "Amal McCaskill", "text": ""}
{"id": "2184041", "revid": "869733", "url": "https://it.wikipedia.org/wiki?curid=2184041", "title": "Hinter Fiescherhorn", "text": "L'Hinter Fiescherhorn (4.025 ) \u00e8 una montagna delle Alpi Bernesi che si trova nello svizzero Canton Vallese.\nPoco pi\u00f9 a nord si trova il Gross Fiescherhorn.\nCaratteristiche.\nViene considerato il fratello minore del pi\u00f9 appariscente Gross Fiescherhorn. Da esso \u00e8 diviso dal \"Fieschersattel\" (3.923\u00a0m).\nSalita alla vetta.\nLa via normale di salita si svolge lungo la breve cresta nord-ovest. Essa viene classificata PD.\nCome punti di partenza si possono utilizzare i seguenti rifugi:"}
{"id": "2184042", "revid": "486946", "url": "https://it.wikipedia.org/wiki?curid=2184042", "title": "Computer networking", "text": ""}
{"id": "2184046", "revid": "1543377", "url": "https://it.wikipedia.org/wiki?curid=2184046", "title": "San Diego Supercomputer Center", "text": "Il San Diego Supercomputer Center (SDSC) \u00e8 un'unit\u00e0 di ricerca organizzata dell'University of California, San Diego (UCSD). Il centro \u00e8 fisicamente ubicato sul lato orientale dell'Eleanor Roosevelt College nel campo della UCSD.\nFondato nel 1985, il fine che si prefigge \u00e8 quello di \"sviluppare e usare la tecnologia per l'avanzamento della scienza\". L'SDSC \u00e8 finanziato principalmente dalla National Science Foundation (NSF) e conduce ricerche nell'area del calcolo ad alte prestazioni, grid computing, biologia computazionale, geoinformatica, fisica computazionale, chimica computazionale, data management, scientific visualization, e computer networking. SDSC \u00e8 riconosciuto internazionalmente per i suoi contributi alla biologia computazionale e a gli approcci computazionali alla geologia e alla genomica. L'SDSC \u00e8 conosciuto in particolare per il suo ruolo nella creazione e nella gestione del Protein Data Bank, per il George E. Brown Jr. Network for Earthquake Engineering Simulation Cyberinfrastructure Center (NEESit), in infrastruttura computazionale per le scienze geologiche (GEON), e per il progetto Tree of Life (TOL).\nSDSC \u00e8 uno dei quattro siti originariamente coinvolti nel progetto TeraGrid insieme al National Center for Supercomputing Applications (NCSA), l'Argonne National Laboratory, e il Center for Advanced Computing Research (CACR).\nSDSC ha sviluppato l'ambiente Rocks cluster computing environment, ed \u00e8 un pioniere nello sviluppo di software per la gestione dei dati, incluso lo Storage resource broker (SRB).\nAttualmente, il direttore del centro \u00e8 Francine Berman, noto pioniere del grid computing.\nSDSC \u00e8 anche sede del laboratorio di Performance Modeling and Characterization (PMaC), il cui scopo \u00e8 di dare basi scientifiche rigorose alla predizione e alla comprensione dei fattori che condizionano le prestazioni delle piattaforme, attuali o in progetto, di calcolo ad alte prestazioni (High Performance Computing - HPC).\nPMaC \u00e8 finanziato dal Diparttimento USA dell'energia (sovvenzione alla ricerca SciDac PERC), dal Dipartimento USA della Difesa (programma NAVO MSRC PET), dal DARPA, e dal programma STI (Strategic Technologies for the Internet) della National Science Foundation.\nAllan E. Snavely, Ph.D., ha fondato il laboratorio PMaC nel 2001. Oggi \u00e8 capogruppo del PMaC and the UCSD e Primary Investigator nel DoE PERC project e nel progetto HPC Performance Modeling del DoD"}
{"id": "2184051", "revid": "1983214", "url": "https://it.wikipedia.org/wiki?curid=2184051", "title": "James Scott", "text": ""}
{"id": "2184053", "revid": "21460890", "url": "https://it.wikipedia.org/wiki?curid=2184053", "title": "Calcolabilit\u00e0", "text": ""}
{"id": "2184054", "revid": "2164271", "url": "https://it.wikipedia.org/wiki?curid=2184054", "title": "L'esorcista (romanzo)", "text": "L'esorcista (\"The Exorcist\") \u00e8 un romanzo di genere horror scritto da William Peter Blatty nel 1971 e pubblicato dalla Harper &amp; Row. Nel 1973 dal romanzo \u00e8 stato tratto il film di successo \"L'esorcista\", diretto da William Friedkin.\nL'autore, prendendo spunto dal libro \"Die Besessenheit\" di Traugott Konstantin Oesterreich, fu ispirato anche da un caso di possessione demoniaca avvenuto nel Maryland di cui Blatty venne a conoscenza mentre studiava presso l'Universit\u00e0 di Georgetown. Nel settembre 2011 il romanzo venne ristampato dalla Harper Collins per celebrare il quarantennale dalla sua uscita, con alcune revisioni curate da Blatty.\nTrama.\nLa storia narra di una bambina di 12 anni, Regan MacNeil, che si trova a Georgetown, quartiere di Washington, dove sua madre Chris, famosa attrice, sta girando un film. Regan all'improvviso cambia personalit\u00e0, diventando molto violenta. Si cerca di guarirla con la medicina ufficiale, psichiatria compresa, inutilmente. La madre della ragazzina viene consigliata dagli psichiatri di rivolgersi ad un esorcista in quanto, se la bambina per un grave forma di isterismo s'\u00e8 voluta convincere di essere posseduta, cos\u00ec un esorcismo, come una shock-terapia a base di suggestione, potr\u00e0 farla convincere di non esserlo pi\u00f9, cos\u00ec da guarire. Disperata, Chris, anche se atea, si rivolge ad un sacerdote gesuita, padre Damien Karras, la cui profonda umanit\u00e0 l'aveva tempo prima colpita positivamente, oltre ad essere rassicurata dal fatto che il gesuita \u00e8 laureato in psichiatria. Karras accetta di aiutare la giovane, ma fa di tutto per non doverla esorcizzare in quanto ritiene che la possessione sia un residuo del cattolicesimo medievale, oltre al fatto che lui stesso sta vivendo, anche a causa della morte della madre, una profonda crisi di fede. Inizialmente incredulo, si ricreder\u00e0 e chieder\u00e0 l'autorizzazione del vescovo a procedere con l'esorcismo; il vescovo e il rettore del seminario dei gesuiti gli manderanno in aiuto padre Merrin, noto esperto in esorcismi. All'arrivo di padre Lankester Merrin, si inizia subito il rituale di esorcismo. Da allora Regan comincia a fare cose strane: testa che ruota sul collo, vomiti verdi, e (anche se ben saldata al letto con dei lacci) imprecazioni oscene contro i due preti. Dopo tre giorni di tentativi di esorcismo padre Merrin muore per collasso cardiaco. Provocato dal demone, Karras lo attacca dicendogli di prendere lui e lasciare la bambina. Cos\u00ec fa la malvagia entit\u00e0 e Karras, per salvare Regan, si suicida lanciandosi dalla finestra, portando con s\u00e9 il male che la possedeva.\nQualche settimana dopo, Chris e Regan, di nuovo normale, lasciano Washington per tornare a Los Angeles. \nLa storia finisce con padre Dyer (amico di Karras) e Kinderman (tenente di polizia) che fanno amicizia.\nLa storia vera.\nCome gi\u00e0 indicato, per scrivere il suo romanzo Blatty si ispir\u00f2 ad un caso di possessione avvenuto nel 1949 a Cottage City, nel Maryland. Protagonista della tragica vicenda fu un giovane ragazzo di 14 anni la cui identit\u00e0 \u00e8 stata tenuta segreta e per il quale \u00e8 stato usato lo pseudonimo di Roland Doe.\nFiglio unico di una famiglia tedesca luterana, Roland passava diverso tempo con la zia Harriet, una spiritualista, la quale lo introdusse all'utilizzo della tavola Ouija. Poco tempo dopo la morte della zia, deceduta nel 1949 in circostanze misteriose, il giovane pare che cerc\u00f2 di mettersi in contatto con lei attraverso la tavola. \nBen presto iniziarono ad avvenire in casa diversi strani fenomeni, notati anche dai genitori del ragazzo: il letto del giovane tremava, i mobili della sua stanza sembravano essersi spostati da soli, si iniziarono ad udire rumore di graffi provenire dal pavimento e dai muri. Inoltre il comportamento di Ronald cambi\u00f2 radicalmente: da timido e tranquillo il ragazzo divenne aggressivo e violento anche nei confronti dei genitori. \nPreoccupati della cosa i genitori si rivolsero al pastore luterano Luther Miles Schulze, il quale, dopo aver assistito alla levitazione di alcuni oggetti in presenza di Roland, consigli\u00f2 alla famiglia di rivolgersi ad un prete cattolico. I genitori del ragazzo si rivolsero quindi a padre Edward Albert Hughes, prete cattolico della Parrocchia di Saint James. Il sacerdote si convinse che Roland fosse posseduto da una o pi\u00f9 entit\u00e0 e chiese all'arcivescovo di Washington il permesso di praticare sul ragazzo un esorcismo. Dopo aver esaminato i fatti, il cardinale O'Boyle autorizz\u00f2 l'esorcismo.\nPadre Hughes condusse il ragazzo presso il Georgetown University Hospital, un ospedale gesuita, dove si sarebbe dovuto tenere un esorcismo. Appena entrato in ospedale il giovane divenne estremamente violento e nel corso del rituale riusc\u00ec persino a ferire Padre Hughes. Il rito fu cos\u00ec annullato e Ronald fece ritorno a casa.\nIl ragazzo e i suoi genitori si trasferirono presso dei parenti in una dimora sulla Roanoke Drive a Saint Louis, nel Missouri, dove per diverse settimane nove sacerdoti gesuiti, tra cui Padre Bowdern e padre Raymond Bishop compirono l'esorcismo sul ragazzo.\nDopo settimane di sforzi e oltre trenta esorcismi infruttuosi, un giorno, durante l'ennesimo tentativo, il ragazzo improvvisamente url\u00f2 \u00ab \"Satana! Io sono San Michele! Ti ordino di lasciare questo corpo ora!\" \u00bb e dopo un violento spasmo, il giovane afferm\u00f2 ai presenti che il demonio se n'era andato dal suo corpo.\nIn tempi recenti lo scrittore Mark Opsasnick afferm\u00f2 di essere riuscito a rintracciare la famiglia del giovane e di aver appreso da loro che il ragazzo era solito fare scherzi ad amici e parenti. Lo scrittore sarebbe quindi giunto alla conclusione che il ragazzo in realt\u00e0 invent\u00f2 la storia della possessione solamente perch\u00e9 voleva ricevere maggiori attenzioni.\nAdattamenti.\nL'enorme successo del libro (13 milioni di copie vendute) spinse la Warner ad acquistarne immediatamente i diritti per realizzarne un film.\nIl film, diretto da William Friedkin ed interpretato da Linda Blair, usc\u00ec nel 1973 ed ebbe un grandissimo successo incassando ben 89 milioni di dollari.\nNegli anni successivi furono girati alcuni seguiti, questo \u00e8 l'elenco completo dei film:\nNel 2012 il romanzo \u00e8 stato riadattato nel dramma omonimo, portato al debutto a Los Angeles con Brooke Shields nel ruolo di Chris.\nNel 2016 \u00e8 servito inoltre da ispirazione per l'omonima serie TV/sequel/spin-off \"The Exorcist\"."}
{"id": "2184057", "revid": "21460950", "url": "https://it.wikipedia.org/wiki?curid=2184057", "title": "San Diego supercomputer center", "text": ""}
{"id": "2184059", "revid": "228587", "url": "https://it.wikipedia.org/wiki?curid=2184059", "title": "Carni bianche", "text": ""}
{"id": "2184060", "revid": "290948", "url": "https://it.wikipedia.org/wiki?curid=2184060", "title": "Motore termico di Carnot", "text": ""}
{"id": "2184061", "revid": "21460983", "url": "https://it.wikipedia.org/wiki?curid=2184061", "title": "Biologia computazionale", "text": ""}
{"id": "2184062", "revid": "81103", "url": "https://it.wikipedia.org/wiki?curid=2184062", "title": "Soleariya", "text": "Nella metrica spagnola la soleariya \u00e8 una Sole\u00e1 con il primo verso senario e gli altri due endecasillabi. Questa strofa \u00e8 di carattere popolare.\nNel secolo XX possiamo trovare anche la variante in cui il primo e il terzo sono senari (rimando comunque tra loro), mentre il secondo, che continua ad essere lasciato libero dalla rima, \u00e8 di arte mayor, potendo avere da 10 a 12 sillabe. Questa nuova forma di soleariya si attribuisce a Manuel Machado."}
{"id": "2184071", "revid": "300067", "url": "https://it.wikipedia.org/wiki?curid=2184071", "title": "Mark Pope", "text": ""}
{"id": "2184077", "revid": "21461127", "url": "https://it.wikipedia.org/wiki?curid=2184077", "title": "Brigatista rosso", "text": ""}
{"id": "2184078", "revid": "767487", "url": "https://it.wikipedia.org/wiki?curid=2184078", "title": "HotMen CoolBoyz", "text": "HotMen CoolBoyz \u00e8 un film del 2000 diretto da Knud Vesterskov.\nFilm pornografico gay di produzione danese ad alto budget girato in presa diretta che mescola sesso esplicito gay al cinema d'avanguardia, seguendo i dettami dei manifesti Puzzy Power e Dogma 95.\nIl film \u00e8 una produzione Puzzy Power/HotMale, le compagnie sussidiarie della Zentropa di Lars von Trier, che \u00e8 produttore esecutivo della pellicola. La Zentropa ha realizzato anche film pornografici eterosessuali, \"Constance\" (1998), \"Pink Prison\" (1999) e \"All About Anna\" (2005).\nIl film \u00e8 stato distribuito in DVD dalla Colmax a partire dal 6 ottobre 2004, dopo essere stato rifiutato da molte case di distribuzione pornografiche, perch\u00e9 ritenuto troppo diverso dai classici prodotti hardcore.\n\"HotMen CoolBoyz\" \u00e8 stato candidato a cinque GayVN Awards, tra cui miglior film straniero, miglior direzione artistica, miglior fotografia, miglior montaggio e miglior solo performance."}
{"id": "2184087", "revid": "287204", "url": "https://it.wikipedia.org/wiki?curid=2184087", "title": "Canto de pueblos andinos", "text": ""}
{"id": "2184091", "revid": "1494169", "url": "https://it.wikipedia.org/wiki?curid=2184091", "title": "Claudia Quinta", "text": ""}
{"id": "2184092", "revid": "6923", "url": "https://it.wikipedia.org/wiki?curid=2184092", "title": "C'est pour toi tourn\u00e9e", "text": "C'est pour toi tourn\u00e9e 1992/1993 \u00e8 la seconda Tourn\u00e9e della cantante pop canadese C\u00e9line Dion, organizzata nel 1985 per il lancio dell'album \"C'est pour toi\".\nInformazioni sul Tour.\nA inizio 1985, C\u00e9line Dion ha fatto un tour in quebecer, terminato al Place des Arts di Montr\u00e9al il 31 maggio 1985. Ha realizzato 36 concerti in 25 citt\u00e0.\nRegistrazioni.\nDal concerto al Place des Arts di Montr\u00e9al \u00e8 stato tratto il primo album live di C\u00e9line, distribuito nel 1985 col titolo di \"C\u00e9line Dion en concert\"."}
{"id": "2184093", "revid": "709565", "url": "https://it.wikipedia.org/wiki?curid=2184093", "title": "Andre Ethier", "text": "\u00c8 di origini franco-messicane. Diplomatosi alla St. Mary's High School a Phoenix, in Arizona, dopo aver frequentato per poco il Chandler-Gilbert Community College, si \u00e8 iscritto all'Arizona State University.\nGli inizi.\nLa scuola superiore.\nSi diploma alla St. Mary's High School nel 2000. Nell'ultimo anno scolastico batte .527 e ci\u00f2 lo fa classificare primo della regione ed secondo a livello statale.\nIl \"junior college\".\nEthier si trasferisce al Chandler-Gilbert Community College dopo aver giocato per l'ASU nell'autunno 2000. Gli allenatori dell'ASU gli avevano detto che non aveva il talento per stare in Prima Divisione e che avrebbe fatto meglio a giocare per il \"junior college\". Presso la CGCC Ethier fa registrare 94 valide, diventando uno dei migliori giocatori di junior college dell'Arizona, batte. 468 con 32 doppie. Viene nominato MVP della squadra. Durante l'estate del 2001 gioca con i Keene Swamp Bats di Keene (NH) della New England Collegiate Baseball League, una lega amatoriale.\nLa \"Arizona State University\".\nEthier ritorna ad iscriversi nella Arizona State University (ASU) alla fine del 2001 per giocarvi fino alla stagione 2003; in queste 2 stagioni totalizza una media battuta di. 371, 118 punti battuti a casa (RBI), 113 punti segnati, 27 doppi, 7 tripli e 14 fuoricampo (HR). Addirittura chiude la sua carriera sportiva universitaria nel mezzo di una striscia di 23 partite consecutive in cui riesce a battere almeno una valida a partita. \u00c8 stato nominato ben 2 volte nella selezione All-Stars della Pacific-10 Conference (nel 2002 e nel 2003).\nDurante l'estate del 2002, Ethier ha approfittato della parentesi estiva per giocare con i Rochester Honkers, squadra che milita nella Northwoods League (uno dei campionati estivi pi\u00f9 importanti della nazione riservati a giocatori collegiali durante le vacanze estive). Durante questa breve esperienza \u00e8 stato leader della squadra per HR (battendone 4) e per RBIs (34), ha realizzato una media di. 264 ed \u00e8 stato insignito del Silver Glove nel campionato grazie alla sua buona difesa come RF.\nIl \"draft\" dell'MLB.\nEthier viene scelto dagli Oakland Athletics al 37\u00ba round del draft dei giocatori amatoriali del 2001. Ethier preferisce, invece, rimanere a frequentare l'ASU. Viene scelto al 2\u00ba round del draft dei giocatori amatoriali del 2003 ancora dagli Oakland Athletics. Ethier firma il contratto con gli Athletics il 1\u00ba luglio 2003.\nLe \"minor leagues\".\nDopo essere stato scelto al draft dagli Oakland Athletics, Ethier viene aggregato nel roster dei Vancouver Canadians, squadra appartenente al farm system degli A's di livello Single-A. La stagione successiva, nel 2004, continua a militare in Single-A con i Modesto Athletics (dove ottiene una media battuta di. 313), per poi avanzare al livello Double-A aggregandosi ai Midland RockHounds. Per lui sar\u00e0 un'ottima stagione che si conclude con. 319 di media battuta, 18 HR e verr\u00e0 insignito di ben 3 premi: MVP della Texas League, Minor Leaguer Player Of The Year dell'intera farm system degli Athletics e MVP dell'All-Star Game della Texas League. Nel 2005 arriva il momento di salire ancora un gradino verso la MLB, approdando alla squadra di Triple-A dei Sacramento Rivercats.\nLa vendita.\nIl 14 dicembre 2005 Ethier viene venduto dagli Oakland Athletics ai Los Angeles Dodgers in cambio di Milton Bradley ed Antonio P\u00e9rez. Pare che sia stato il talent-scout Al LaMacchia a convincere i Dodgers a stipulare il contratto.\nCarriera in Major League.\nIl debutto in Major League.\nEthier batte una valida doppia e riceve una \"base per ball\" nel suo debutto in Major League Baseball con i Los Angeles Dodgers, il 2 maggio 2006, contro gli Arizona Diamondbacks in Arizona, suo Stato natale. Batte il suo primo home run la sera successiva contro Dewon Brazelton dei San Diego Padres.\nLa stagione 2006.\nIl 19 maggio 2006, Ethier fa una partita esplosiva, fa 5 su 5 con quattro punti segnati e alza la sua media battuta da. 222 a. 317. Rimane in buona condizione per tutta l'estate e viene nominato \"Giocatore della settimana\" in \"National League\" per la settimana che si conclude il 9 luglio 2006. Ethier batte molto bene per gran parte della stagione e porta la sua media a. 354 prima che un crollo lo porti a. 308 a fine stagione. In corsa per il titolo di \"Rookie of the Year\", \u00e8 risultato quinto alle votazioni. Usa la canzone \"Alive\" per i suoi turni alla battuta nel suo anno da \"rookie\".\nLa stagione 2007.\nEthier inizia la stagione 2007 aspettandosi di condividere il ruolo di esterno con Matt Kemp e Luis Gonzalez. Ma Ethier gioca all'inizio per molto tempo a causa di un infortunio di Kemp. Ethier ha una buona stagione da \"sophomore\", battendo. 284 con 13 \"home run\" e 64 \"RBI\" (punti battuti a casa).\nLa stagione 2008.\nEthier batte Juan Pierre per il posto di esterno sinistro titolare nei Dodgers per l'inizio della stagione 2008. Da quando i Dodgers acquistano l'esterno Manny Ramirez, si sposta nella sua posizione pi\u00f9 naturale sulla parte destro del campo, con Matt Kemp che gioca nella sua posizione naturale all'esterno centro. In \"regular season\", Ethier ha una \"media battuta\" di. 305, con 20 \"homers\" (fuoricampo) e 77 \"punti battuti a casa\" (\"RBI\").\nIl World Baseball Classic 2009.\nVinny Castilla, che sar\u00e0 il manager di Team Mexico, la squadra messicana al World Baseball Classic 2009, ha interrogato Andre sulla possibilit\u00e0 di una sua partecipazione con il Messico. Andre ha risposto:\n\"Ci dovrei pensare\" \"Per me vale molto il periodo tra una stagione e un'altra e devo competere anche per il posto di titolare per l'anno prossimo\".\nVita privata.\nAndre Ethier, durante la pausa tra una stagione e un'altra, vive con la moglie, Maggie Germaine, a Chandler, in Arizona. Maggie Germaine \u00e8 stata una ginnasta \"All-American\" presso l'Arizona State University. Hanno un bambino di nome Dreson, nato il 13 settembre 2008.\nEthier \u00e8 cattolico .\nAndre Ethier si interessa di cucina ed ha un \"blog alimentare\" che si chiama \"Dining with 'Dre\" (a cena con 'Dre).\nDevon Ethier, il fratello pi\u00f9 giovane di Andre, ha seguito le orme del fratello; dopo aver giocato a livello collegiale presso il Gateway Community College, \u00e8 stato selezionato dai Dodgers (la stessa squadra di Andre) al 32\u00ba giro del 2010 MLB Draft. Ha firmato il suo contratto professionistico il 13 agosto 2010.\nIl 25 luglio 2018, Ethier annunci\u00f2 il suo ritiro ufficiale dal baseball professionistico."}
{"id": "2184096", "revid": "118834", "url": "https://it.wikipedia.org/wiki?curid=2184096", "title": "Il matrimonio di Figaro (Beaumarchais)", "text": ""}
{"id": "2184097", "revid": "547034", "url": "https://it.wikipedia.org/wiki?curid=2184097", "title": "Laura Diaz", "text": "Biografia.\nFigura della politica italiana dall'immediato dopoguerra fino agli anni sessanta. Sorella di Furio Diaz, il primo sindaco di Livorno dopo la Liberazione, Laura si era iscritta al PCI nel 1944 dove ricopr\u00ec numerosi incarichi e nelle cui fila venne eletta in Parlamento, come deputata nella I, II, III e IV Legislatura.\nDi lei, Tiziana Noce, nel libro \"La citt\u00e0 degli uomini: donne e pratica della politica a Livorno\" ha scritto: \u00abEra una delle oratrici pi\u00f9 seguite e una delle poche donne che non ha mai patito di complessi d'inferiorit\u00e0 verso i suoi colleghi\u00bb.\nLaura Diaz fu condannata dal tribunale di Chieti per oltraggio a capo di Stato estero, avendo affermato che le mani dell'allora pontefice, Pio XII \u00ab\"grondano del sangue dei bambini della Grecia e della Palestina, perch\u00e9 non ha mosso un dito per impedire la guerra che funesta la Palestina, come a suo tempo non mosse un dito per impedire o limitare la guerra mondiale\"\u00bb."}
{"id": "2184099", "revid": "122743615", "url": "https://it.wikipedia.org/wiki?curid=2184099", "title": "Graboid", "text": "Il Graboid (\"Caederus americana\") \u00e8 una creatura immaginaria, ispirata alla leggenda orientale del mostruoso verme Allghoi Khorhoi, ed \u00e8 il principale antagonista apparso nella serie di film di \"Tremors\". \u00c8 anche l'unica creatura che appare durante tutti i vari episodi.\nNella finzione il nome Graboid \u00e8 inventato, nel primo film della serie, dal negoziante asiatico Walter Chang (Victor Wong nel film). Nel doppiaggio italiano le creature vengono battezzate \"Agguantatori\" in \"Tremors\" e chiamate Graboid nei cinque film successivi e nella serie televisiva.\nIl nome Shrieker, che si riferisce alle creature che costituiscono la seconda fase del ciclo vitale dei Graboid, venne assegnato non durante il film ma dal cast tecnico nei contenuti speciali di \".\nInfine il nome Ass-Blaster, riferito alle creature che costituiscono la terza fase del ciclo vitale dei Graboid, \u00e8 coniato dal personaggio di Jodi Chang (Susanna Chuang nel film), nipote di Walter Chang, nel terzo film della serie. Nel doppiaggio italiano il nome usato in \" \u00e8 \"Culi volanti\", mentre nella serie televisiva vengono chiamati in entrambi i modi.\nFisiologia.\nI Graboid sono grossi predatori sotterranei, comparsi sulla terra alla fine del periodo Precambriano, prima della comparsa dei dinosauri.\nIl loro aspetto morfologico ricorda quello di giganteschi vermi grigi, con tante punte nere sui fianchi che, muovendole contemporaneamente, gli consente il movimento sottoterra, emanano un tanfo tremendo. La testa \u00e8 nera e corazzata, a forma di becco d'aquila, con tre mandibole che si aprono come lo sboccio di un fiore: una centrale, pi\u00f9 corta, e due laterali, uncinate all'estremit\u00e0. Hanno tre lingue tentacolari che usano per catturare le prede in superficie, terminanti con una mandibola dentata e 4 corna, simile a una testa di serpente.\nNonostante la lunghezza media sui 9 metri e la notevole stazza, riescono a muoversi sottoterra a grande velocit\u00e0, tanto da raggiungere un uomo in corsa ed inseguire un'auto per brevi distanze. Sembra che abbiano un livello d'intelligenti pari a quello dei delfini che gli consente di imparare dagli errori propri o altrui e risolvere problemi circostanziali.\nNon possedendo apparato visivo ed olfattivo, per orientarsi si affidano alle vibrazioni sismiche prodotte da suoni e movimenti vari. Il che pu\u00f2 essere considerato come il loro unico punto debole: il sensibile udito li rende suscettibili ai rumori molto forti, come le esplosioni, che li farebbero scappare per il fastidio, ed \u00e8 facile attirarli altrove con qualsiasi suono da remoto.\nSono piuttosto difficili da ferire o uccidere: salvo per i tentacoli, la stragrande maggioranza delle armi da fuoco ha scarso effetto contro la testa corazzata e la pelle spessa, come quella dei rinoceronti, oltre al fatto che, trascorrendo la maggior parte del tempo sottoterra, sono protetti dallo strato di terreno sottostante. Le armi di grosso calibro possono ferirli, specie mirando alla bocca, mentre fucili ad alto potenziale con proiettili penetranti sarebbero in grado di colpirli anche stando sottoterra. Ma senza dubbio il miglior modo di ucciderli e indurli ad ingoiare dell'esplosivo (di solito utilizzando come espediente una macchina radiocomandata), altrimenti spingerli a schiantarsi contro pareti interrate di roccia o cemento, o precipitare da un burrone. \nDieta.\nSono esclusivamente carnivori ed hanno bisogno di una grande quantit\u00e0 di cibo, la loro dieta include tutto ci\u00f2 che riescono a ghermire: dagli animali pi\u00f9 grandi come cavalli, asini, buoi, maiali, ai pi\u00f9 piccoli come pecore, cani, conigli, pollame ed esseri umani. Possono essere anche cannibali, come viene ricordato nel terzo film quando uno ingoia un Ass-Blaster.\nCaccia.\nLa loro tecnica di caccia consiste nell'avvicinarsi alla preda per poi ghermirla con i tentacoli e trascinarla sottoterra, oppure tirare fuori la testa ed ingoiarla per intero. Si orientano solo grazie ai rumori e le vibrazioni, e quest'attitudine li porta ad attaccare ed ingoiare tutto ci\u00f2 che attrae la loro attenzione, rigettando poi quello che non \u00e8 commestibile. I tentacoli gli consentono di raggiungere le prede che si rifugiano ad almeno un metro da terra, mentre la loro enorme mole gli conferisce forza sufficiente a sfondare pavimenti in legno o rovesciare automobili e roulotte. Possono anche far sprofondare macchine e pali della corrente, scavando e/o trascinandoli sottoterra. Come se non bastasse la loro intelligenza gli permette di elaborare strategie, ed arginare i problemi.\nCiclo vitale.\nI Graboid nascono da uova deposte dagli Ass-Blaster, che si dischiudono anche 300 anni dopo la loro deposizione (questo spiega perch\u00e9 gli avvistamenti sono cos\u00ec rari). Un Graboid appena nato \u00e8 gi\u00e0 capace di uccidere anche un uomo, nel giro di poche settimane cresce e si sviluppa fino ad assumere l'aspetto adulto. Per tutta la sua vita si dedica esclusivamente alla ricerca del cibo, fino al momento in cui deve compiere la mutazione. Si dilegua in un posto sicuro (evidentemente durante questa fase sono pi\u00f9 indifesi, come un serpente durante la digestione), emette uno strano verso e alla fine si apre a met\u00e0 e muore. Da lui nasceranno tre Shrieker il cui unico intento \u00e8 cacciare, nutrirsi e moltiplicarsi. Di seguito anche gli Shrieker trovano un luogo isolato e compiono la metamorfosi in Ass-Blaster, lasciando solo la loro pelle a forma di involucro, che poi deporranno le uova, ricominciando cos\u00ec il ciclo.\nShooter.\nUno Shooter (chiamato anche \"Tu Lung\" o \"Dirt Dragon\") \u00e8 la prima fase del ciclo vitale del Graboid, che si verifica immediatamente dopo la schiusa delle uova. Lungo 1,20\u00a0m, \u00e8 abbastanza piccolo da saltare fuori dal terreno (similmente a una trota) per attaccare la propria preda. Come gli Shrieker, di norma si muove in branco, e cresce rapidamente in un Graboid dopo un breve periodo di tempo. Appare solo in \"Tremors 4 - Agli inizi della leggenda\".\nShrieker.\nLo Shrieker \u00e8 la seconda tappa vitale delle creature rappresentata nella serie: un Graboid, con una sorta di metamorfosi, fa aprire il suo corpo \"partorendo\" tre Shrieker che hanno un aspetto molto diverso dai Graboid, hanno la stessa bocca, ma sono molto pi\u00f9 piccoli (alti circa 1,2\u00a0m e lunghi circa 1,8\u00a0m) e ricordano piccoli dinosauri con un paio di gambe e un corpo tozzo, corrono molto velocemente, di norma si muovono in branco, comunicano attraverso il calore che emettono dalla bocca e sono estremamente voraci. Sono apparsi in ', in ' e in molti episodi della serie televisiva. Sono creature ermafrodite (cio\u00e8 che si riproduce senza accoppiarsi); infatti, dopo che ha mangiato abbastanza, uno Shrieker vomita un piccolo che cresce molto velocemente, non hanno n\u00e9 occhi n\u00e9 orecchie, ma hanno una membrana sulla testa per vedere a infrarossi, coperta da tre placche.\nAss-Blaster.\nL'Ass-Blaster (\"Caederus mexicana combustus\") rappresenta la terza e ultima tappa del ciclo vitale, simile a uno Shrieker per la vista termica ma con delle ali e una bocca pi\u00f9 allungata e nera. Gli Ass-Blaster sono in grado di volare emettendo delle lingue di fuoco dalla parte posteriore del corpo dopo avere miscelato due liquidi presenti nel loro corpo con un particolare movimento dell'addome e hanno un sangue estremamente infiammabile. Fanno la loro prima apparizione in \"\" (dove vengono chiamati \"Culi volanti\" nel doppiaggio italiano) e in seguito nel quarto episodio della serie televisiva (Blast from the past). \nPassate 24 ore dalla propria nascita, uno Shrieker evolve in un Ass-Blaster cambiando pelle come i serpenti. A differenza del primo grado evolutivo, dopo aver mangiato sufficientemente un Ass-Blaster cade in letargo. Longevi, gli Ass-Blaster si riproducono deponendo un uovo che portano al loro interno, nell'intestino, sembra che abbiano sviluppato la capacit\u00e0 di volare per portare il pi\u00f9 lontano possibile le uova, in un posto sicuro.\nEl Blanco.\nSpecie rara, compare nel film \"\" e nella serie televisiva: \u00e8 un Graboid albino e sterile.\nSpecie africana e specie artica.\nIn Africa e nelle regioni artiche i Graboid sono differenti rispetto a quelli americani.\nGraboid africano.\nUn Graboid africano \u00e8 molto pi\u00f9 grande, pi\u00f9 forte e pi\u00f9 intelligente rispetto ad un graboid americano ed ha un atteggiamento di caccia pi\u00f9 aggressivo. La sua lunghezza media \u00e8 sui 15 metri, \u00e8 in grado di saltare per raggiungere la preda e i suoi serpenti tentacolari possono staccarsi per raggiungere la preda. Inoltre cooperano con gli \"Ass Blasters\" per assicurarsi la protezione delle uova. Compare solo in \"\".\nLightning bird.\nIl Graboid africano si evolve direttamente in un \"Ass Blaster\" che anche in questo caso si presenta diverso rispetto alla controparte americana: \u00e8 pi\u00f9 grosso, pi\u00f9 veloce, pi\u00f9 resistente, ha una bocca pi\u00f9 grande munita di tre mandibole con denti da squalo che gli permettono di praticare un morso pi\u00f9 potente ed un becco. Ha un aspetto che ricorda vagamente quello di un pipistrello o un vampiro. Sono i protettori della nuova generazione di uova di Graboid, da essi deposte. A causa della velocit\u00e0 con cui si spostano gli indigeni del luogo li chiamano \"lightning birds\" (uccelli fulmine).\nGraboid artico.\nSpecie di Graboid scoperta nelle regioni artiche del Canada. Si pensa che sia un precursore delle specie americana e africana, dato che possiede caratteristiche comuni a entrambe. Come il Graboid africano, il Graboid artico manca dello stadio di Shrieker, evolvendosi direttamente in un \"Ass Blaster\". \u00c8 dotato inoltre di un potente veleno, e l\u2019unico modo per poterlo curare \u00e8 estrarre gli anticorpi da un Graboid vivo. Compare solo in \"\"."}
{"id": "2184104", "revid": "2164596", "url": "https://it.wikipedia.org/wiki?curid=2184104", "title": "Armoriale dei comuni della citt\u00e0 metropolitana di Genova", "text": "Questa pagina contiene le armi (stemmi e blasonature) dei comuni della citt\u00e0 metropolitana di Genova (ex provincia di Genova)."}
{"id": "2184112", "revid": "1008732", "url": "https://it.wikipedia.org/wiki?curid=2184112", "title": "Ball", "text": ""}
{"id": "2184113", "revid": "119962532", "url": "https://it.wikipedia.org/wiki?curid=2184113", "title": "Istituto sindacale per la cooperazione allo sviluppo", "text": "L'Istituto sindacale per la cooperazione allo sviluppo (ISCOS) \u00e8 un'organizzazione non governativa promossa dalla CISL fondata nel 1983 a Milano con l'obiettivo di promuovere azioni e programmi di cooperazione e solidariet\u00e0 internazionale al fine di sostenere la pace, la democrazia, l'uguaglianza e il rispetto dei diritti umani.\nA questi fini, le priorit\u00e0 che caratterizzano l\u2019azione dell\u2019ISCOS sono il sostegno alla libert\u00e0 sindacale e al lavoro dignitoso lungo tutta la catena globale del valore, la promozione dei diritti delle donne, le azioni a difesa dell'ambiente e di contrasto alla crisi climatica, i programmi d'inclusione sociale e di lotta alle discriminazioni, il sostegno ai diritti dei popoli indigeni e tradizionali, la difesa del diritto a emigrare. \nStruttura organizzativa.\nISCOS \u00e8 organizzato in un sistema a rete, con una struttura nazionale con sede a Roma, con nove strutture regionali indipendenti (Emilia Romagna, Friuli Venezia Giulia, Lazio, Lombardia, Marche, Piemonte, Puglia, Sicilia e Toscana) e con alcune sedi all'estero (attualmente) in Brasile, El Salvador, Marocco, Mozambico e Senegal. "}
{"id": "2184115", "revid": "729019", "url": "https://it.wikipedia.org/wiki?curid=2184115", "title": "Ignacio Fern\u00e1ndez Rouyet", "text": "Biografia.\nProveniente dal Lomas AC (club polisportivo di Lomas de Zamora, provincia di Buenos Aires), Rouyet giunse in Italia nel 2003 ingaggiato dal Leonessa di Brescia; l'anno dopo milit\u00f2 nell'Aquila e, dal 2005, milita nel Viadana, formazione con la quale nel 2007 vinse sia la Coppa Italia che la Supercoppa nazionale.\nDivenuto idoneo a vestire la maglia azzurra per l'I.R.B. dopo 3 anni di militanza nel campionato italiano, Rouyet esord\u00ec in Nazionale nel corso del \"tour\" estivo 2008 agli ordini del C.T. Nick Mallett, disputando entrambi i \"test match\" previsti, contro il e .\nNel gennaio 2009 fu inserito tra i convocati per il Sei Nazioni, senza tuttavia mai venire impiegato; ha disputato i \"test match\" autunnali 2009 contro , e .\nNell'estate 2009 firma un contratto con la Benetton Treviso che lo legher\u00e0 al club fino alla fine della stagione 2013-2014.\nNella stagione 2014-15 milita nel Rugby Mogliano in Eccellenza."}
{"id": "2184116", "revid": "460535", "url": "https://it.wikipedia.org/wiki?curid=2184116", "title": "Metropolitana in Italia", "text": "Nel diritto italiano dei trasporti, la metropolitana \u00e8 un'infrastruttura di trasporto pubblico che risponde ad alcuni requisiti definiti dalla norma UNI 8379-2000. Dispongono di metropolitane le seguenti citt\u00e0, ordinate in base alla lunghezza della linea: Milano, Roma, Napoli, Torino, Brescia, Catania e Genova. La somma della lunghezza delle relative metropolitane \u00e8 pari a circa 232\u00a0km.\nAltre citt\u00e0 italiane possiedono, o hanno in progetto, linee di trasporto ferroviario a carattere metropolitano o tranviario rapido di massa, talora affini alle metropolitane vere e proprie. Spesso tali sistemi vengono indicati, localmente o a fini commerciali, con termini impropri come \"metropolitana leggera\", \"metropolitana di superficie\" e simili.\nStoria.\nLa storia delle metropolitane in Italia inizia nel 1925 con l'inaugurazione a Napoli del primo passante ferroviario urbano sotterraneo, all'epoca noto come \"Metropolitana FS\" (e in seguito definito linea 2 della Metropolitana di Napoli) sul quale fu istituito il primo esempio di servizio metropolitano italiano.\nNon si trattava tuttavia di una metropolitana nel senso definito dalle norme in atto, entrate in vigore solo nel 1970 con la legge n. 1042 del 29 dicembre 1969.\nLa costruzione in Italia della prima metropolitana in sede propria, fu intrapresa nel secondo dopoguerra; nel 1955 fu inaugurata a Roma la linea \"Termini-E42\" (in seguito linea B della metropolitana di Roma).\nNel 1964 anche Milano fu dotata della sua prima linea metropolitana, la \"rossa\"; la seconda linea, la linea verde, venne inaugurata nel 1969.\nNel 1980 fu aperta una seconda linea metropolitana nella capitale, con l'apertura al pubblico dell'attuale linea A.\nNel 1990, anno in cui in Italia si disputarono i mondiali di calcio, avvennero due nuove inaugurazioni la linea 3 \"gialla\" di Milano e la metropolitana di Genova.\nNel 1993 venne inaugurata la linea 1 di Napoli.\nNel 1999 entr\u00f2 in funzione la metropolitana di Catania.\nNel 2006 fu inaugurata la metropolitana di Torino, la prima in Italia completamente automatica e l'unica realizzata su gomma; l'anno successivo entr\u00f2 in funzione un primo tratto della metropolitana leggera di Napoli, denominata linea 6 (Tratta Mostra - Mergellina).\nIl 10 febbraio 2013 a Milano venne inaugurata la linea 5 (Tratta Bignami-Zara); il 2 marzo dello stesso anno segu\u00ec la metropolitana di Brescia. La linea 6 a Napoli \u00e8 stata temporaneamente sospesa in attesa del completamento del tracciato (previsto nel 2024).\nNel 2014 a Roma fu inaugurata la linea C (Tratta Monte Compatri-Pantano - Parco di Centocelle).\nMetropolitane di tipo classico.\nCatania.\nLa metropolitana di Catania fu inaugurata il 27 giugno del 1999 sullo stesso percorso del tracciato urbano della Ferrovia Circumetnea, con quattro stazioni sotterranee e due in superficie. Fu identificata come linea Borgo-Porto, sulla quale furono inizialmente usate tre elettromotrici ex-FCU riadattate allo scopo. Il 20 dicembre 2016 fu aperta al pubblico la prima estensione di 1,9\u00a0km, la Galatea-Stesicoro, che permise di raggiungere il cuore della citt\u00e0 con due nuove stazioni interrate; contemporaneamente fu sospeso il servizio sulla tratta Galatea-Porto per lavori di manutenzione, al 2021 non ancora ultimati. La tratta di quattro stazioni da Borgo fino al quartiere di Nesima, i cui lavori erano stati interrotti e ripresi pi\u00f9 volte, fu inaugurata il 31 marzo 2017, portando la lunghezza della linea a circa 8,8\u00a0km. La linea dispone di 11 stazioni (Nesima, San Nullo, Cibali, Milo, Borgo, Giuffrida, Italia, Galatea, Giovanni XXIII, Stesicoro e Porto, attualmente sospesa). Al mese di novembre 2018, sono impiegati a rotazione otto treni M-88 della Firema a due casse costruiti appositamente e messi in servizio a scaglioni dal 2001.\nMilano.\nLa metropolitana di Milano inizi\u00f2 il proprio servizio nel novembre 1964, estendendo progressivamente la rete a quattro linee denominate M1, M2, M3 e M5 (di cui solo le prime tre aventi caratteristiche per la classificazione nelle \"metropolitane di tipo classico\") e divenendo la pi\u00f9 estesa d'Italia con 96,8\u00a0km in buona parte sotterranei; nel caso della linea M2 la rete si estende anche in sopraelevata, in trincea o a raso. Il numero totale delle stazioni \u00e8 pari a 113, di cui 19 extraurbane e 16 in superficie.\nLe quattro linee vengono identificate con colori distinti, per cui la M1 viene detta anche come linea \"rossa\", la M2 \"verde\", la M3 \"gialla\" e la M5 \"lilla\". Su ogni linea il colore identificativo \u00e8 presente in modo rilevante nelle mappe, nella livrea dei treni e nell'arredo delle stazioni, una caratteristica propria della rete meneghina fin dalla sua inaugurazione.\nNapoli.\nA Napoli nel 1993 fu inaugurato il primo tratto della \"metropolitana collinare\" (linea 1), che dalla periferia settentrionale scende verso il centro storico dopo aver attraversato i quartieri dell'Arenella e del Vomero. Questa linea, la cui costruzione fu avviata negli anni settanta, sin dagli anni novanta \u00e8 connessa alle funicolari cittadine; dal 2013 con l'entrata in funzione della stazione Garibaldi ha ottenuto un fondamentale nodo di interscambio con la linea 2, con la rete della Circumvesuviana e con la stazione di Napoli Centrale, il passante metropolitano \u00e8 sua volta collegato con la linea Cumana e la Circumflegrea.\nSulla linea 1 \u00e8 in costruzione il prolungamento verso l'aeroporto di Capodichino. La linea ha in esercizio 19 stazioni di cui 16 sotterranee e 3 su viadotto; altre 4 stazioni sotterranee sono in corso di costruzione.\nDal 2005 la linea collinare \u00e8 interconnessa con la Napoli-Giugliano-Aversa, una linea metropolitana regionale gestita dall'Ente Autonomo Volturno che collega il capoluogo campano ad Aversa in provincia di Caserta. La linea si sviluppa totalmente in sotterraneo e continuer\u00e0 in viadotto fino a Santa Maria Capua Vetere.\nRoma.\nNel 1955 fu inaugurato il primo tratto di ferrovia dalla stazione Termini all'EUR: in seguito questa venne rinominata linea B. Negli anni sessanta ripresero i lavori di costruzione di nuovi tronchi, portati avanti con decisione solo negli anni settanta. La linea B fu completata nel 1990 con il tratto da Termini a Rebibbia. Nel 2012 fu inaugurata la sua diramazione verso la periferia nordest della citt\u00e0 con la tratta Bologna-Conca d'oro e nel 2015 il prolungamento Conca d'Oro-Jonio.\nIl 12 febbraio 1980 fu inaugurata la linea A che mette in collegamento la periferia sudest con quella nordovest.\nUna terza linea, la C, fu aperta al pubblico il 9 novembre 2014 con 15 stazioni; il 29 giugno 2015 vennero attivate altre 6 stazioni e dal 12 maggio 2018 fino a San Giovanni. La linea C collega l'estrema periferia est con il quartiere di San Giovanni.\nComplessivamente la Capitale conta circa di linea metropolitana e 74 stazioni ed \u00e8 la seconda rete in Italia per estensione.\nMetropolitane leggere.\nBrescia.\nA Brescia, il 2 marzo 2013, entr\u00f2 in funzione una metropolitana leggera che attraversa tutta la citt\u00e0 da sud-est a nord.\nGenova.\nNel 1990 fu inaugurato un primo tratto della metropolitana di Genova: la linea raggiunse il centro cittadino solo dopo molti anni, a causa di difficolt\u00e0 di natura tecnica e burocratica.\nLa metropolitana \u00e8 dotata di una sola linea che collega il quartiere periferico di Rivarolo col centro cittadino, passando per la stazione Principe. La metropolitana \u00e8 gestita da AMT e conta 8 stazioni: Brin, Dinegro (Terminal Traghetti), Principe (stazione), Darsena (Universit\u00e0), San Giorgio (Acquario e Porto Antico), Sarzano/Sant'Agostino (Facolt\u00e0 di Architettura), De Ferrari (centro della citt\u00e0, teatro lirico, palazzo Ducale ecc.), Brignole (stazione).\nL'ultimo prolungamento \u00e8 stato completato nel dicembre 2012 con l'arrivo alla stazione FS di Genova Brignole passando per Piazza Corvetto, dove era previsto di realizzare una fermata poi rimasta incompiuta. Sono attualmente in esecuzione due nuovi prolungamenti e l'ultimazione della stazione di Corvetto.\nLa metropolitana di Genova \u00e8 del tipo cosiddetto \"leggero\"; i convogli hanno una larghezza di 2,20\u00a0m (scelta in quanto la linea attraversa la galleria Certosa, ex tunnel tranviario di sezione piuttosto ridotta) e la lunghezza delle banchine nelle stazioni \u00e8 di 80 metri.\nMilano.\nNel sistema della metropolitana di Milano la linea 5 \u00e8 una linea metropolitana leggera inaugurata per un tratto di 4,1\u00a0km nel 2013. Nel 2014 viene inaugurata un'ulteriore tratta per un'estensione complessiva di 6,1\u00a0km, mentre la tratta della linea 5 da Garibaldi a San Siro Stadio \u00e8 stata completata nel 2015, portando cos\u00ec i chilometri della linea a 12,9\u00a0km.\nNapoli.\nNel 2007 venne inaugurato il primo tratto della linea 6, un progetto partito alla fine degli anni ottanta che in origine prevedeva la costruzione di una \"Linea Tranviaria Rapida\", riconvertita poi in metropolitana leggera. Il servizio della linea 6 \u00e8 stato sospeso nel 2013 e sar\u00e0 riattivato nel 2022.\nTorino.\nLa metropolitana di Torino utilizza il sistema VAL (treni automatici senza conducente su ruote gommate e di dimensioni ridotte), progettato e ampiamente utilizzato in Francia. La sola linea della Metropolitana di Torino si estende per 15,1\u00a0km, lungo i quali si trovano 23 stazioni.\nNel 2006, in occasione delle Olimpiadi, fu inaugurata la prima parte della linea, tra la periferia occidentale della citt\u00e0 e il centro cittadino, con dieci stazioni iniziali.\nUna prima estensione della rete avvenne nel 2007 con l'apertura di quattro stazioni sul nuovo tratto e a settembre 2011 della stazione Porta Susa lungo il tratto iniziale.\nNel corso del 2011 furono inaugurati 3900 metri di galleria e sei nuove stazioni (Marconi, Nizza, Dante, Carducci-Molinette, Spezia e Lingotto) facenti parte della nuova tratta della linea 1 compresa tra Porta Nuova e Lingotto. I lavori iniziarono nel 2006. Il 23 aprile 2021 sono stati aperti all'utenza ulteriori 1900 metri di galleria e la stazione Italia '61 - Regione Piemonte, mentre il capolinea sud \u00e8 stato portato alla nuova stazione Bengasi.\nMetropolitane in costruzione.\nA Catania sono in costruzione due prolungamenti della linea: la tratta da Nesima a Monte Po e la tratta da Stesicoro a Palestro.\nA Milano sono in costruzione: una nuova linea, la linea M4 e il prolungamento della linea M1 verso Monza Bettola in corso di ultimazione.\nA Roma \u00e8 in corso di completamento la linea C; il programma di realizzazione prevede il completamento della tratta San Giovanni \u2013 Fori imperiali.\nA Torino \u00e8 in costruzione il quarto prolungamento della linea 1, da Fermi a Collegno.\nA Napoli \u00e8 in avanzato stato di realizzazione la tratta della linea 6 tra Mergellina e Municipio. Inoltre \u00e8 in progettazione la tratta tra Mostra e il quartiere di Bagnoli. \u00c8 in realizzazione l'estensione della linea 1 da Garibaldi all'aeroporto di Capodichino. In seguito verr\u00e0 costruita la tratta tra Capodichino e Piscinola in modo tale da completare l'anello della metropolitana secondo i progetti iniziali.\nA Genova sono in costruzione due prolungamenti: in direzione nord (tratta Brin-Canepari) e in direzione est (tratta Brignole-Martinez).\nProgetti di metropolitana senza seguito.\nTra gli anni duemila e gli inizi dei duemiladieci sono state avviate discussioni su progetti di metropolitana nelle citt\u00e0 di Aosta, Bologna, Firenze, Palermo e Cagliari, senza tuttavia avere seguito."}
{"id": "2184122", "revid": "93556", "url": "https://it.wikipedia.org/wiki?curid=2184122", "title": "Paugnano", "text": "Paugnano (in sloveno Pomjan) \u00e8 un paese dell'Istria Slovena, situato nel comune di Capodistria.\nIl paese, situato a quota 362\u00a0m, \u00e8 attraversato dalla strada passante sul crinale settentrionale della valle del fiume Dragogna, tra Monte di Capodistria (\"\u0160marje\") e Maresego (\"Marezige\"), in un'ampia sella tra le due cime tondeggianti del monte Romano (\"Poljane\") di 405\u00a0m ed il monte Guardia (\"Stra\u017ea\") di 377\u00a0m.\nIl nome latino di questa localit\u00e0 \u00e8 \"Pomilianum\", qualcuno sugger\u00ec \"Pagus Jani\", lo storico Pietro Kandler indic\u00f2 il nome romano \"Pomianum\".\nStoria.\n\u00c8 un paese antico che si estende quasi per intero su un terreno arenaceo marnoso dell'eocene medio. Il suo territorio arriva al torrente Cornalunga verso settentrione ed al fiume Dragogna a meridione. I colli ed i dossi sono in parte coltivati e in parte a boschetto ceduo, dando al paesaggio un aspetto pittoresco ed attraente.\nDa questo paese si gode una meravigliosa vista verso il mare, con Capodistria e la sottostante valle del fiume Cornalunga ai suoi piedi. Verso il sud, il panorama sulla valle del fiume Dragogna si estende oltre Momiano. Provenendo da Monte di Capodistria, raggiunta la cima del dosso sotto il monte Romano, Paugnano si presenta in tutta la sua bellezza, raccolto attorno al suo campanile che torreggia in mezzo al paese.\nDa qui passava l'importante strada consolare romana che univa Trieste a Pola, salendo per Centora verso la sella di Babici e scendendo verso la Val Derniga attraverso la Crocera di Montetoso. Un'altra strada da Paugnano scendeva verso il fiume Dragogna e portava al porto di Castelvenere, ora interrato. Gli Istriani l'hanno sempre chiamato \"Pomian\"; il suo nome deriva probabilmente dai molti alberi di mele chiamati \"pomi\".\nIl monte Romano \u00e8 chiamato anche Poiana (\"Poljane\"), in riferimento al rapace omonimo; la sua cima tondeggiante si chiama Colomb\u00e8ra e da quass\u00f9 si gode uno dei pi\u00f9 suggestivi panorami dell'Istria nord occidentale. In questa zona c'era un castelliere del quale si \u00e8 conservato poco; perfettamente piano, doveva avere un perimetro di circa 450\u00a0m. Qui \u00e8 stato ritrovato un anello di bronzo ornato da sei dischetti. A Paugnano e dintorni vennero alla luce condutture d'acqua e tracce di abitazioni romane da cui il nome del monte. Sul monte Guardia esiste un muro romano seminterrato nelle immediate vicinanze della chiesa maggiore; il monte fu posto avanzato della sottostante Cent\u00f2ra. Gli Sloveni lo identificano con il nome \"Stra\u017ea\", che significa \"guardia\". Sia il monte Romano che la zona a sud di Paugnano aono ancora al centro di scavi archeologici. Qui furono scoperti i resti di una chiesa romanica e parecchie monete romane del periodo da Marco Antonio a Massimiano.\nFu anche villaggio fortificato nel medioevo. Fra i cittadini di Muggia, che nel 1202 giurarono fedelt\u00e0 al doge Enrico Dandolo diretto alla quarta crociata, figura un Antonio de Paugnan. Nel 1211 il vescovo capodistriano Assalone, che aveva avuto in feudo Paugnano dai vescovi di Pola, i quali a loro volta, nel 1028, lo avevano ricevuto in dono dall'imperatore Corrado II, invest\u00ec la famiglia Verzi di Capodistria delle decime del villaggio. Risulta che nel 1559 furono restaurate le sue opere di difesa per sostenere l'urto delle bande turche che scorrazzavano nella zona. La pieve di Paugnano, risalente al 1121, era posta sotto la diocesi di Capodistria. Nel 1460 venne smembrata con la conseguente perdita di alcune parrocchie.\nGli Sloveni qui comparvero nei primi secoli del medioevo. Si insediarono nelle campagne e la convivenza con l'elemento italiano rappresentato dall'episcopato, dai maggiorenti veneti e dalle famiglie feudali continu\u00f2 per secoli favorendo lentamente l'integrazione.\nIl paese conserva ancora le sue origini contadine anche se adesso la popolazione, nella sua maggioranza, \u00e8 di immigrazione bosniaca; Paugnano era famosa per i suoi vini che provenivano dai vigneti posti a sud della valle del fiume Dragogna, riparati dalla Bora che qui soffia con vigore.\nMonumenti e luoghi d'interesse.\nLa chiesa principale \u00e8 dedicata a San Giorgio e vi dipendono le chiesette minori dedicate a Santa Maria Vergine ed a Santo Stefano, quest'ultima posta all'inizio del paese ed ora dipinta di giallo ocra.\nLa chiesa di San Giorgio (\"sv. Jurij\") \u00e8 una costruzione a due falde, con abside poligonale ed addossato un corpo aggiunto sulla parte sinistra del fabbricato. \u00c8 tanto massiccia da far pensare ad una preesistente fortezza. Fu costruita nel 1796 sopra una pi\u00f9 antica. Sulla facciata a sud conserva ancora le sue finestre con vetri colorati; l'entrata \u00e8 posta sotto un portale sostenuto da quattro colonne con capitelli pseudodorici; un'iscrizione sul portale ricorda il restauro del 1915. Al suo interno si possono ammirare ancora interessanti affreschi del XV secolo. Interessante il campanile, in \"masegno\", costruito dai \"Carnielli\" nel 1866, come ricorda l'iscrizione posta sulla facciata assieme ai nomi del podest\u00e0 Pasquale Bemcic, del consigliere Perossa e del parroco don Marco Andolsek. Questo campanile, alto con cornici marcapiano, ha un cornicione con dentelli inferiori e un cornicione superiore posto sopra le quattro bifore in calcare; il cornicione sostiene quattro voltini e quattro piccole guglie. La cuspide si erge con sezione esagonale.\nLa piccola chiesa della nascita di Maria \u00e8 interessante perch\u00e9 conserva degli affreschi del XV secolo e alcune scritte in glagolitico tra cui la pi\u00f9 vecchia risalente al 1439."}
{"id": "2184123", "revid": "767487", "url": "https://it.wikipedia.org/wiki?curid=2184123", "title": "George Legge, I barone Dartmouth", "text": "Si distinse al servizio dei re d'Inghilterra Carlo II e Giacomo II Stuart.\nBiografia.\nCarriera navale.\nLa carriera di Legge inizi\u00f2 durante la seconda guerra anglo-olandese tra il 1665 ed il 1667, quando serviva sotto suo cugino, l'ammiraglio Sir Edward Spragge. Al termine della guerra, Legge fu premiato con l'assegnazione del comando della nave \"Pembroke\". Nel marzo 1672 gli venne affidato il comando della nave \"Fairfax\" e fu tra i protagonisti dello scoppio della terza guerra anglo-olandese, al largo dell'Isola di Whigt. Nel giugno dello stesso anno prese parte alla battaglia di Sole Bay, che si risolse con esito incerto, ma favorevole pi\u00f9 ai Paesi Bassi che all'Inghilterra. L'anno seguente, al comando della \"Royal Katherine\" si batt\u00e9 nella battaglia di Schooneveld, durante la quale a comandare la flotta inglese era il principe Rupert del Reno, nipote del re Carlo I. Questa battaglia anvale, divisa in due fasi, fu vinta dalla flotta della Repubblica delle Sette Province Unite.\nDal 1683 Legge venne nominato dal re \"Admiral of the Fleet\", massimo grado della marina inglese. Con questa carica part\u00ec alla volta di Tangeri, dove era stato incaricato di smantellare la base militare inglese che vi sorgeva. Giacomo II gli affid\u00f2 inoltre la difesa delle coste inglesi; l'ammiraglio non riusc\u00ec tuttavia ad intervenire per bloccare le navi olandesi che trasportavano le truppe di Guglielmo d'Orange. Le navi inglesi, bloccate nei porti a causa del vento contrario e delle cattive condizioni del mare, non riuscirono a muoversi, e le navi olandesi riuscirono a far sbarcare le truppe di Guglielmo, che diedero inizio alla Gloriosa Rivoluzione.\nCariche e titoli.\nLegge venne numerose volte investito di ruoli importanti da parte di Casa Stuart.\nInoltre Legge divenne pari del regno ricevendo il titolo di Barone Dartmouth. \u00c8 il capostipite di una famiglia inglese ancora operativa in campo politico, e che conserva il titolo di pari del regno. Gi\u00e0 il figlio di George, William, divenne nel 1711 conte di Dartmouth.\nLa fine.\nCon la deposizione di Giacomo II e l'ascesa al trono di Guglielmo III, Legge venne arrestato e chiuso nella Torre di Londra. Qui mor\u00ec nel 1691, lasciando il titolo al figlio William."}
{"id": "2184124", "revid": "729019", "url": "https://it.wikipedia.org/wiki?curid=2184124", "title": "Sam Cox", "text": ""}
{"id": "2184130", "revid": "287204", "url": "https://it.wikipedia.org/wiki?curid=2184130", "title": "Sole\u00e1 (ballo)", "text": "La sole\u00e1 (in dialetto andaluso \"soledad\") \u00e8 un ballo flamenco, abitualmente ballato da una ballerina (\"bailaora\") solista, di grande espressivit\u00e0.\nBallo molto incentrato sulla \"bellezza delle figure\" (\"lucimiento\") della \"bailaora\", che pu\u00f2 eseguire movimenti tipicamente femminili con braccia corpo, accompagnati da zapateados (colpi ritmici dati coi tacchi delle scarpe).\nLa \"bailaora\" richiama l'attenzione con il movimento dei suoi fianchi, le sue \"posizioni irregolari\" (\"desplante\") e la sua seriet\u00e0. La sole\u00e1 ha un tempo lento e gravoso, sebbene il suo \"comp\u00e1s\" \u00e8 simile a le alegr\u00edas e buler\u00edas, ma con altro carattere.\nIl suo schema ritmico sarebbe:\n1 2 3 4 5 6 7 8 9 10 11 12\nIl \"cante\" della sole\u00e1 possiede un ampio ventaglio di stili e varianti, identificandosi i pi\u00f9 importanti in punti geografici specifici: \nInfine, altro stile significativo della sole\u00e1, sarebbe la sole\u00e1 apol\u00e1, che nasce finendo il polo con una sole\u00e1."}
{"id": "2184132", "revid": "287204", "url": "https://it.wikipedia.org/wiki?curid=2184132", "title": "Mammillaria melaleuca", "text": "Mammillaria melaleuca \u00e8 una pianta succulenta delle famiglia delle Cactaceae (sottofamiglia Cactoideae) originaria del Messico.\nDescrizione.\nQuesta \"Mammillaria\" non forma gruppi se non parecchio in avanti con gli anni in natura, mentre in coltivazione capita pi\u00f9 comunemente, nonostante la lenta crescita, di solito comunque si vedono piante provviste di un singolo fusticino globoso di colore verde scuro, largo e alto circa 6\u20137\u00a0cm. Come in tutte le piante del suo genere il fusto \u00e8 ricoperto da \"mammelle\" i tubercoli.\nIn questa specie essi sono resistenti, ovato-ottusi, sodi e senza lattice nei loro tessuti.\nLe ascelle alla base dei tubercoli sono prive di lanuggine o setole.\nL'areola \u00e8 provvista solitamente di una sola spina centrale marrone on sfumature porporine, fine ma rigida. Le spine radiali sono 8-9, diritte o quasi, disposte a raggera, le 4 superiori un po' pi\u00f9 lunghe e di colore marrone, le altre biancastre.\nFiori gialli di circa 3\u00a0cm di lunghezza. Frutti da verdi a marroncini, contenenti numerosi semi marrone nerastri\nDistribuzione e habitat.\n\"M.\u00a0melaleuca\" \u00e8 diffusa in natura nello stato messicano di Tamaulipas, ad altitudini comprese tra i 1300 e i 2000 m."}
{"id": "2184135", "revid": "212348", "url": "https://it.wikipedia.org/wiki?curid=2184135", "title": "Municipalit\u00e0 locale di Emalahleni", "text": "Ci sono due municipalit\u00e0 locali del Sudafrica di nome Emalahleni:"}
{"id": "2184137", "revid": "729019", "url": "https://it.wikipedia.org/wiki?curid=2184137", "title": "Sean Hohneck", "text": ""}
{"id": "2184143", "revid": "1543377", "url": "https://it.wikipedia.org/wiki?curid=2184143", "title": "Salda d'amido", "text": "La salda d'amido \u00e8 un gel a base di amido, utilizzato in laboratorio di analisi chimica come indicatore redox nelle titolazioni iodometriche e iodimetriche per via della sua capacit\u00e0 di formare complessi di colore blu scuro con lo iodio. Si ottiene solubilizzando in acqua calda l'amido che gelifica una volta fatta raffreddare la soluzione.\nPreparazione.\nSi bagnano 2 grammi di amido in polvere con 15-20 mL di acqua fredda e si versa il tutto in 100 mL di acqua bollente sotto costante agitazione. Si lascia bollire per qualche minuto, dopodich\u00e9 si fa raffreddare per ottenere il gel. La salda d'amido \u00e8 una sostanza sensibile alle alte temperature e che decompone per azione batterica, va quindi conservata lontana da fonti di calore e in recipienti di vetro scuro, in modo da non far passare la luce. Nella fase di preparazione possono essere aggiunti opportuni battericidi, come ioduro mercurico o acido salicilico.\nFormazione del complesso.\nIn soluzione acquosa e in presenza di iodio molecolare (I2) e dello ione ioduro (I\u2212) si ha la formazione dello ione triioduro (I3\u2212)\nSi ritiene che tale ione venga adsorbito dalla frazione di amilosio presente nella salda d'amido, venendo incluso nella struttura ad elica con la formazione di un complesso di colore blu-violaceo. I meccanismi chimici per cui avviene l'adsorbimento, tuttavia, non sono ancora del tutto chiari."}
{"id": "2184145", "revid": "253269", "url": "https://it.wikipedia.org/wiki?curid=2184145", "title": "Dottor Kildare", "text": "James Kildare \u00e8 un medico immaginario, creato dallo scrittore Max Brand, che ne fece il protagonista di una serie di romanzi, il primo dei quali apparso nella rivista pulp \"Argosy All-Story Weekly\" nel 1938. Da questi romanzi furono tratte 16 pellicole cinematografiche e due serie televisive trasmesse in numerosi paesi del mondo, rispettivamente negli anni sessanta e settanta.\nBiografia.\nJames Kildare \u00e8 un giovane medico entusiasta della sua professione e consapevole delle conquiste terapeutiche della scienza moderna, ma \u00e8 allo stesso tempo fermamente convinto dell'importanza del rapporto umano con il paziente e con i suoi familiari. Al Blair General Hospital di New York, si misura tutti i giorni con i casi clinici pi\u00f9 disparati sotto la supervisione dell'esuberante e irascibile dottor Leonard Gillespie. Impegnato, puntiglioso e progressista, il protagonista sa coniugare la competenza tecnica e diagnostica con il rispetto del malato secondo la nuova cultura della democrazia e dell'uguaglianza. Benvoluto da tutti, il dottore entra spesso in conflitto con lo scorbutico superiore che, dietro l'apparenza del carattere burbero, in realt\u00e0 lo stima.\nRomanzi.\nIl personaggio del Dottor Kildare \u00e8 stato il protagonista dei seguenti romanzi:\nCinema.\nLa prima trasposizione in pellicola di un romanzo di Brand risale al 1937, quando la Paramount produsse \"La figlia perduta\", diretto da Alfred Santell con Joel McCrea nella parte del protagonista. L'anno successivo la MGM acquist\u00f2 i diritti cinematografici dei romanzi di Brand e gir\u00f2 \"Il giovane Dr. Kildare\" (1938), la pellicola di maggior successo, con Lew Ayres (Kildare) e Lionel Barrymore (dottor Gillespie), per la regia di Harold S. Bucquet. Con lo stesso gruppo di interpreti vennero successivamente prodotte altre otto pellicole ma, a partire dal 1942 con \"Chiamata urgente per il dottor Gillespie\", Ayres fu estromesso dalla serie per aver rifiutato di partecipare alla Seconda guerra mondiale in quanto pacifista e obiettore di coscienza; senza di lui ci furono in tutto altre sei opere cinematografiche e, a undici anni di distanza dal primo, fu decretata la fine della serie cinematografica.\nTelevisione.\nTra il 1960 e il 1966 vennero girati 190 episodi de \"Il dottor Kildare\", serie televisiva prodotta dalla NBC con Richard Chamberlain nella parte del protagonista e Raymond Massey in quella del dottor Gillespie. La serie ebbe un enorme seguito e, oltre a decretare il successo di Chamberlain come star internazionale, divenne un programma televisivo di culto, dando origine a numerose altre serie di ambiente medico ospedaliero.\nNel 1972 fu trasmessa un'altra serie televisiva, \"Il giovane Dr. Kildare\", con Mark Jenkins nel ruolo del protagonista, ma non ebbe successo e fu chiusa dopo soli 24 episodi.\nFumetti.\nIl successo televisivo del personaggio indusse la King Features Syndicate a realizzarne una versione a fumetti disegnata da Ken Bald, inizialmente come striscia giornaliera, la prima delle quali pubblicata il 16 ottobre 1962, e due anni dopo, il 19 aprile 1964, in edizione domenicale. L'ambientazione e i personaggi delle storie disegnate ricalcano quelli della serie televisiva."}
{"id": "2184157", "revid": "767487", "url": "https://it.wikipedia.org/wiki?curid=2184157", "title": "Reggie Geary", "text": ""}
{"id": "2184158", "revid": "250563", "url": "https://it.wikipedia.org/wiki?curid=2184158", "title": "Silvio Picci", "text": "Carriera.\nProdotto del vivaio del Torino, Picci fa il suo esordio in Serie A in maglia granata sotto la guida di Eugenio Bersellini l'11 dicembre 1983, in occasione del pareggio interno col Verona. A fine stagione le presenze in campionato complessive sono 4.\nL'anno successivo, con l'avvento in panchina di Luigi Radice, non trova pi\u00f9 spazio tra i titolari.\nSi trasferisce quindi al Catania, in Serie B dove gioca per una stagione da titolare, poi si trasferisce al indossando la maglia rossoblu per quattro anni, tre in B e, dopo la retrocessione della stagione 1988-1989, una in C1.\nProsegue la carriera collezionando esperienze della durata di una stagione nella Triestina e nel in Serie B e nel in Serie C1 prima di concludere la carriera professionistica in Serie C2.\nIn carriera ha totalizzato complessivamente 4 presenze in Serie A e 180 presenze e 6 reti in Serie B."}
{"id": "2184160", "revid": "729019", "url": "https://it.wikipedia.org/wiki?curid=2184160", "title": "Gavin Quinnell", "text": "Biografia.\nGavin \u00e8 figlio di un famoso rugbista, Derek Quinnell, nazionale gallese degli anni settanta; anche i suoi fratelli, Scott e Craig sono rugbisti.\nGavin inizia la sua carriera professionistica nel , militando in Welsh Premier Division per due stagioni.\nNel 2003 viene fondata la franchigia dei che disputa il campionato di Celtic League; gioca con il neonato club gallese fino al 2006, vincendo l'edizione 2003-04.\nNel 2007 si trasferisce al in English Premiership; terminata l'esperienza inglese, nel 2008 approda in Italia nella rosa del , dove milita fino al 2010.\nDal 2006 al 2009 viene selezionato nello storico club ad inviti dei , disputando tre partite contro , Edinburgh Academicals e , segnando una meta all'esordio contro le East Midlands.\nIl 23 luglio 2010 raggiunge la sua ex squadra, gli , firmando un contratto di due anni.\nIl 2 ottobre 2010 Quinnell subisce una lesione all'occhio sinistro contro il . Il seguente gioved\u00ec viene confermato che: nonostante gli sforzi dei chirurghi, aveva perso la vista del suo occhio sinistro. Lo stesso anno annuncia il suo ritiro dal rugby giocato."}
{"id": "2184162", "revid": "2145293", "url": "https://it.wikipedia.org/wiki?curid=2184162", "title": "Castello di Montecopiolo", "text": "Il castello di Montecopiolo sorse nel X secolo sull'omonimo rilievo montuoso per volere dei vescovi di Montefeltro o di loro enfiteuti (i Conti di Carpegna). \u00c8 situato a monte dell'odierna frazione di Villagrande di Montecopiolo, capoluogo comunale del comune di Montecopiolo (provincia di Rimini), nel Montefeltro.\nI resti del castello si trovano a un'altitudine di 1.033 m s.l.m. a spartiacque tra le vallate dei fiumi Conca e Marecchia. L'area occupata dal castello raggiungeva i 9.000\u00a0m\u00b2.\nStoria.\nLa rupe di Monte Copiolo prima del castello.\nIl luogo scelto, nel X secolo, per l'edificazione del castello di Monte Copiolo \u00e8 un rilievo di 1083 m s.l.m. facente parte della catena appenninica e posto a spartiacque tra le valli dei fiumi Conca (foce tra Misano Adriatico e Cattolica) e Marecchia (foce a Rimini). Oggi si trova collocato all'interno della regione Emilia-Romagna, in provincia di Rimini.\nLe cavit\u00e0 naturali di natura carsica, presenti presso la rupe, fornirono riparo all'uomo di Neanderthal. \u00c8 stata rinvenuta, come oggetto residuale in stratigrafie bassomedievali, una selce in tecnica \"Levallois\" ascrivibile al Musteriano. Ancora in giaciture secondarie sono affiorati utensili e frammenti di industria litica, tra cui uno in ossidiana.\nIn et\u00e0 protostorica il monte si trov\u00f2 in margine a importanti tracciati che collegavano il versante tiberino all'Adriatico. Dall'Eneolitico il sito fu pi\u00f9 frequentato e poi antropizzato nella media et\u00e0 del bronzo e tale rimase, sebbene in contrazione demografica, nell'Et\u00e0 del ferro.\nIn et\u00e0 romana il rilievo fece probabilmente parte del \"municipium\" di \"Pitinum\" \"Pisaurense\" (valle dell'Apsa, bacino del fiume Foglia, foce a Pesaro). Alle pendici del Copiolo, verso est, correva una via (nel XVI sec. chiamata \"Via Vetere\") che collegava le valli dei fiumi Foglia e Conca a quella del Marecchia e, in et\u00e0 tardo antica, il \"municipium\" di \"Urvinum\" \"Mataurense\" al \"castrum\" di \"Mons\" \"Feleter\". La colonizzazione del territorio copiolese in et\u00e0 romana \u00e8 attestata (ad oggi) da alcuni resti di fattorie (\"tuguria\"?). Le testimonianze di cultura materiale pi\u00f9 significative sono state rinvenute sulla stessa rupe (giaciture secondarie). Attesterebbero una forma (?) di stanziamento. La curva cronologica dei rinvenimenti di et\u00e0 romana \u00e8 ampia, correndo dal II sec. a. C. sino al IV d. C. I secoli compresi tra il V ed il IX d. C. non sono, ad oggi, rappresentati da alcun reperto.\nLa fondazione del castello nel X secolo d.C..\nIl \"Castrum Montis Cupioli\", come emerso dall'indagine archeologica, fu fondato nel X secolo probabilmente per volont\u00e0 vescovile. Da questo centro, nel XII secolo, prese avvio la dinastia dei conti di Montefeltro (poi duchi di Urbino), signori dell'omonimo territorio. La residenza dei conti fece di Monte Copiolo il principale centro di potere del Montefeltro medievale, nucleo fondante della loro signoria territoriale e, nel corso dei secoli, una delle principali piazzeforti del ducato di Urbino. La curva cronologica dell'insediamento si arresta con l'estinzione dei duchi, nel 1631, quando il centro prese lentamente a spopolarsi per la discesa a valle della popolazione che, in pieno XVII secolo, contava ancora 700 \"anime\".\nSequenza diacronica:\nNel X secolo, dopo massicce operazioni d'intaglio del rilievo mediante cave, per volont\u00e0 di un potere forte che decise di collocare su questa rupe uno dei suoi principali punti di potere, sorse il primo nucleo del castello. Questo era composto da un torrione sommitale (perimetro esterno 12x12\u00a0m) difeso, alla base, da un recinto in pietra. All'esterno del recinto in pietra trovavano posto alcuni annessi abitativi e funzionali (magazzini etc).\nIl castello si \u00e8 poi notevolmente sviluppato tra il XII ed il XIII secolo, quando tutto il comparto della rocca venne rimaneggiato ed una cinta in pietra and\u00f2 a proteggere l'abitato che intanto era sorto sul terrazzamento basso del monte. In questo periodo, all'interno del circuito difensivo della rocca, scomparve il torrione sommitale per un cedimento strutturale, al suo posto venne edificata una chiesa con un annesso \"palatium\", residenza dei conti di Montefeltro.\nNel XIV secolo tre cinte di mura ed almeno otto torrioni difendevano il castello che era composto da un abitato cinto da proprie mura, disposto sul terrazzamento inferiore del rilievo e vegliato dalla \u201cfortissima rocca\u201d, posta sulla cima della rupe.\nNel corso del XV secolo la rocca venne del tutto rimaneggiata ed adeguata alle nuove tecniche belliche, ormai contaminate dalle armi da fuoco, le torri da quadrangolari divennero circolari, le mura di cinta furono cimate e vennero abbattuti alcuni edifici nell'area sommitale, per creare ampi piazzali per la manovra delle artiglierie. Il Castello di Monte Copiolo non fu mai conquistato, guadagnandosi il titolo di unica fortezza feretrana rimasta sempre nelle mani dei duchi di Urbino.\nUn violento assedio sub\u00ecto nel 1522 da parte delle truppe di Giovanni dei Medici (detto \u201cdalle bande nere\u201d) lesion\u00f2 il castello, ma questo continu\u00f2 ad essere abitato per tutto il XVI secolo.\nA partire dal XVII secolo la rupe venne abbandonata dalla sua popolazione, che decise di stanziarsi definitivamente a valle implementando una serie di villaggi gi\u00e0 presenti dal medioevo tra cui: Villagrande, Cavalcanese, Monte Rotto, Ca' Moneta, Ca' Bellino.\nScavi archeologici e archeo-geo-sito.\nDal 2002, a cura della cattedra di archeologia cristiana e medievale dell'Universit\u00e0 degli Studi di Urbino Carlo Bo, ha preso avvio un notevole cantiere archeologico volto ad indagare gli aspetti relativi alla lunga durata dell'insediamento e i mutamenti subiti nel corso della storia, anche in rapporto alla problematica dell'incastellamento e, in generale, al contesto europeo. Sono state eseguite 14 campagne di scavo, lo scavo \u00e8 ancora in corso ed \u00e8 formulato come una summer school internazionale a cui prendono parte studenti provenienti da universit\u00e0 di tutta Europa tra cui l'Universit\u00e9 de Lorraine, Paris Sorbonne, Liege, Universidad Complutense de Madrid, etc.\nIl sito, per la presenza di grandi cave di X-XII secolo scavate nel calcare della formazione di San Marino contestualmente all'edificazione del castello e per alcune \"morfo sculture\" create dagli agenti atmosferici, costituisce un archeo-geo sito di rilevanza europea.\nIl sito \u00e8 in fase di scavo ed \u00e8 parallelamente visitabile grazie a percorsi in sicurezza."}
{"id": "2184166", "revid": "599013", "url": "https://it.wikipedia.org/wiki?curid=2184166", "title": "Chiesa di Nostra Signora Assunta (Rapallo)", "text": "La chiesa di Nostra Signora Assunta \u00e8 un luogo di culto cattolico situato nella frazione di Santa Maria del Campo nel comune di Rapallo, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Rapallo-Santa Margherita Ligure della diocesi di Chiavari.\nStoria.\nLe prime citazioni della chiesa di Santa Maria del Campo sono risalenti all'anno 1000, anche se la citazione ufficiale del primo parroco, don Gandolfo Merlo, \u00e8 datato ad un documento del 1201. Secondo le fonti storiche locali, la comunit\u00e0 parrocchiale campese raggiunse nel 1570 la sua massima estensione \"spirituale\" con il parroco don Stefano Borzese quando ebbe la guida pastorale sui centri - oggi frazioni del comune di Rapallo - di San Pietro di Novella, Sant'Andrea di Foggia e San Quirico d'Assereto.\nLa primitiva chiesa sub\u00ec nel corso del XVII secolo i primi ma sostanziali cambiamenti della struttura, soprattutto per adeguare l'antico edificio al sempre pi\u00f9 aumentare della popolazione campese. I lavori, durati all'incirca una decina d'anni, videro l'abolizione dell'antico coro che fu spostato al lato opposto, il rifacimento totale della facciata, l'apertura di una nuova porta maggiore ed un intero ampliamento.\nNel 1826, in occasione della visita pastorale dell'arcivescovo di Genova monsignor Luigi Lambruschini, la parrocchia fu elevata al titolo di prevostura. Meno di cent'anni dopo, nel 1920, fu realizzata l'ampia scalinata che dalla sede stradale permette tuttora di salire verso il piazzale.\nNel 1957 sono state installate le prime sei campane nella torre campanaria, con benedizione del vescovo di Chiavari monsignor Francesco Marchesani, e ancora nel 1959 con la dotazione di altre sei campane inaugurate dal vescovo della diocesi di Guastalla monsignor Angelo Zambarbieri; l'impianto elettronico delle dodici campane sar\u00e0 realizzato nel 1964.\nAltri interventi di restauro sono stati realizzati tra il 1970 e il 1978 su dipinti, stucchi, lampadari, pavimento e all'esterno con il rifacimento della bianca facciata, del tetto e del campanile.\nIl 9 giugno 2010 un vasto incendio ha interessato la canonica della chiesa con danneggiamenti alle coperture, alla facciata e ai locali della stessa; i danni, provocati secondo alcuni rilievi da un corto circuito, hanno distrutto diversi arredi sacri e maggiormente il tetto. Dopo un tempestivo intervento di restauro e ripristino, i locali sono tornati nuovamente agibili dal 12 agosto 2010.\nDescrizione.\nLa struttura si presenta ad unica navata con la presenza di quattro altari laterali oltre che a quello maggiore. Il primo, situato nella parte destra della chiesa, \u00e8 intitolata alla Madonna di Caravaggio ed \u00e8 un'opera in marmo del 1807; il secondo altare \u00e8 dedicato a Nostra Signora Addolorata e secondo le fonti storiche appartenne ad una precedente e soppressa chiesa di Genova; il terzo \u00e8 intitolato al Santissimo Rosario, mentre il quarto \u00e8 dedicato al Crocifisso.\nProprio in quest'ultimo - che assieme a quello del Santissimo Rosario \u00e8 stato acquistato nel 1807, assieme al pavimento del presbiterio, dal monastero della Visitazione di Genova - sono conservate le reliquie di santa Flora di Beaulieu portate da Roma nel 1824 dall'allora parroco campese Cavagnaro."}
{"id": "2184167", "revid": "114084853", "url": "https://it.wikipedia.org/wiki?curid=2184167", "title": "Asbach", "text": ""}
{"id": "2184168", "revid": "120170583", "url": "https://it.wikipedia.org/wiki?curid=2184168", "title": "Alexandros Korizis", "text": "Biografia.\nAssunse la massima carica politica greca alla morte del dittatore Ioannis Metaxas, durante la Campagna italiana di Grecia. In precedenza era stato Governatore della Banca di Grecia.\nPrivo di un potere effettivo, essendo il governo del paese controllato realmente dal sovrano Giorgio II di Grecia, seppe fronteggiare il momento difficile dell'invasione tedesca, iniziata il 6 aprile 1941. Dopo nemmeno due settimane, il 18 aprile, quando le truppe tedesche erano rapidamente penetrate nel paese giungendo ad Atene ed instaurandovi la legge marziale, si suicid\u00f2 con un colpo di pistola. Per evitare di scatenare il panico nella citt\u00e0 gi\u00e0 cos\u00ec duramente provata dagli eventi bellici le autorit\u00e0 diedero inizialmente la notizia della morte del premier adducendo come causa un attacco cardiaco.\nSull'isola di Poros, sua terra natale, un museo ricorda il politico."}
{"id": "2184169", "revid": "287204", "url": "https://it.wikipedia.org/wiki?curid=2184169", "title": "Anomalia del Sud Atlantico", "text": "L'Anomalia del Sud Atlantico o SAA (\"South Atlantic Anomaly\") \u00e8 una zona del campo geomagnetico caratterizzata da un valore di intensit\u00e0 magnetica inferiore rispetto al campo medio generato dal dipolo magnetico; la SAA comprende la maggior parte del Sud Atlantico e parti del Sud America, Sud Africa e Antartide.\nLa causa del fenomeno.\nIn questa area la parte inferiore delle fasce di Van Allen \u00e8 pi\u00f9 vicina alla superficie del pianeta: a parit\u00e0 di altezza rispetto al livello del mare, l'intensit\u00e0 delle radiazioni della fascia di Van Allen \u00e8 pi\u00f9 elevata rispetto a quella del resto della superficie terrestre.\nLe fasce di Van Allen sono simmetriche rispetto all'asse del campo magnetico terrestre, mentre questo \u00e8 inclinato di circa 11\u00b0 rispetto all'asse di rotazione della Terra e decentrato di circa 450\u00a0km rispetto al centro della Terra. Queste caratteristiche di inclinazione e decentramento del campo magnetico fanno s\u00ec che la parte pi\u00f9 interna delle fasce di Van Allen sia pi\u00f9 vicina alla superficie terrestre sopra l'oceano Atlantico meridionale e pi\u00f9 lontana sopra l'oceano Pacifico settentrionale.\nDescrizione.\nLe dimensioni della SAA aumentano con l'altitudine. A un'altezza di circa 500 chilometri, l'anomalia si estende dalla latitudine geografica 0\u00b0 a -50\u00b0 e in longitudine da 90\u00b0 Ovest a 40\u00b0 Est. Inoltre la forma della SAA varia nel tempo: dalla scoperta iniziale, verso la fine degli anni cinquanta, il confine Sud \u00e8 rimasto approssimativamente costante mentre un'espansione di lunga durata \u00e8 stata misurata verso settentrione (tra Nord-Ovest e Nord-Est) e verso Est. Sia la forma della SAA, sia la densit\u00e0 delle particelle cariche che la attraversano variano anche su base giornaliera, con una maggiore densit\u00e0 di particelle cariche in corrispondenza del mezzogiorno locale.\nLa parte pi\u00f9 intensa della SAA si sta spostando verso Ovest a una velocit\u00e0 di circa 0,3\u00b0 di longitudine all'anno, velocit\u00e0 molto simile alla rotazione differenziale tra il nucleo della Terra e la superficie della Terra, stimata tra 0,3\u00b0 e 0,5\u00b0 gradi di longitudine annua.\nPossibile correlazione con l'inversione del campo magnetico.\nAlcuni ricercatori credono che l'anomalia sia un effetto secondario dell'inizio di un'inversione magnetica: la letteratura esistente sull'argomento riporta il lento indebolimento del campo magnetico terrestre come una delle varie cause dei cambiamenti dei confini della SAA dalla sua scoperta a oggi. Quello che \u00e8 certo \u00e8 che il campo magnetico si sta indebolendo e che le fasce di Van Allen si avvicineranno alla superficie terrestre, allargando di conseguenza l'area della SAA.\nEffetti sulle attivit\u00e0 aerospaziali.\nL'Anomalia del Sud Atlantico produce importanti conseguenze per i satelliti artificiali e per altri veicoli spaziali che orbitano intorno alla Terra. Questi oggetti, muovendosi a diverse centinaia di chilometri dalla superficie terrestre, finiscono per transitare periodicamente all'interno della SAA; quando ci\u00f2 accade si trovano esposti a forti radiazioni per la durata di parecchi minuti. La progettazione della Stazione Spaziale Internazionale ha richiesto una schermatura supplementare per limitare questo problema, poich\u00e9 l'inclinazione della sua orbita la porta a passare periodicamente attraverso la SAA. Per lo stesso motivo il telescopio spaziale Hubble e altri satelliti artificiali devono sospendere le osservazioni quando attraversano l'anomalia."}
{"id": "2184181", "revid": "287204", "url": "https://it.wikipedia.org/wiki?curid=2184181", "title": "Wave (album)", "text": ""}
{"id": "2184189", "revid": "123102846", "url": "https://it.wikipedia.org/wiki?curid=2184189", "title": "20 minutos", "text": "20 minutos \u00e8 un quotidiano d'informazione, a distribuzione gratuita, con edizioni locali in 15 citt\u00e0 spagnole, pubblicato da luned\u00ec a venerd\u00ec. \u00c8 il periodico pi\u00f9 letto in Spagna, con 2.507.000 lettori, in base ai dati della tiratura media del 2007.\nI contenuti sono fruibili attraverso licenza libera Creative Commons CC BY (attribuzione), permettendo a chiunque di copiare, distribuire liberamente, nonch\u00e9 fare un uso commerciale dei contenuti (ad esclusione delle vignette), con alcune limitazioni. Il giornale pu\u00f2 essere scaricato dal sito web ufficiale.\nStoria.\nIl 3 febbraio 2000 \u00e8 stato pubblicato il primo numero di \"Madrid y M@s\", annunciato come \u00ab\"il primo quotidiano che non si vende\"\u00bb e con una tiratura di 100.000 copie. Lo stesso anno, il 16 novembre, appare \"Barcelona y M@s\". L'anno seguente, i lettori dei due giornali erano oltre 200.000.\nNel giugno 2001, \"20 Minutos Holding\" diventa azionista maggioritario della societ\u00e0 editrice \"Multiprensa y M\u00e1s\" ed il giornale cambia il proprio nome in \"20 minutos\". Tuttavia, fino al 2002 nella testata rester\u00e0 il vecchio nome accanto al nuovo logotipo. Il 15 marzo 2002 usc\u00ec a Parigi il primo numero in lingua francese, al quale in seguito si aggiunse la sezione di informazioni dipartimentali nelle citt\u00e0 di Marsiglia, Lione, Tolosa, Nizza, Nantes, Strasburgo, Montpellier, Bordeaux, Lille, Rennes e Grenoble.\nNel corso del 2003 appaiono le edizioni di Siviglia e Saragozza. In dicembre, il numero di lettori si approssima a 1.427.000. Durante gli anni 2004 e 2005 il giornale continua ad aumentare la tiratura, e si pubblica a Barcellona, Valencia, Alicante, Malaga, Granada, Murcia, Cordova, Bilbao, Valladolid, Vigo e La Coru\u00f1a.\nNel 2005 si superano i 2.000.000 di lettori. Nello stesso anno, il giornale adotta, primo al mondo, la licenza Creative Commons, permettendo cos\u00ec a chiunque di divulgare opere derivate dalle notizie pubblicate.\nNel luglio 2006 diventa il quotidiano pi\u00f9 letto in Spagna, in base ai dati 2006 dell'EGM, superando per la prima volta nella sua storia Marca.\nIl 10 settembre del 2007, il giornale aumenta ulteriormente la sua tiratura e comincia ad essere distribuita l'edizione del Asturie a Oviedo, Gij\u00f3n y Avil\u00e9s.\nLa pagina web del quotidiano, 20minutos.es, vanta una media di 363.253 lettori giornalieri, in base ai dati della OJD dell'aprile 2008.\nLa polemica del giornalismo partecipativo.\n\u00c8 opportuno ricordare che, dall'inizio del 2006, il giornale ha accentuato la sua immagine di \"quotidiano partecipativo\", nell'intento di raccogliere molte delle preoccupazioni della cittadinanza, mediante la pubblicazione di articoli per trattare temi di natura legale, ecc. Molto importante \u00e8 anche la collaborazione da parte dei cittadini stessi, mediante lettere al direttore, opinioni, inchieste o sezioni fotografiche di denuncia.\nI detrattori criticano la possibilit\u00e0 di dare voce ai lettori in maniera troppo aperta, portando ad una notevole perdita di qualit\u00e0 giornalistica, come ad esempio la raccolta di articoli non debitamente valutati, una tendenza al sensazionalismo, o la considerazione di notizie come tema di prima pagina, cosa che generalmente \u00e8 irrilevante per qualsiasi giornale a pagamento. Altri invece applaudono il fatto di allargare l'agenda informativa, stabilire un dialogo e dare pi\u00f9 voce ai lettori.\nAltri progetti.\nNel 2001, fu creato il \"Club del lector\". Per iscriversi bastava inviare una prova d'acquisto pubblicata con il giornale, e i soci ottenevano sconti in qualche negozio ed evento mostrando la propria carta d'identit\u00e0. Il club scomparve gradualmente fino alla totale dissoluzione.\nNel 2003 nacque \"El Jueves Campus\", un supplemento gratuito pubblicato dal settimanale \"El Jueves\", distribuito insieme al giornale tutti i gioved\u00ec della seconda settimana di ogni mese nelle zone universitarie.\nNel dicembre del 2005, inizi\u00f2 la pubblicazione di \"Calle 20\", una \u201crivista mensile di cultura, moda, tendenze e ozio\u201d con una tiratura di 150.000 esemplari, che si pu\u00f2 trovare in 1.500 locali di Madrid, Barcellona e Valencia.\nNel 2005 si lanci\u00f2 la prima edizione di \"Premios 20blogs\", che si trova gi\u00e0 alla sua terza edizione con quella del passato autunno-inverno 2008.\nSfide, problemi e critiche.\nI giornali gratuiti, e specialmente \"20 minutos\" per essere stato uno dei primi ad essere pubblicato, andarono incontro a qualche problema al principio, tra i quali i pi\u00f9 rilevanti sono riportati in basso.\nGiornali a pagamento.\nLe associazioni dei giornali a pagamento consideravano che \"20 minutos\" poteva supporre un'ardua concorrenza, pertanto fecero pressione sull'OJD perch\u00e9 che non calcolasse la tiratura. In questo modo, gli sponsor, non avendo indici affidabili, avrebbero preferito pagare meno o rinunciare alla pubblicit\u00e0, e le entrate della casa editrice sarebbero calate.\nIl 23 ottobre 2002, \"20 minutos\" denunci\u00f2 il fatto ai tribunali. Il giornale gratuito \"Metro\", che si nuotava nelle stesse acque, fece altrettanto il 23 novembre di quell'anno. A novembre, \"Defensa de la Competencia\" (Difesa della Competenza) apr\u00ec un'indagine riguardante le accuse fatte all'OJD, anche se alla fine quest'ultima ne usc\u00ec vittoriosa.\nIn alcuni comuni, si proib\u00ec addirittura la distribuzione di giornali vicino alle fermate degli autobus e delle metropolitane, e si stabilirono dei limiti che non permettevano distribuirli vicino ai giornalai. In pi\u00f9, si viet\u00f2 lasciare giornali in luoghi pubblici, come le banche.\nIn seguito, si dimostr\u00f2 che giornali gratuiti non solo non rubavano lettori ai giornali a pagamento, ma addirittura ne stimolava di nuovi.\nPubblicit\u00e0.\nUn altro problema \u00e8 la pubblicit\u00e0, che, essendo l'unica entrata, a volte pu\u00f2 dimostrarsi eccessiva. In un episodio, una pubblicit\u00e0 a pagina intera di una marca di sigarette provoc\u00f2 una pioggia di critiche, cosicch\u00e9 la casa editrice decise di non pubblicare mai pi\u00f9 pubblicit\u00e0 di sigarette in quel modo.\nNel 2007, la FMP, \"Federaci\u00f3n de Mujeres Progresistas\" (Federazione di Donne Progressiste), premi\u00f2 il direttore del giornale gratuito \"20 minutos\", Arsenio Escolar, per la sua decisione di vietare nelle sue pubblicazioni annunci di servizi sessuali e prostituzione.\nProblemi con la pagina web.\nLa sua pagina web, cresciuta in modo esponenziale dalla sua creazione nel 2005, ha seminato critiche per il fatto di dare pi\u00f9 importanza alla rapidit\u00e0 che alla qualit\u00e0 e quindi presentare frequentemente (quotidianamente) errori ortografici e semantici.\n\u00c8 senza dubbi il quotidiano online che riceve pi\u00f9 commenti, un fenomeno che gli altri media hanno cercato di copiare. Siccome non applica la censura preventiva, ma quella a posteriori, molti utenti si sono lamentati del modo di censurare, che secondo loro sarebbe arbitrario.\nLa popolarit\u00e0 di questo giornale si basa soprattutto sul buon sistema di commentare le notizie, anche se la censura si applicherebbe secondo i criteri gi\u00e0 citati.\nCollaboratori.\nQuesto giornale non starebbe a favore di nessuna organizzazione politica, anche se, secondo l'opinione pubblica, le sue idee sarebbere orientate verso la sinistra.\nHa ricevuto critiche trasversali per la decisione di non pubblicare informazioni sulle corride e non accettare pubblicit\u00e0 riguardanti la prostituzione.\nNonostante tutto, le sezioni dedicate alle opinioni pubbliche sono abbondanti. La pi\u00f9 grande, che occupa tre pagine del giornale e una sezione intera nel sito web, si chiama \"Zona 20\". In questo spazio si pubblicano prevalentemente le cosiddette \u201clettere al direttore\u201d, per\u00f2 anche messaggi dei fori di dibattito del web, sondaggi e una sezione di aiuto (per esempio, per quelli che hanno perso l'abbonamento dei trasporti pubblici, occhiali, chiavi, etc.)\nCi sono molti autori di articoli e blog (56 blog creati a giugno 2008). I temi sono diversi: dagli affari quotidiani fino agli economici, passando per la scienza, la tecnologia, l'ecologia, i tribunali ecc.\nPer quanto riguarda l'umorismo, questo giornale si affida alle vignette di J. M. Nieto, Eneko e Calpurnio. La sezione delle barzellette, intitolata \"El Desternillador\" fu rimossa a causa di problemi con il direttore del giornale a dicembre 2007.\nUno dei blog di \"20 minutos\", \"En busca de una oportunidad\" (Alla ricerca di un'opportunit\u00e0), di Melisa Tuya, ottenne il premio \"Blasillo de Huesca 2007\".\nLa sua pagina web \u00e8 attualizzata in tempo reale e permette scaricare il giornale completo in formato PDF. In questa pagina, alcuni membri dello staff di \"20 minutos\" posseggono il loro proprio blog, allo stesso modo che il direttore, Arsenio Escolar, o il poeta Tino Barriuso (che si occupa solo di commentare le notizie sportive). In ognuna delle notizie \u00e8 possibile fare commenti o replicare all'autore.\nBuon ricevimento del pubblico e premi.\nSecondo uno studio di Orange Media, il 38,7% dei lettori di giornali gratuiti preferisce leggere \"20 minutos\" invece che altri giornali gratuiti come \"\u00a1Qu\u00e9!\", \"Metro\" e \"ADN\".\nTra i premi pi\u00f9 importanti vi sono:\nL'impresa.\n\"Multiprensa y M\u00e1s SL\", fondata a Madrid nel 1999, \u00e8 pioniera nell'edizione di quotidiani gratuiti in Spagna. Il suo azionista di maggioranza \u00e8 20 Min Holding, leader nei mercati di quotidiani gratuiti in Svizzera, Francia e Spagna. L'azionista di maggioranza de \"20 Min Holding\" \u00e8 Schibsted, un gruppo di comunicazione di origine norvegese che fu fondato nel 1839, quotato nella Borsa di Oslo, con una presenza massiccia in Norvegia, Svezia, Danimarca, Svizzera, Estonia, Finlandia, Francia e Spagna, dove possiede giornali a pagamento e gratuiti, televisioni, radio, multimedia, ecc.\nSchibsted era, fino al 2005, il proprietario al 100% del capitale di \"20 minutos\". Per\u00f2, il 29 aprile del 2005 il 20% dell'impresa fu acquistato da \"Grupo Zeta\" (editore di \"El Periodico de Catalunya\", \"Intervi\u00fa\" e \"Tiempo\").\nIl direttivo.\nIl norvegese Sverre Munck, di anni 51, economista e dottore nella Universit\u00e0 di Stanford e l'Universit\u00e0 Yale, \u00e8 il presidente di \"Multiprensa Holding\", la proprietaria della casa editrice \"20 minutos\" in Spagna, \"Multiprensa y M\u00e1s\". Inoltre, \u00e8 presidente del gruppo \"20 Min Holding\" e vicepresidente de Schibsted, primo gruppo di comunicazione in Norvegia e azionista di maggioranza de 20 Min Holding. \u00c8 anche consigliere delegato di \"20 minutos\" Francia e di \"20 minutos\" Svizzera.\nJos\u00e9 Antonio Mart\u00ednez Soler, dottore nell'Universit\u00e0 Complutense di Madrid, ricercatore e diplomato nell'Universit\u00e0 di Harvard e professore cattedratico di Economia nell'Universit\u00e0 di Almeria, \u00e8 il direttore generale di \"20 minutos.\" Fu direttore-fondatore dei quotidiani \"El Sol\" e \"La Gaceta de los Negocios\", del settimanale \"Dobl\u00f3n\" e del primo quotidiano di TVE, \"Buenos D\u00edas\"; fu anche redattore-capo di \"El Pa\u00eds\" e di \"Cambio-16\". Fu direttore dei telegiornali e di vari programmi di TVE. \u00c8 corrispondente-capo di TVE a New York e autore di vari libri tra i quali: \"Jaque a Polanco\", \"Autopistas de la informaci\u00f3n\", \"Los empresarios ante la crisis\", ecc. Nato a Almer\u00eda, possiede la medaglia di Andalusia.\nArsenio Escolar, nato nel 1957 a Burgos, laureato in giornalismo e in filologia ispanica, \u00e8 direttore editoriale di \"20 minutos\". Nel 1989 fond\u00f2 a Burgos \"Diario 16\" y fu poi redattore-capo del quotidiano \"El Sol\", direttore di \"Claro\", vicedirettore del quotidiano di economia \"Cinco D\u00edas\" e vicedirettore del quotidiano \"El Pa\u00eds\". Ha ricevuto vari premi giornalistici e letterari. Dirige \"20 minutos\" dalla sua fondazione, nel febbraio del 2000.\nLuis Alberto Rivero, direttore commerciale di \"20 minutos\", nacque a Madrid nel 1963 e studi\u00f2 sociologia nell'Universit\u00e0 Complutense di Madrid. Nel 1985, comincia la sua attivit\u00e0 commerciale nella rivista \"Velocidad\". Poi, en 1987, entra a far parte dello staff di \"L\u00e1piz\" e due anni dopo si unisce a \"Grupo16\" come capo della pubblicit\u00e0 delle riviste \"Gente y Viajes y Paisajes desde el tren\"."}
{"id": "2184196", "revid": "71433", "url": "https://it.wikipedia.org/wiki?curid=2184196", "title": "Bloodshot", "text": ""}
{"id": "2184198", "revid": "599013", "url": "https://it.wikipedia.org/wiki?curid=2184198", "title": "Drew Barry", "text": ""}
{"id": "2184199", "revid": "33689", "url": "https://it.wikipedia.org/wiki?curid=2184199", "title": "Marco Fabio Buteone", "text": "Biografia.\nNel 245 a.C. fu eletto console, nel 241 a.C. divenne censore e nel 216 a.C. fu nominato dittatore (senza \"magister equitum\") dal console Gaio Terenzio Varrone, che era stato da poco sconfitto nella battaglia di Canne. Si verificava cos\u00ec a Roma una situazione particolare, dove si trovavano eletti due dittatori in contemporanea: Fabio Buteone e l'ex censore Marco Giunio Pera. Appena eletto dittatore modific\u00f2 l'elenco dei Senatori membri, nominandone 177 di nuovi, in seguito alle numerose morti avvenute durante i primi anni della seconda guerra punica."}
{"id": "2184200", "revid": "729019", "url": "https://it.wikipedia.org/wiki?curid=2184200", "title": "Yigal Allon", "text": "Serv\u00ec in qualit\u00e0 di leader dell'Ahdut HaAvoda (partito sionista-socialista) e del Partito Laburista Israeliano), diventando poi Primo ministro \"ad interim\" di Israele, membro della Knesset e ministro tra la X e la XVII Legislatura.\nGiovent\u00f9 e carriera militare.\nAllon nacque a Kfar Tavor, durante il Mandato britannico della Palestina. Nel 1937 si diplom\u00f2 della Scuola Superiore Agricola Kadoorie, ed entr\u00f2 nel kibbutz Ginosar. Le sue attivit\u00e0 militari presero avvio allorch\u00e9 egli serv\u00ec come comandante di un'unit\u00e0 da campo dell'Haganah, e poi come comandante di un reggimento durante la Grande rivolta araba tra il 1936 e il 1939. Nel 1941 divenne uno dei membri fondatori del Palmach. Quello stesso anno prese parte all'invasione britannica del Libano e della Siria. Nel 1943 divenne vice-Comandante dell'organizzazione e serv\u00ec in quel posto fino al 1945, quando divent\u00f2 Comandante in capo. Durante la guerra arabo-israeliana del 1948 condusse alcune fra le pi\u00f9 importanti operazioni belliche, su tutti e tre i fronti, inclusa l'Operazione Danny, l'Operazione Yoav e l'Operazione Horev. Il suo ultimo incarico militare fu quello di comandare il Fronte meridionale (con l'Egitto). Nel 1950 si ritir\u00f2 dal servizio attivo..\nComand\u00f2 col\u00e0 l'Operazione Yoav, l'Operazione Lot, l'Operazione Assaph, l'Operazione Horev e l'Operazione Ouvda, che garantirono agli israeliani il controllo dell'intero deserto del Negev per l'assegnazione del quale l'ONU non era riuscita ad esprimersi. La disfatta dell'esercito egiziano e la conquista di Be'er Sheva e di Eilat fecero di Yigal Allon uno degli uomini che hanno maggiormente contribuito a tracciare le linee armistiziali e le frontiere tutt'altro che rigide d'Israele.\nCarriera politica.\nKnesset.\nAl termine della sua carriera militare, Allon si dedic\u00f2 alla carriera politica. Divenne un importante leader dell'Ahdut HaAvoda e fu il primo eletto nella Knesset nel 1955, in cui oper\u00f2 fino alla sua morte. Fu membro del Comitato per gli Affari Economici, per la Costituzione, del Comitato per la Legge e la Giustizia, del Comitato per l'Istruzione e la Cultura, del Comitato Congiunto per le istanze sportive in Israele e del Comitato per gli Affari Esteri e la Difesa.\nIncarichi governativi.\nServ\u00ec come Ministro del Lavoro nel periodo 1961-67. In questo ruolo oper\u00f2 per promuovere l'occupazione tra i lavoratori, estendere la rete autostradale e s'impegn\u00f2 perch\u00e9 fosse approvata un'opportuna legislazione sui rapporti col mondo del lavoro. Nel 1967-69 oper\u00f2 come vice-Primo ministro e ministro per l'Inserimento degli Immigranti. Nel 1967 fece parte di un gruppo che pianific\u00f2 la Guerra dei sei giorni.\nAllon serv\u00ec brevemente come Primo Ministro \"ad interim\", a seguito dell'improvvisa morte di Levi Eshkol il 26 febbraio 1969. Mantenne l'ufficio fino al 17 marzo 1969, quando Golda Meir ricopr\u00ec la carica dei Primo Ministro.\nDivenne vice-Primo Ministro e Ministro dell'Istruzione e della Cultura nel governo della Meir, e lavor\u00f2 in quell'ufficio fino al 1974. Nel 1974 fece parte di una delegazione per l'Accordo sulla Separazione delle Forze. Divent\u00f2 ministro degli Affari Esteri nel 1974 e conserv\u00f2 la carica fino al 1977.\nNel momento della sua improvvisa morte nel 1980 per infarto miocardico acuto, era candidato per assumere la guida di HaMa'arakh, in competizione col capo del partito, Shimon Peres.\nAllon fu l'ideatore del Piano Allon, una proposta mirante a metter fine all'occupazione militare israeliana della Cisgiordania, da raggiungere con un negoziato fra le parti interessate ad impadronirsi dei residui territori palestinesi (circa il 30% a Israele e il 70% alla Giordania). Un'importante strada di comunicazione nella Cisgiordania, che conduce nella parte NE di Gerusalemme porta il suo nome."}
{"id": "2184203", "revid": "21462581", "url": "https://it.wikipedia.org/wiki?curid=2184203", "title": "Juliomagus (Francia)", "text": ""}
{"id": "2184204", "revid": "834", "url": "https://it.wikipedia.org/wiki?curid=2184204", "title": "J. Geils Band", "text": ""}
{"id": "2184207", "revid": "109304106", "url": "https://it.wikipedia.org/wiki?curid=2184207", "title": "Quaderni milanesi", "text": "Rivista fondata da Oreste Del Buono, Tommaso Giglio, Domenico Porzio e Giuseppe Ajmone con l'intento di aprire dibattiti sulle arti e sulla letteratura interpellando e chiamando a dialogo pittori, scrittori e poeti. &lt;br&gt;\nCollaborarono alla rivista, tra gli altri, Michel Butor, Giuliano Gramigna, Renato Guttuso e Domenico Rea.\nUscito il primo numero nell'autunno del 1960, le pubblicazioni trimestrali si interruppero nel 1962. "}
{"id": "2184208", "revid": "1498434", "url": "https://it.wikipedia.org/wiki?curid=2184208", "title": "Cusercoli", "text": "Cusercoli \u00e8 una frazione di Civitella di Romagna situata nell'appennino forlivese, nella valle del fiume Bidente. Il centro si erge su uno sperone roccioso dominato dal castello medievale e dalla chiesa di San Bonifacio.\nGeografia fisica.\n\u00c8 situata nell'appennino forlivese, alla destra del Bidente, tra Meldola e Civitella di Romagna su uno sperone di roccia calcarea che sbarra il fiume, costringendolo a deviare dal corso principale.\nStoria.\nLa storia della frazione dipende da quella del castello che la dominava. Esso fu costruito sul luogo dove prima esisteva un impianto tardo romano, di cui resta solo un imponente muro a secco.\nL'impianto medievale viene segnalato per la prima volta nel XII secolo, posseduto dagli Arcivescovi di Ravenna, soggetta all'Abbazia di Sant'Ellero e compresa nella contea di Giaggiolo. Nel XIV secolo, i Malatesta, della contea, fecero un ampliamento per ricavare un palazzo fortificato accanto al castello, utilizzato come residenza del feudatario e venne aggiunta la seconda cortina di mura. Dal 1571 appartenne ai Malatesta, ai Manfredi, ai Guidi di Bagno, ai Gottifredi di Cesena, fino all'assegnazione definitiva ai conti Guidi. Dal 1400 Essi, per adeguare il fabbricato alle loro esigenze abitative, modificarono la struttura apportata nella seconda met\u00e0 del Settecento, aggiungendo i giardini pensili e la chiesa di san Bonifacio. Quest'ultima \u00e8 il frutto di una ricostruzione effettuata nella seconda met\u00e0 del Settecento sulla precedente chiesa di Sancta Maria de Saxo, lesionata pesantemente da un'alluvione avvenuta nel 1750.\nI conti Guidi continuarono a trascorrere periodi dell'anno nel palazzo finch\u00e9 non lo abbandonarono completamente e lo lasciarono al degrado. Lo stato di abbandono fu tale che nel 1937 una parte della rocca croll\u00f2 sulle case facendo 21 vittime. Nel 1973 il Comune lo acquist\u00f2.\nLuoghi d'interesse.\nArchitetture religiose.\nChiesa di San Bonifacio.\nLa chiesa di San Bonifacio \u00e8 compresa nel complesso gentilizio del castello. Venne fatta costruire dalla contessa Maria Polissena Albicini, vedova del conte di Cusercoli Ferdinando dei Guidi di Bagno, inserita nei lavori di trasformazione del castello come nuova chiesa parrocchiale; l'ala ad ovest era destinata a canonica. Fu edificata dopo che nel 1750, in seguito ad un'alluvione, and\u00f2 in rovina la piccola chiesa di Santa Maria De Saxo. I muri esterni sono assediati da crepe e muschi; l'interno si presenta in stile barocco preneoclassico.\nEx chiesa di San Biagio.\n\u00c8 l'ultimo edificio a sinistra lungo la rampa che conduce alla Rocca. Fu eretta nel 1702 ma nel 1951 venne ceduta a privati per essere adibita ad abitazione. A ricordala vi \u00e8 solo una statua del Santo ed una lapide, affissi sulla facciata. Un passaggio pedonale sopraelevato conduceva alla chiesa, in un palco sovrastante l'ingresso, dai cortili della rocca e dai palazzo baronale.\nChiesa di Santa Maria del Sasso.\nSi trova in largo Matteotti ed \u00e8 sede della parrocchia di Cusercoli. Edificata nel 1972 in stile moderno, porta il nome dell'antica chiesa adiacente al castello. L'interno presenta una sola navata e vi \u00e8 venerato San Biagio, patrono del paese.\nOratorio di Sant'Emidio.\n\u00c8 sito lungo la Strada Statale 310 Bidentina in direzione Civitella di Romagna. Costruito nel 1782 dove un tempo vi era la primitiva chiesa parrocchiale ed un piccolo convento francescano, venne adibito a chiesetta del cimitero. La consacrazione avvenne nel 1788. Il muro perimetrale era ornato da 14 cellette in pietra arenaria, ognuna delle quali conteneva una formella policroma in maiolica rappresentante una stazione della Via Crucis. Le formelle in parte sono state saccheggiate; le restanti sono in restauro.\nArchitetture civili.\nLa cartiera.\nSi trova lungo la Strada Statale 310 Bidentina in direzione Forl\u00ec, sulla destra, oltre il ponte. Fu costruita dai conti Guidi di Bagno nel 1637 e cess\u00f2 di funzionare nel 1904. Rappresentava la pi\u00f9 antica cartiera della Romagna.\nArchitetture militari.\nIl castello.\nLa prima rocca medioevale risale al XII secolo. Nel XIV secolo fu aggiunto al complesso un palazzo fortificato, adibito a residenza del feudatario. Successivamente vennero ampliate le mura ed una seconda cerchia racchiuse l'intero borgo circostante. Nella seconda met\u00e0 del Settecento i conti Guidi di Bagno fecero apportare delle modifiche e vennero aggiunti i giardini pensili e la chiesa di San Bonifacio. Quando i conti Guidi abbandonarono il castello, precipit\u00f2 in uno stato di abbandono. I segni del grande degrado non sono stati arginati nemmeno dagli interventi di consolidamento operati negli ultimi anni.\nMa la maestosit\u00e0 di questo antico castello \u00e8 comunque viva tuttora.\nLa portaccia.\nLa portaccia (la \"purtaza\" in dialetto locale) costituiva uno dei due accessi al borgo, quello rivolto verso sud-est. Sull'arco si trova ancora ben conservato lo stemma dei Conti Guidi di Bagno.\nEconomia.\nLa morfologia del territorio ha impedito l'utilizzo agricolo ed industriale della frazione. Le principali attivit\u00e0 sono legate alle produzioni tipiche della localit\u00e0. Cusercoli \u00e8 uno dei principali centri di produzione di coroncine e di rosari, realizzati con vari materiali (perle, legno, plastica fosforescente o semi di piante) ed esportati in tutto il mondo. Vi sono presenti numerose aziende agricole ed agriturismi che appartengono alla Strada dei Vini e dei Sapori dei Colli di Forl\u00ec-Cesena."}
{"id": "2184211", "revid": "76963", "url": "https://it.wikipedia.org/wiki?curid=2184211", "title": "Tabitha Soren", "text": "Nota al pubblico per i suoi servizi su MTV News e campagne promotrici come \"Choose or Lose\" (in Italia nota come \"Tocca a noi\") per spingere i giovani a votare e capire la politica.\nBiografia.\nSoren nasce in Texas da una famiglia tradizionale. Nel 1987, a soli diciannove anni, viene accettata dai Beastie Boys per apparire nel video musicale di \"(You Gotta) Fight for Your Right (to Party)\", un singolo di successo presto trasmesso su MTV che ottiene un gran successo. Negli stessi anni studia alla New York University\nNel 1997 si sposa con lo scrittore e giornalista Michael Lewis, dopo il quale assume il nome Tabitha Lee Lewis che usa anche in televisione in sostituzione a quello di battesimo.\nAlcuni spezzoni di interviste tra la Soren e il rapper Tupac Shakur sono stati inseriti nel documentario \"\"."}
{"id": "2184214", "revid": "287204", "url": "https://it.wikipedia.org/wiki?curid=2184214", "title": "Flashback (album)", "text": ""}
{"id": "2184215", "revid": "287204", "url": "https://it.wikipedia.org/wiki?curid=2184215", "title": "Il marchio di Giuda", "text": "Il marchio di Giuda (\"The Judas Strain\") \u00e8 un romanzo del genere Techno-thriller, scritto dall'autore James Rollins nel 2007. In Italia \u00e8 stato pubblicato contemporaneamente dall'Editrice Nord nel 2007 con la stampa americana e poi stampato anche nella versione economica dalla TEA nello stesso anno. \u00c8 il quarto libro della serie sulla Sigma Force.\nTrama.\nUno strano virus sta seminando pazzia, terrore e morte tra i passeggeri di una nave e pare essere lo stesso virus che ha colpito la flotta di Marco Polo durante uno dei suoi viaggi. L'impavido Grayson Pierce, agente segreto della Sigma Force, cerca di scoprire cosa accade e risolvere l'enigma. Come sempre in suo aiuto accorrono i suoi amici, esperti di storia antica, di medicina e agenti segreti. \u00c8 una lotta contro il tempo anche perch\u00e9 \u00e8 in gioco la vita dei genitori di Gray, rapiti da una setta segreta che vuole in cambio da lui aiuto nella scoperta del luogo da cui ha avuto origine il virus."}
{"id": "2184220", "revid": "287204", "url": "https://it.wikipedia.org/wiki?curid=2184220", "title": "Pater Patriae", "text": "Pater Patriae (\"Padre della Patria\") era un titolo onorifico conferito nell'antica Roma. La locuzione latina iscritta di solito sulle monete o su i monumenti imperiali era abbreviata epigraficamente come \"P.P.\" Il titolo non rappresentava una particolare magistratura e quindi non aveva carattere giuridico ma era solo un riconoscimento onorario ufficiale attribuito dallo Stato.\nAnche se conferito ad altri imperatori (alcuni come Tiberio non vollero mai accettarlo e Adriano lo accolse solo dopo due anni) \"pater patriae\" non costitu\u00ec il loro titolo ufficiale, come non lo erano i titoli di \"Augustus\" o \"princeps\". Perci\u00f2 dal suo conferimento non derivavano particolari effetti giuridici.\nBeneficiari del titolo in epoca romana.\nAgli imperatori veniva generalmente attribuito l'appellativo di \"Sancte pater\" di solito riservato agli dei.\nIl titolo di \"pater patriae\", riconosciuto dai Romani a Romolo e a Marco Furio Camillo\n, fu assegnato poi dal Senato nel 2 a.C., per i meriti nei confronti dello Stato, a Ottaviano Augusto, che lo fece attribuire anche a Gaio Giulio Cesare. Il titolo per Augusto doveva rappresentare il riconoscimento politico dei valori del principato augusteo. Svetonio racconta che inizialmente fu la plebe romana ad attribuirglielo, in seguito, poich\u00e9 lo rifiutava, una folla considerevole, coronata di lauro, glielo richiese mentre entrava ad uno spettacolo in Roma. Ed infine fu la volta del Senato nella curia, con portavoce Valerio Messala che, a nome di tutti, gli disse:\nA Messalla Augusto rispose con le lacrime agli occhi:\nDello stesso titolo si valsero come valore ideologico del loro potere soprattutto gli imperatori della casa Flavia\nIl titolo risulta attribuito anche a Traiano come risulta da varie iscrizioni apposte su monumenti costruiti durante il suo impero, come dalla cosiddetta \"Tabula Traiana\" che celebra la costruzione della strada militare che conduceva al ponte sul Danubio voluto dall'imperatore.\nIncerta l'attribuzione del titolo a Cicerone per aver scoperto e denunciato la congiura di Catilina.\nIl titolo nei tempi successivi.\nNelle epoche successive il titolo di \"Padre della Patria\" compare nelle storie celebrative nazionali come un attributo onorario riferito, solitamente postumo, a grandi personaggi che, secondo un'opinione non sempre storiograficamente comprovata, contribuirono in modo rilevante alla storia della nazione, se non alla sua stessa edificazione.\nBolivia, Colombia, Ecuador, Panama, Per\u00f9, Venezuela.\nIl padre della Patria di questi sei paesi \u00e8 Sim\u00f3n Bol\u00edvar.\nAlbania.\nGiorgio Skanderbeg \u00e8 il padre della Patria albanese. Le sue gesta ispirarono nei secoli le rapsodie, la letteratura, le arti e mantennero vivo negli albanesi lo spirito di libert\u00e0.\nArgentina, Per\u00f9 e Cile.\nQuesti paesi onorano come \"Padre della Patria\" il militare Jos\u00e9 de San Mart\u00edn, che combatt\u00e9 per l'indipendenza di Argentina, Cile e Per\u00f9.\nBangladesh.\nAlla guida della Lega Awami, Sheikh Mujibur Rahman fu primo ministro del Bangladesh dopo l'indipendenza del Bangladesh ed \u00e8 perci\u00f2 considerato padre della Patria bengalese.\nItalia.\nIn epoca preunitaria, il titolo di \"padre della Patria\" fu attribuito in Firenze, nel 1465, a Cosimo de' Medici, a un anno dalla sua morte; in questo caso per \"patria\" si deve intendere la Repubblica di Firenze. La Signoria e il popolo decisero di rendere onore a Cosimo con l'iscrizione \"Pater patri\u00e6\" sulla lastra della sua tomba realizzata dal Verrocchio.\nDopo l'unit\u00e0 d'Italia, l'epiteto di \"Padre della Patria\" fu attribuito ai quattro uomini che animarono il Risorgimento: Giuseppe Garibaldi, Giuseppe Mazzini, Camillo Cavour e re Vittorio Emanuele II.\nVittorio Emanuele II ebbe anche un'investitura ufficiale di tale appellativo, quando anche in occasione del trasporto e del funerale al Pantheon, fu apposta una scritta che copre il fregio esterno del sepolcro che recita \"A Vittorio Emanuele il Padre della Patria\". Lo stesso epiteto era nelle motivazioni per l'erezione del monumento nazionale che da lui prende il nome di Vittoriano, sito a Roma, in Piazza Venezia.\nRussia.\nNel 1721 il senato e il sinodo russo conferirono allo zar Pietro I il titolo di \"Imperatore e Padre della Patria\" dopo la pace di Neustadt."}
{"id": "2184222", "revid": "287204", "url": "https://it.wikipedia.org/wiki?curid=2184222", "title": "Weiden (disambigua)", "text": ""}
{"id": "2184226", "revid": "287204", "url": "https://it.wikipedia.org/wiki?curid=2184226", "title": "La collina dei suicidi", "text": "La collina dei suicidi (\"Suicide Hill\") \u00e8 un romanzo poliziesco scritto da James Ellroy, pubblicato negli Stati Uniti nel 1985.\nTrama.\nLloyd Hopkins, investigatore della squadra omicidi della polizia di Los Angeles, \u00e8 il migliore poliziotto di tutta la citt\u00e0, ma \u00e8 stato accusato di abuso di potere dai suoi superiori. Viene quindi declassato alla sezioni rapine e furti. Nel frattempo Duane Rice, giovane delinquente e ladro di auto, esce di galera e prepara delle rapine in banca durante la quale, assieme ai suoi complici, due fratelli messicani, uccide due poliziotti, tra cui il figlio di un capo della polizia, Gaffaney. Quest'ultimo chiede ad Hopkins di trovare i rapinatori a tutti i costi, e gli promette di fare in modo di salvare la reputazione passata di Hopkins. \nSi scatena una immensa caccia all'uomo in tutta la citt\u00e0. Duane Rice intanto uccide uno dei due fratelli messicani. Hopkins non far\u00e0 in tempo a trovare Duane Rice che verr\u00e0 ucciso dai sottoposti del corrotto Gaffaney che mascherano l'omicidio in suicidio. Il presunto suicidio di Rice non convince assolutamente Hopkins ma ormai Gaffaney ha dato le dimissioni e non ricatter\u00e0 pi\u00f9 Hopkins."}
{"id": "2184227", "revid": "729019", "url": "https://it.wikipedia.org/wiki?curid=2184227", "title": "Ribellione di Monmouth", "text": "La rivolta di Monmouth, nota anche come Ribellione dei forconi o Rivolta dell'Ovest fu un tentativo armato organizzato da parte di un gruppo di dissidenti protestanti di deporre dal trono d'Inghilterra il cattolico Giacomo II Stuart. Il re era salito al trono alla morte del fratello maggiore Carlo II il 6 febbraio 1685. Giacomo II era cattolico e molti protestanti sotto il suo dominio si ribellarono al suo governo. James Scott, I duca di Monmouth, figlio illegittimo di Carlo II, riteneva pertanto in base alla propria fede anglicana di essere il legittimo erede del padre e per questo inizi\u00f2 la sua crociata contro Giacomo II.\nIl duca di Monmouth sbarc\u00f2 a Lyme Regis l'11 giugno 1685 e per le successive cinque settimane il suo esercito di anticonformisti, artigiani e contadini si scontr\u00f2 con le milizie locali e con l'esercito regolare comandato da Louis de Duras, II conte di Feversham e da John Churchill, che poi venne nominato duca di Marlborough. La ribellione si concluse con la sconfitta delle forze di Monmouth nella Battaglia di Sedgemoor il 6 luglio 1685. Monmouth venne condannato a morte e decapitato il 15 luglio 1685.\nDuca di Monmouth.\nMonmouth era un figlio illegittimo di Carlo II d'Inghilterra. Alcune voci dell'epoca riportavano che, in segreto prima di morire, Carlo avesse sposato morganaticamente la madre del duca di Monmouth, Lucy Walter, ma non si ha notizia certa di questo fatto, e l'unica moglie ufficiale di Carlo rimase Caterina di Braganza.\nMonmouth venne nominato comandante in capo delle armate inglesi nel 1672 e fu Capitano generale nel 1678, raggiungendo alcuni successi nei Paesi Bassi nella Terza guerra anglo-olandese.\nIl contesto.\nLa Guerra civile inglese aveva lasciato risentimento tra la popolazione e la monarchia, in relazione alle pene comminate anche ai rappresentanti ed ai sostenitori del commonwealth. L'area sud-orientale dell'Inghilterra conteneva diversi villaggi ove l'opposizione monarchica era ancora forte. Il terrore per la persistenza al trono di un potenziale monarca cattolico, intensificato dal fallimento di Carlo II e di sua moglie nel produrre un erede, portarono a nuove tensioni. Un rappresentante del clero anglicano, Titus Oates, parl\u00f2 di un \"complotto papista\" per uccidere Carlo e porre sul trono il giovane duca di York. Il conte di Shaftesbury, ministro del governo inglese ed oppositore di punta del cattolicesimo, aveva tentato di escludere Giacomo dalla linea di successione. Altri membri del parlamento, ad ogni modo, non potevano accettare che la corona passasse al figlio illegittimo di Carlo, James Scott, che divenne poi duca di Monmouth. Nel 1679, con il pericolo del passaggio dell\u2019Exclusion Bill, Carlo II sciolse il parlamento. Altri due parlamenti vennero eletti nel 1680 e nel 1681, ma vennero sciolti per le medesime ragioni.\nDopo il Rye House Plot che tent\u00f2 di assassinare sia Carlo che Giacomo, Monmouth si autoesili\u00f2 nei Paesi Bassi, raccogliendo sostenitori a L'Aia. Monmouth era un protestante che aveva viaggiato nell'Inghilterra sudorientale nel 1680 dove era molto conosciuto in villaggi come Chard e Taunton. Nel periodo nel quale Carlo II rimase al trono, Monmouth rimase nei Paesi Bassi vivendo nella speranza di poter un giorno tornare pacificamente sul trono. L'ascesa di Giacomo II e l'incoronazione nell'Abbazia di Westminster il successivo 23 aprile 1685 pose fine a queste speranze.\nLa ribellione.\nIl piano.\nI membri del partito Whig che avevano organizzato la congiura (Rye House Plot) per assassinare re Carlo II Stuart erano stati in larga parte esiliati nei Paesi Bassi e tra loro spiccavano personaggi di massimo livello come James Scott, figlio illegittimo di Carlo II, e Archibald Campbell, conte di Argyll.\nTuttavia questo gruppo era disomogeneo e male organizzato; quando Giacomo divenne re pensarono fosse giunto il momento adatto per colpire, ma impiegarono sei mesi ad organizzare le loro forze. Alla fine decisero che l'attacco si sarebbe diviso in due parti: l'una comandata da Argyll che sarebbe sbarcata in Scozia, dove il conte poteva contare su una vasta clientela e sull'appoggio del Clan Campbell, e l'altra, guidata da Monmouth che invece avrebbe iniziato la sua marcia su Londra dalla zone occidentale del regno.\nDa Lyme Regis a Sedgemoor.\nNel maggio del 1685, il duca di Monmouth salp\u00f2 dall'Olanda alla volta dell'Inghilterra sudorientale, una regione fortemente protestante, con tre piccole navi, quattro cannoni leggeri e 1500 moschetti. Egli sbarc\u00f2 con 82 uomini, tra i quali vi erano Lord Grey di Warke, Nathaniel Wade e Andrew Fletcher of Saltoun. Il gruppo raggiunse il numero di 300 uomini giungendo a Lyme Regis nel Dorset l'11 giugno, dove una lunga proclamazione stesa da Ferguson, denunci\u00f2 pubblicamente il re.\nRe Giacomo gi\u00e0 in precedenza aveva ricevuto notizie dai suoi servizi segreti circa i movimenti del duca di Monmouth, al punto da sapere della partenza delle sue navi dall'Olanda almeno dieci giorni prima. Il sindaco locale fedele al re, Gregory Alford, inform\u00f2 la locale milizia r\u00e9gia e immediatamente invi\u00f2 a Londra dei messi che vi giunsero il 13 giugno, dopo aver percorso quasi 200 chilometri a cavallo. Per scontrarsi con le armate ribelli del duca di Monmouth, a John Churchill venne dato il comando delle truppe appiedate dell'esercito realista, mentre in generale le operazioni vennero guidate dal conte di Feversham. Le operazioni dei ribelli sarebbero state rallentate dallo scontro iniziale con la milizia locale.\nNei giorni successivi, saputosi dello sbarco di Monmouth a Lyme, altri volontari si unirono al suo esercito ed il 15 giugno le sue forze avevano gi\u00e0 pi\u00f9 di 1000 uomini. Il 13 giugno Monmouth perse due dei suoi migliori sostenitori, Dare e Fletcher, i quali avevano ingaggiato un duello per un cavallo di razza. Fletcher spar\u00f2 e uccise Dare e venne quindi posto agli arresti e rinviato alla fregata \"Helderenberg\". Il giorno successivo, 40 cavalieri e 400 soldati, al comando del realista Lord Grey, si spostarono nei pressi del villaggio di Bridport, ove si scontrarono 1.200 uomini della locale milizia del Dorset. La schermaglia si concluse con la ritirata di lord Grey e dei suoi uomini Molti militari colsero l'occasione per disertare la battaglia per unirsi all'esercito di Monmouth. Dopo questo confronto, Lord Albermarle guid\u00f2 le forze realiste da Exter verso le forze del duca di Somerset, che stavano avvicinandosi a Lyme Regis dall'opposta direzione.\nMonmouth seppe per tempo dell'avvicinarsi delle forze realiste e riusc\u00ec a fuggire, ma invece di marciare su Londra, si spost\u00f2 a nord con le proprie forze verso il Somerset. Il 15 giugno egli combatt\u00e9 con la milizia a Axminster, prendendo il controllo del villaggio. Altre reclute si unirono in maniera disorganizzata a quelle di Monmouth, raggiungendo il numero di 4.000, in gran parte anticonformisti, artigiani e contadini armati solo degli strumenti del loro lavoro (come forconi e coltelli); uno dei membri di questa folla fu il giovane Daniel Defoe.\nMonmouth nuovamente lesse in pubblico una denuncia verso il re a Chard ed il 20 giugno 1685 a Taunton decise di autoproclamarsi re, contro il volere di molti sostenitori repubblicani. La Corporazione di Taunton venne quindi costituita raggruppando le varie forze, nella speranza di incoraggiare il supporto della popolazione locale per l'ottenimento di nuove reclute. A Taunton, Monmouth venne raggiunto da altri 800 uomini. I dragoni reali al comando di Churchill, nel frattempo, continuavano ad avvicinarsi alle armate di Monmouth, giungendo a Chard il 19 giugno. Con l'assistenza della locale milizia essi tentarono di fermare le nuove reclute che giungevano da Taunton per unirsi all'esercito di Monmouth. Feversham nella fretta di riprendere gli scontri giunse con le sue forte a Bristol, presumendo che quello sarebbe stato il successivo obbiettivo di Monmouth.\nMonmouth con le sue sempre crescenti forze prosegu\u00ec la sua avanzata verso nord, passando per Bridgwater e soggiornando dapprima al Castello di Bridgwater (21 giugno), poi a Glastonbury (22 giugno) ed a Shepton Mallet (23 giugno). Nel frattempo, la Royal Navy cattur\u00f2 le navi di Monmouth, tagliandogli ogni speranza di fuga verso il continente europeo. Le forze realiste di Churchill che si trovavano a Chard, e quelle di Feversham a Bristol ricevettero altri rinforzi da Londra.\nIl 24 giugno, l'esercito di Monmouth si accamp\u00f2 a Pensford, ed un piccolo gruppo delle sue forze si scontr\u00f2 con la milizia di Gloucester prendendo il controllo di Keynsham, punto di attraverso d'importanza cardinale nell'area per oltrepassare il fiume Avon. Monmouth intendeva dunque attaccare la citt\u00e0 di Bristol, che era la seconda citt\u00e0 del regno dopo Londra per ricchezza e grandezza. Il suo desiderio di conquista venne per\u00f2 frenato quando seppe dell'occupazione della citt\u00e0 da parte di Henry Somerset, I duca di Beaufort. Molte furono le schermaglie con le Life Guards comandate da Feversham, schermaglie che per\u00f2 non portarono ad una soluzione. Questi attacchi diedero a Monmouth l'impressione che la citt\u00e0 fosse ben difesa dalle truppe realiste anche se in realt\u00e0 alcuni storici ritengono che questo sia stato uno degli errori chiave dell'insurrezione di Monmouth, il quale non aveva avuto informazioni giuste ed aveva sopravvalutato il suo nemico."}
{"id": "2184231", "revid": "124589245", "url": "https://it.wikipedia.org/wiki?curid=2184231", "title": "Cirillo VI di Alessandria", "text": "Biografia.\nNato a Damanhur in Egitto, in una famiglia cristiana copta ortodossa, il 24 febbraio 1928 prese i voti di monaco al monastero Paromeos, assumendo il nome di \"Mina el-Baramosy\". Nel 1959 divenne l'unico monaco ad essere nominato Papa della Chiesa ortodossa copta (\"Papa d'Alessandria e Patriarca della predicazione di San Marco e di tutta l'Africa\") nel XX secolo senza essere prima stato vescovo o metropolita."}
{"id": "2184233", "revid": "1305772", "url": "https://it.wikipedia.org/wiki?curid=2184233", "title": "Freeze Frame", "text": ""}
{"id": "2184234", "revid": "149727", "url": "https://it.wikipedia.org/wiki?curid=2184234", "title": "Weiden in Friaul", "text": ""}
{"id": "2184236", "revid": "21463006", "url": "https://it.wikipedia.org/wiki?curid=2184236", "title": "Pater patriae", "text": ""}
{"id": "2184240", "revid": "486946", "url": "https://it.wikipedia.org/wiki?curid=2184240", "title": "Abbreviazione epigrafica", "text": ""}
{"id": "2184251", "revid": "287204", "url": "https://it.wikipedia.org/wiki?curid=2184251", "title": "Ceuthmochares aereus", "text": "Il beccogiallo (Ceuthmochares aereus, Vieillot 1817), \u00e8 un uccello della famiglia dei Cuculidae e unico rappresentante del genere Ceuthmochares.\nSistematica.\n\"Ceuthmochares aereus\" ha due/tre sottospecie:\nDistribuzione e habitat.\nQuesto uccello vive in Africa centrale e meridionale, dal Senegal al Sudan e a sud fino al Sudafrica. Manca in Namibia, Botswana e Ciad."}
{"id": "2184254", "revid": "1573940", "url": "https://it.wikipedia.org/wiki?curid=2184254", "title": "Ceuthmochares", "text": "Ceuthmochares \u00e8 un genere di uccelli cuculiformi della famiglia Cuculidae.\nTassonomia.\nQuesto genere comprende due specie:"}
{"id": "2184256", "revid": "767487", "url": "https://it.wikipedia.org/wiki?curid=2184256", "title": "Getting Away with Murder", "text": "Getting Away with Murder \u00e8 il quarto album in studio dei Papa Roach, pubblicato nel 2004.\nIl disco.\nL'album fu inizialmente denominato \"Dancing in the Ashes\", le 12 canzoni sono state prodotte da Howard Benson (Cold, Blindside, Sepultura, P.O.D.) e mixate da Chris Lord-Alge. L'apertura \"Blood\" \u00e8 in stile Papa Roach, ma pi\u00f9 avanti si ha un cambiamento sonoro: la componente rap viene infatti progressivamente limitata con lo scopo di focalizzare l'attenzione sulla voce di Shaddix.\nI singoli estratti da questo album sono \"Scars\", \"Getting Away with Murder\" e \"Take Me\".\nLa tour edition dell'album contiene anche tre tracce bonus, \"Harder Than A Coffin Nail\", \"Caught Dead\" e una versione live di \"Take Me\"."}
{"id": "2184257", "revid": "767487", "url": "https://it.wikipedia.org/wiki?curid=2184257", "title": "Aprilia SX", "text": "Con la sigla SX la casa motociclistica Aprilia ha presentato e prodotto motociclette appartenenti alla categoria supermotard. Si tratta quindi di prodotti esteticamente simili alle versioni enduro equipaggiate tuttavia con ruote, pneumatici e impianto frenante adattati all'uso su piste asfaltate e pi\u00f9 in generale alle strade.\nAprilia SX 50.\nLa \" SX 50\" \u00e8 la versione della serie SX con minor cilindrata. In base alla cubatura \u00e8 classificata come ciclomotore anche se a livello estetico si riconduce alle versioni pi\u00f9 potenti (SX 125 e SXV 450 e 550). Monta infatti parafango, mascherina e altre componenti simili o identiche agli altri modelli.\nLa SX 50 \u00e8 stata introdotta nel 2006 con il fine di sostituire il modello Aprilia MX 50 da cui differisce sia per il motore sia per la componente ciclistica.\nIl propulsore \u00e8 il blocco Derbi D50B0, monocilindrico a due tempi con aspirazione lamellare, dal peso che si attesta sui 15 kg, raffreddato a liquido con tanto di ventilatore.\nLa scatola dell'aria \u00e8 posta sotto la sella ed \u00e8 collegata al carburatore da 17,5\u00a0mm, il sistema d'avviamento \u00e8 a pedale (kick starter), il sistema di scarico \u00e8 in acciaio inossidabile e per alcune versioni sul collettore di scarico \u00e8 applicato un catalizzatore.\nLa gommatura si allinea alla dotazione comune dei supermotard di piccola cilindrata: all'anteriore la SX 50 monta pneumatici Vee Rubber 100/80 R17 e al posteriore 130/70 R17 con cerchioni raggiati (dipinti in nero lucido a partire dalla versione 2009/2010) e canale in alluminio da 2.50 R17 rispettivamente 3.50 R17.\nParticolarmente rilevante su questo modello \u00e8 il diametro del disco del freno anteriore pari a 300 mm, superiore alla media. La pinza del freno anteriore \u00e8 flottante a doppio pistoncino mentre il disco posteriore, dal diametro di 180\u00a0mm, \u00e8 equipaggiato con una pinza a due pistoncini contrapposti.\nIl modello del 2006 si presenta con doppi fari di testa e grafiche aventi come tema il profilo di un leone in rosso su sfondo nero, la sella \u00e8 invece completamente nera.\nA partire dal 2008 la sella \u00e8 stata rivestita in rosso, cos\u00ec come il parafango che da nero diventa anch'esso rosso brillante e altri piccoli aggiornamenti nelle grafiche.\nCon il modello 2010 (2009 su alcuni mercati) \u00e8 stata introdotta una nuova mascherina (abbandonati i fari sdoppiati che la caratterizzavano) e un nuovo parafango mentre le grafiche hanno subito una sostanziale semplificazione (eliminazione dell'animale stilizzato e concretizzazione delle linee).\nLa nuova mascherina oltre alla lampadina abbagliante/anabbagliante HS1 monta negli angoli una coppia di lampadine per le luci di posizione.\nLa sella \u00e8 rimasta rossa cos\u00ec come invariati sono rimasti tutti gli altri principali componenti, fatta eccezione per lo specchietto retrovisore e le frecce.\nInoltre, in fabbrica sono ora montati anche paramani Derbi, precedentemente non forniti.\nIl modello restilizzato \u00e8 aggiornato alla normativa Euro 3 e abbandona le forcelle Marzocchi a favore delle Kayaba di medesimo diametro (40\u00a0mm).\nAprilia SX 125.\nL\"'Aprilia SX 125\" \u00e8 la versione di cilindrata maggiore ed \u00e8 stata prodotta dal 2007 fino al 2013.\nQuesto modello a differenza del precedente ha una livrea completamente ridisegnata, in modo da avvicinarla alle \"SXV\", mentre meccanicamente adotta nuove soluzioni per il rispetto della pi\u00f9 severa normativa antinquinamento (Euro 3) e non usa pi\u00f9 un disco frenante maggiorato rispetto alla RX. La potenza della moto nella versione a potenza libera si aggira intorno ai 16\u00a0kW."}
{"id": "2184258", "revid": "287204", "url": "https://it.wikipedia.org/wiki?curid=2184258", "title": "Aprilia SX 50", "text": ""}
{"id": "2184259", "revid": "287204", "url": "https://it.wikipedia.org/wiki?curid=2184259", "title": "Aprilia SX 125", "text": ""}
{"id": "2184261", "revid": "1305772", "url": "https://it.wikipedia.org/wiki?curid=2184261", "title": "Love Stinks", "text": ""}
{"id": "2184278", "revid": "93436", "url": "https://it.wikipedia.org/wiki?curid=2184278", "title": "Castello di Saint-Pierre", "text": "Il castello di Saint-Pierre \u00e8 un maniero valdostano, sito nell'omonimo comune. Per il suo aspetto molto scenografico \u00e8 diventato, insieme al castello di F\u00e9nis, uno dei monumenti simbolo della regione. Ospita il Museo regionale di scienze naturali della Valle d'Aosta.\nNel 2008 il castello \u00e8 stato chiuso per permettere i lavori di ristrutturazione e consolidamento dell'edificio e la riorganizzazione del percorso espositivo.\nStoria.\nIl castello di Saint-Pierre \u00e8 uno dei pi\u00f9 antichi della Valle d'Aosta e la sua esistenza \u00e8 citata per la prima volta in un documento del 1191. Esso deve il nome ai suoi primi proprietari, i De Sancto Petro, ai quali si devono le due torri ancora presenti.\nNei secoli successivi il castello pass\u00f2 in mano a diverse signorie, tra cui i Signori di Quart (ex \"de Porta Sancti Ursi\"), i Savoia e gli Challant, ognuna delle quali fece costruire o modificare porzioni dell'edificio a seconda delle proprie esigenze, finch\u00e9 nel 1600 l'intera propriet\u00e0 fu acquistata dalla famiglia Roncas. Pierre-Philibert de Roncas ampli\u00f2 il castello trasformandolo in una sontuosa dimora.\nLe modifiche architettoniche pi\u00f9 evidenti furono per\u00f2 realizzate alla fine del XIX secolo, dopo che il castello fu acquistato nel 1873 dal barone Emanuele Bollati di Saint-Pierre . Il castello era in condizioni di forte degrado, dopo essere stato trascurato per anni dai precedenti proprietari, e il barone Bollati incaric\u00f2 della sua ristrutturazione l'architetto piemontese Camillo Boggio affinch\u00e9 la trasformasse in una residenza estiva. A lui si devono le trasformazioni che hanno dato al castello il suo attuale aspetto quasi fiabesco, come l'aggiunta delle quattro torrette decorative agli angoli del mastio.\nIl castello \u00e8 oggi propriet\u00e0 del comune di Saint-Pierre e dal 1985 ospita il Museo regionale di scienze naturali Efisio Noussan.\nIl castello.\nIl castello \u00e8 arroccato su uno sperone roccioso marmoreo che sovrasta la SS26 e domina il borgo di Saint-Pierre.\nEsternamente appare come un unico corpo di fabbrica di forma pi\u00f9 o meno rettangolare, composto da pi\u00f9 edifici costruiti in epoche diverse. Nel lato nord gli edifici sono a picco sullo sperone roccioso, mentre il lato sud si affaccia su un piccolo cortile circondato da una cinta muraria merlata.\nL'elemento che pi\u00f9 risalta \u00e8 il mastio centrale a pianta quadrata, che spicca per la sua altezza al centro del corpo di fabbrica principale. \u00c8 sormontato agli angoli da quattro torrette decorative a pianta circolare collegate tra loro da un camminamento sorretto da una serie di archetti, aggiunte al castello durante il restauro di Camillo Boggio alla fine del XIX secolo.\nAi piedi del castello, addossata al lato meridionale dello sperone roccioso, si trova la chiesa parrocchiale di Saint-Pierre. L'edificio attuale \u00e8 stato ricostruito nel 1872 sulle fondamenta di diverse chiese precedenti, la pi\u00f9 antica delle quali risaliva a prima dell'anno mille. \nTra la chiesa e il castello si trova l'antico campanile romanico risalente al XII secolo, costituito da una torre a pianta quadrata in pietra intonacata, sormontata da un tetto piramidale in pietra, che presenta aperture a bifora o a trifora in corrispondenza dell'alloggiamento delle campane e al piano inferiore."}
{"id": "2184288", "revid": "132266", "url": "https://it.wikipedia.org/wiki?curid=2184288", "title": "Clemens von Galen", "text": ""}
{"id": "2184291", "revid": "671029", "url": "https://it.wikipedia.org/wiki?curid=2184291", "title": "Coppa della Pace 2009", "text": "La Coppa della Pace 2009 \u00e8 stata la quarta edizione del torneo calcistico, svoltasi dal 24 luglio al 2 agosto 2009 in Spagna, e la vittoria finale \u00e8 andata all'Aston Villa contro la Juventus ai calci di rigore.\nPer la prima volta, il numero dei partecipanti aumenta da 8 a 12 squadre.\nRisultati.\nFase a Gironi.\nLa prima classificata accede alle semifinali\nMarcatori.\n3 gol\n2 gol\n1 gol\n1 gol (cont.)\nAutogol"}
{"id": "2184298", "revid": "1305772", "url": "https://it.wikipedia.org/wiki?curid=2184298", "title": "The Morning After", "text": "The Morning After (\"la mattina dopo\" in lingua inglese) pu\u00f2 riferirsi a:"}
{"id": "2184299", "revid": "1573940", "url": "https://it.wikipedia.org/wiki?curid=2184299", "title": "Tapera naevia", "text": "Il cuculo striato (Tapera naevia ) \u00e8 un uccello della famiglia Cuculidae e unico rappresentante del genere Tapera.\nDistribuzione e habitat.\nQuesto uccello vive in tutto il Sud America ad eccezione del Cile, e nell'America Centrale continentale, dal Messico meridionale (Veracruz, Oaxaca) a Panama.\nTassonomia.\n\"Tapera naevia\" ha due sottospecie:"}
{"id": "2184309", "revid": "122283675", "url": "https://it.wikipedia.org/wiki?curid=2184309", "title": "Simbiosi", "text": "La simbiosi (dal greco \u03c3\u03c5\u03bc\u03b2\u03af\u03c9\u03c3\u03b9\u03c2 \"vivere insieme\", da \u03c3\u03cd\u03bd \"insieme\" e \u03b2\u03af\u03c9\u03c3\u03b9\u03c2 \"vivere\") \u00e8 qualsiasi tipo di interazione biologica stretta e a lungo termine tra due diversi organismi biologici, sia essa mutualistica, commensalistica o parassitaria. \nGli organismi, ciascuno definito simbionte, possono essere della stessa specie o di specie diverse. Nel 1879, Heinrich Anton de Bary lo defin\u00ec come \"la convivenza di organismi diversi\". Il termine \u00e8 stato oggetto di un dibattito secolare sull'opportunit\u00e0 di denotare specificamente il mutualismo, come nel caso dei lichene; i biologi hanno ormai abbandonato questa restrizione. La simbiosi pu\u00f2 essere obbligatoria, il che significa che uno o entrambi i simbiotici dipendono interamente l'uno dall'altro per la sopravvivenza, o facoltativa (opzionale) quando possono generalmente vivere in modo indipendente. La simbiosi \u00e8 classificata anche per attaccamento fisico; la simbiosi in cui gli organismi hanno unione corporea si chiama simbiosi congiuntiva, e la simbiosi in cui non sono in unione si chiama simbiosi disgiuntiva. Quando un organismo vive sulla superficie di un altro organismo, come i pidocchi sui soggetti umani, si chiama ectosimbiosi; quando un partner vive nei tessuti di un altro, come il Symbiodinium nel corallo, si chiama endosimbiosi.\nDefinizione.\nLa definizione di simbiosi fu oggetto di dibattito per 130 anni. Nel 1877 Albert Bernhard Frank us\u00f2 il termine simbiosi per descrivere il rapporto mutualistico dei licheni. Nel 1879 il micologo tedesco Heinrich Anton de Bary lo defin\u00ec \"la convivenza di organismi diversi\". La definizione \u00e8 varia tra gli scienziati, alcuni sostengono che dovrebbe riferirsi solo ai mutualismi persistenti, mentre altri pensano che dovrebbe applicarsi a tutte le interazioni biologiche persistenti, in altre parole mutualismi, commensalismo, o parassitismo, ma escludendo brevi interazioni come la predazione.Gli attuali testi di biologia ed ecologia usano quest'ultima definizione \"de Bary\", o ancora pi\u00f9 ampia, dove simbiosi significa tutte le interazioni interspecifiche; la definizione restrittiva, dove simbiosi significa solo mutualismo, non viene pi\u00f9 usata.Nel 1949, Edward Haskell propose un approccio integrativo, proponendo una classificazione delle \"coazioni\", successivamente adottata dai biologi come \"interazioni\". Le interazioni biologiche possono coinvolgere individui della stessa specie (interazioni intraspecifiche) o individui di specie diverse (interazioni interspecifiche). Queste possono essere ulteriormente classificate in base al meccanismo dell'interazione o alla forza, alla durata e alla direzione dei loro effetti. \nMutualismo, parassitismo e commensalismo.\nLe interazioni tra organismi vengono distinte in tre categorie, mutualismo, parassitismo e commensalismo, che non presentano caratteristiche ben distinte ma piuttosto dovrebbero essere percepite come un continuo di interazioni che variano dal mutualismo al parassitismo. L'orientamento di una interazione simbiotica pu\u00f2 cambiare durante il corso della vita dei simbionti a causa di variazioni nello sviluppo o anche per cambiamenti dell'ambiente nel quale l'interazione avviene. Le interazioni influiscono sulla densit\u00e0 delle popolazioni, e quindi possono essere positive (+) se l'aumentano, negative (-) se la diminuiscono e neutrali (0) se non l'aumentano n\u00e9 la diminuiscono.\nSimbiosi ciclica o permanente.\nSi parla di simbiosi ciclica quando i due partner devono attivare l'associazione ad ogni ricambio generazionale. In questo caso avremo uno scambio di segnali chimici per il riconoscimento (o per ingannare l'ospite, in caso di una parassitosi), poi vari tipi di controllo genomico e metabolico che permettono di attivare le funzioni della simbiosi. Le piante e i funghi instaurano questo tipo di simbiosi.\nSi parla invece di simbiosi permanente quando il simbionte vive esclusivamente in associazione con l'ospite. In questo caso il simbionte viene trasmesso \"verticalmente\", cio\u00e8 di generazione in generazione, spesso per via \"materna\", cio\u00e8 nella cellula uovo. In questo caso le modificazioni genomiche e funzionali sia dell'endosimbionte che dell'ospite sono talmente elevate che essi non possono pi\u00f9 vivere al di fuori della simbiosi. L'evoluzione da un organismo che presenta una simbiosi permanente, pu\u00f2 portare al facile riconoscimento di gruppi monofiletici (che hanno un'unica origine evolutiva), i quali presentano tutti o quasi tutti associazioni simbiotiche obbligate. Spesso si pu\u00f2 anche notare una stretta coevoluzione tra i discendenti dei due partner. Molti animali hanno questo tipo di simbiosi soprattutto con funghi e batteri.\nSimbiosi nell'uomo.\nL'uomo \u00e8 un organismo simbiotico. Nell'organismo si trovano tra 500 e 1000 circa specie di microorganismi in simbiosi con l'uomo, alcuni dei quali in rapporto mutualistico sono essenziali per alcune funzioni, tipicamente quelle digestive.\nDisbiosi.\nCon disbiosi si intende quello stato disfunzionale nel quale l'equilibrio simbiotico viene alterato, in cui i due organismi non comunicano pi\u00f9."}
{"id": "2184312", "revid": "1305772", "url": "https://it.wikipedia.org/wiki?curid=2184312", "title": "Lago Ravasanella", "text": "Il lago Ravasanella \u00e8 un invaso artificiale situato all'altezza di 325\u00a0m s.l.m. che sbarra la Riale Ravasanella nei pressi del confine tra la provincia di Biella e quella di Vercelli. La diga e la maggior parte dello specchio d'acqua ricadono in comune di Roasio (VC), ma la parte pi\u00f9 a monte del bacino lacustre sconfina nei comuni di Curino e di Sostegno (BI).\nOrigine e collocazione.\nLa Riale Ravasanella \u00e8 uno dei corsi d'acqua che danno origine al torrente Rovasenda, a sua volta tributario del Cervo; anche altri corsi d'acqua minori contribuiscono per\u00f2 ad alimentare il bacino. L'invaso \u00e8 stato realizzato negli anni '80 del Novecento per scopi irrigui e ha un perimetro di 6,92\u00a0km, con lunghezza massima di 2,56\u00a0km e larghezza massima 600\u00a0m; il massimo volume invasato \u00e8 di 5,5 milioni di metri cubi. Viene gestito dal consorzio di bonifica della Baraggia Biellese e Vercellese il quale lo utilizza per alimentare la propria rete di canali irrigui a servizio della risicoltura dell'alta pianura biellese e vercellese. Il centro abitato pi\u00f9 prossimo alla diga \u00e8 Castelletto Villa, una frazione di Roasio.\nEscursionismo e pesca.\nUna breve ma piacevole escursione permette di raggiungere la parte pi\u00f9 a monte del lago discendendo lungo il corso della Riale Ravasanella a partire dalla strada che collega Curino con Sostegno.\nL'invaso \u00e8 dominato a est dal dosso di San Bernardo (464\u00a0m), sul quale sorge l'omonima cappella e dove transita la G.t.B..&lt;br&gt;\nIl lago \u00e8 piuttosto pescoso e sono presenti carpe, tinche e lucci, anche di notevoli dimensioni."}
{"id": "2184315", "revid": "120825049", "url": "https://it.wikipedia.org/wiki?curid=2184315", "title": "Lago del Mucrone", "text": "Il lago del Mucrone \u00e8 un piccolo bacino lacustre situato all'altezza di 1.894\u00a0m s.l.m. nella conca di Oropa in provincia di Biella. \u00c8 interamente compreso nel comune di Biella e, come del resto tutta la conca di Oropa, nella riserva naturale speciale del Sacro Monte di Oropa.\nStoria.\nFin dall'Ottocento il lago rappresenta una nota meta per i turisti in visita al Biellese e per gli escursionisti e i pescatori locali. A pochi minuti dal lago esiste la fontana del Bersagliere, restaurata nel 2008 e dedicata al corpo fondato dal generale Alessandro Lamarmora. Il piccolo lago \u00e8 stato molto amato dalla pittura locale; in particolare il pittore biellese Lorenzo Delleani gli ha dedicato varie tele, alcune delle quali particolarmente apprezzate dalla critica.\nOrigine e morfologia.\nIl lago del Mucrone occupa parte di un gradino glaciale. Il suo perimetro \u00e8 di 500 metri, con lunghezza massima di 215\u00a0m e larghezza massima 135\u00a0m. Da questo lago nasce il torrente Oropa, affluente in destra idrografica del Cervo.\nEscursionismo.\nIl lago del Mucrone \u00e8 raggiungibile in pochi minuti di sentiero dalla stazione di monte della cabinovia di Oropa (\"Oropa sport\"). Poco a destra del lago passa anche il sentiero che sale verso la Bocchetta del lago (che mette in comunicazione la conca di Oropa con la valle dell'Elvo) e che permette poi di raggiungere il soprastante monte Mucrone."}
{"id": "2184316", "revid": "300067", "url": "https://it.wikipedia.org/wiki?curid=2184316", "title": "Bumper Tormohlen", "text": ""}
{"id": "2184318", "revid": "300067", "url": "https://it.wikipedia.org/wiki?curid=2184318", "title": "Gene Tormohlen", "text": ""}
{"id": "2184321", "revid": "99549702", "url": "https://it.wikipedia.org/wiki?curid=2184321", "title": "Flammeum", "text": "Il flammeum era un velo da sposa usato nell'antica Roma.\nNel matrimonio romano \u00e8 attestato l'uso del \"flammeum\", di colore fiamma, ossia arancione o giallo o rosso.\nQuesto velo scendeva dal capo della sposa per coprirne la parte alta del volto e, nel corso della cerimonia, veniva sollevato e teso anche sul capo dello sposo. Sul \"flammeum\" era poggiata una corona intrecciata di maggiorana e verbena poi sostituita, in et\u00e0 imperiale, da una di mirto e fiori d'arancio: tale corona simboleggiava la vittoria della sposa che, fino a quel momento, aveva protetto la sua verginit\u00e0 dagli attacchi della passione.\nLa presenza del \"flammeum\" nell'abbigliamento tradizionale della sposa romana deve probabilmente la sua origine alla \"flaminica Dialis\", la moglie del Flamine Diale, sacerdote di Giove: la \"flaminica\" indossava un abito e un velo color fiamma con il quale, durante i sacrifici, si velava il capo. \nIl \"flammeum\" era considerato un segno di buon auspicio, poich\u00e9 alla \"flaminica\" non era lecito divorziare. Secondo altri invece il \"flammeum\" aveva una valenza simbolica negativa, in quanto rappresentava la rinuncia alla libert\u00e0 e la reclusione fra le pareti domestiche.\nL'importanza di questo capo di abbigliamento per la sposa romana era tale che l'atto di sposarsi per la donna era detto \"nubere\", ossia in senso proprio \"velarsi, prendere il velo\".\nIl Flammeum veniva indossato sopra una tunica bianca lunga fino ai piedi: la Tunica recta."}
{"id": "2184328", "revid": "178076", "url": "https://it.wikipedia.org/wiki?curid=2184328", "title": "Lago ravasanella", "text": ""}
{"id": "2184331", "revid": "834", "url": "https://it.wikipedia.org/wiki?curid=2184331", "title": "Exodus Greatest Hits", "text": ""}
{"id": "2184336", "revid": "96758", "url": "https://it.wikipedia.org/wiki?curid=2184336", "title": "Sindrome di Arlecchino", "text": ""}
{"id": "2184337", "revid": "1346211", "url": "https://it.wikipedia.org/wiki?curid=2184337", "title": "Max von Bahrfeldt", "text": "Bahrfeldt \u00e8 conosciuto come uno dei maggiori studiosi di monetazione della Repubblica romana. Anche il fratello maggiore Emil fu un numismatico.\nNel mondo anglofono e francofono, egli \u00e8 anche conosciuto come presunto autore di atrocit\u00e0 a Charleroi, durante l'invasione tedesca del Belgio del 1914 nel corso della prima guerra mondiale.\nVita.\nBahrfeldt nacque da una famiglia originaria di Prenzlau nell'Uckermark.\nAttivit\u00e0 militare e politica.\nPrima guerra mondiale.\nNella prima guerra mondiale, Bahrfeldt era comandante della 37\u00aa divisione, che conquist\u00f2 Charleroi il 22 agosto 1914. Accusato dagli Alleati di aver compiuto atti di atrocit\u00e0 a Charleroi, nel 1925 venne condannato a morte in contumacia da un tribunale belga.\nCome generale luogotenente, Bahrfeldt fu nobilitato come membro della nobilt\u00e0 ereditaria di Prussia il 16 giugno 1913 (nell'ambito del 25\u00ba anniversario del regno di Guglielmo II).\nRepubblica di Weimar e Terzo Reich.\nBahrfeldt ader\u00ec al Partito Tedesco della Patria (in tedesco: \"Deutsche Vaterlandspartei\") dalla sua costituzione nel 1917. Nella Repubblica di Weimar, fu membro del Partito Popolare Nazionale Tedesco (in tedesco: \"Deutschnationale Volkspartei\") e dell'organizzazione paramilitare \"Stahlhelm, Bund der Frontsoldaten\". Dopo la dissoluzione della \"Stahlhelm\" durante il Terzo Reich, Bahrfeldt si trasfer\u00ec alla riserva delle \"SA-Sturmabteilungen\".\nStudi.\nBahrfeldt mostr\u00f2 interesse per la numismatica fin dalla giovinezza. Si specializz\u00f2 nella monetazione della Repubblica romana e nelle monete della Bassa Sassonia. Anche il fratello, Emil Bahrfeldt, \u00e8 stato un numismatico affermato.\nBahrfeldt inizi\u00f2 le sue ricerche numismatiche nel 1873 quando era luogotenente nel 74\u00ba reggimento fanteria. Pubblic\u00f2 il suo primo saggio numismatico nel 1874 a Stade. Un anno pi\u00f9 tardi divenne coeditore del manuale \"Valutazione numismatica ed esonumica. Giornale di numismatica, esonumia e araldica\" (in tedesco: \"Numismatisch-Sphragistischer Anzeiger. Zeitung f\u00fcr M\u00fcnz-, Siegel-, und Wappenkunde\") pubblicato ad Hannover. Dal 1876 al 1882 prest\u00f2 servizio come ausiliario del reggimento di guarnigione a Stade. Durante questo periodo lavor\u00f2 anche come segretario per la societ\u00e0 storica locale e ne cur\u00f2 la collezione di monete. Effettu\u00f2 inoltre scavi nel sito archeologico del vaso campaniforme di Perleberg.\nIl 14 ottobre 1878 Bahrfeldt spos\u00f2, nella citt\u00e0 di Gotha, Elisabeth (Ella) Mary Charlotte Samwer (Gotha, 8 ottobre 1859 - Francoforte sul Meno, 19 ottobre 1954), figlia di Karl Friedrich Samwer (1819-1882), giurista, professore di diritto costituzionale, autore e anch'egli numismatico. Basandosi sui documenti lasciati da Samwer, nel 1883 Bahrfeldt pubblic\u00f2 a Vienna la \"Storia della monetazione dell'antica Roma dal 200 a.C. circa\". A questa seguirono ulteriori pubblicazioni sulla monetazione emessa nella regione compresa tra l'Elba e il Weser. Nel 1879 Bahrfeldt pubblic\u00f2 una rivisitazione della \"Storia della citt\u00e0 di Stade\", basata sulla precedente opera di Wilhelm Heinrich Jobelmann e Wilhelm Wittpenning.\nNel 1911 Bahrfeldt fu insignito di un dottorato onorario dalla facolt\u00e0 di filosofia dell'Universit\u00e0 di Giessen e, dal 1921 in poi, fu professore onorario di numismatica all'Universit\u00e0 di Halle-Wittenberg.\nStudi sulla numismatica romana.\nPer i suoi studi Bahrfeldt \u00e8 considerato come uno dei maggiori studiosi di monetazione della Repubblica romana. Nel 1911 contribu\u00ec a fare luce sulla monetazione geto-dacica con una sua interpretazione della monetazione aurea di Koson, sostenendo la genesi locale, escludendo ogni legame con la fuga da Roma del cesaricida Marco Giunio Bruto e confutando decisamente l'argomentata congettura di Joseph Eckhel, che ne aveva sostenuto l'origine allogena, ottenendo peraltro anche la prestigiosa adesione di Theodor Mommsen. Nel 1912 gli fu conferita la medaglia della Royal Numismatic Society.."}
{"id": "2184338", "revid": "21464147", "url": "https://it.wikipedia.org/wiki?curid=2184338", "title": "Francofono", "text": ""}
{"id": "2184341", "revid": "21464198", "url": "https://it.wikipedia.org/wiki?curid=2184341", "title": "Max Ferdinand Bahrfeldt", "text": ""}
{"id": "2184342", "revid": "21464207", "url": "https://it.wikipedia.org/wiki?curid=2184342", "title": "Max Ferdinand von Bahrfeldt", "text": ""}
{"id": "2184343", "revid": "1543377", "url": "https://it.wikipedia.org/wiki?curid=2184343", "title": "Daniel Dantas", "text": "Fondatore e presidente del gruppo Opportunity, fu arrestato con l'accusa di esser coinvolto nel trasferimento di fondi al partito del presidente Luiz In\u00e1cio Lula da Silva e condannato a 10 anni di carcere."}
{"id": "2184344", "revid": "300067", "url": "https://it.wikipedia.org/wiki?curid=2184344", "title": "Tom Hawkins", "text": ""}
{"id": "2184349", "revid": "216401", "url": "https://it.wikipedia.org/wiki?curid=2184349", "title": "Uccello del terrore", "text": ""}
{"id": "2184356", "revid": "184755", "url": "https://it.wikipedia.org/wiki?curid=2184356", "title": "Michelangelo Bedini", "text": "Formatosi presso la bottega paterna, si trasfer\u00ec dopo la I guerra mondiale a Roma per frequentare l'Accademia delle Belle Arti.\nRimase per lunghi anni a Roma dove ottenne parecchie committenze tra cui la decorazione della cappella della Madonna del Pozzo in via del Corso, i mosaici della cappella B. Pucci nel convento di San Marcello al Corso, due mosaici (San Cirillo e San Metodio) nella Basilica di San Pietro.\nOper\u00f2 anche all'estero realizzando mosaici per la cattedrale di San Paolo in Minnesota (USA), la cattedrale di Porto Alegre (Brasile) e la chiesa dei Cappuccini a Marsa (Malta)\nMor\u00ec a Roma nel 1973 nel pieno della sua attivit\u00e0.\nOpere.\nDipinti di arte sacra di Michelangelo Bedini sono presenti nelle seguenti chiese:"}
{"id": "2184359", "revid": "599013", "url": "https://it.wikipedia.org/wiki?curid=2184359", "title": "Joe Ruklick", "text": ""}
{"id": "2184361", "revid": "1573940", "url": "https://it.wikipedia.org/wiki?curid=2184361", "title": "Morococcyx erythropygus", "text": "Il cuculo di terra minore (Morococcyx erythropygus ) \u00e8 un uccello della famiglia Cuculidae e unico rappresentante del genere Morococcyx.\nTassonomia.\n\"Morococcyx erythropygus\" ha due sottospecie:\nDistribuzione e habitat.\nQuesto uccello vive in America Centrale, pi\u00f9 precisamente in Messico centrale e meridionale (dal Sinaloa al Chiapas), El Salvador, Costa Rica, Honduras, Guatemala e Nicaragua."}
{"id": "2184365", "revid": "46291", "url": "https://it.wikipedia.org/wiki?curid=2184365", "title": "Morococcyx", "text": ""}
{"id": "2184368", "revid": "767487", "url": "https://it.wikipedia.org/wiki?curid=2184368", "title": "Frank Radovich", "text": ""}
{"id": "2184372", "revid": "367445", "url": "https://it.wikipedia.org/wiki?curid=2184372", "title": "Derby del Sud", "text": ""}
{"id": "2184376", "revid": "415140", "url": "https://it.wikipedia.org/wiki?curid=2184376", "title": "Invasione tedesca del Belgio del 1914", "text": ""}
{"id": "2184377", "revid": "765341", "url": "https://it.wikipedia.org/wiki?curid=2184377", "title": "Ettore Cedraschi", "text": "Biografia.\n\"\u201cSono un figurativo nel senso pi\u00f9 completo per l'amore e il rispetto della figura umana intesa nella interiore ricerca dei valori morali, spirituali ed artistici. Conduco vita semplice dedita soprattutto al mio lavoro in quanto mi considero un semplice operaio che cerca di fare dell'Arte.\u201d\" E. CEDRASCHI, 1969\nNato a Viggi\u00f9 il 1\u00ba gennaio 1909, si \u00e8 poi trasferito a Milano, citt\u00e0 che lo ha in seguito premiato per i suoi meriti artistici. \u00c8 noto per la sua attivit\u00e0 scultorea presso la Veneranda fabbrica del Duomo di Milano, nel periodo 1958-1970, ove ha eseguito ben sette statue all'interno e due esterne. Sempre presso il Duomo ha insegnato per alcuni anni alla Scuola d'Arte. Partecipando a significative mostre di scultura, ha riscosso premi e riconoscimenti e sue opere figurano presso collezionisti italiani ed\nesteri. Occasionalmente ha realizzato modelli per medaglie.\nIl giovane Cedraschi frequenta i corsi serali della Scuola d\u2019Arte Industriale di Viggi\u00f9 e durante il giorno si d\u00e0 da fare nella bottega del padre Pietro, che lo avvia con seriet\u00e0 e passione all'apprendimento del mestiere. A diciotto anni inizia a lavorare a Milano presso artisti affermati e negli anni Trenta, in societ\u00e0 con i fratelli, apre una bottega artigiana in cui le sculture commissionate da altri artisti e dalla Veneranda fabbrica del Duomo di Milano vengono tradotte in marmo. Dopo la II Guerra Mondiale riesce ad avviare un'attivit\u00e0 parallela, lavorando in un piccolo studio a Milano: solo nel 1960 lascia la collaborazione con i fratelli e, ormai inserito nel contesto milanese, partecipa a numerose mostre collettive alla Permanente.\nDella sua vasta produzione, sempre caratterizzata da un tratteggio classico e lineare e dalla compostezza delle forme, si ricordano le opere di genere funerario, i ritratti in bronzo e terracotta, i Monumenti ai Caduti, la immensa statua bronzea del Cuore di Ges\u00f9 presso il Seminario vescovile di Patti (Me) e sette statue per il Duomo di Milano: quattro per l'altare di S. Giovanni Bono e, per l'esterno, il S. Nicola di Flue sul fianco destro, il S. Camillo de Lellis per una guglia, il S. Riccardo Pampuri (santo medico e religioso beatificato e canonizzato negli anni Ottanta) sul transetto nord. Inoltre, realizza su commissione dei Fatebenefratelli anche la statuetta raffigurante S. Giovanni di Dio che viene donata ai religiosi per il 50\u00b0 di professione.\nLa tomba dello scultore si trova presso il cimitero di Viggi\u00f9.\nA Viggi\u00f9, nella sala II del Museo degli Artisti Viggiutesi del Novencento, si conservano i gessi di due Apostoli del gruppo la Trasfigurazione ed un nudo di ragazza."}
{"id": "2184378", "revid": "123286305", "url": "https://it.wikipedia.org/wiki?curid=2184378", "title": "Landro", "text": "Landro (\"H\u00f6hlenstein\" in tedesco) \u00e8 stato un piccolo centro abitato che sorgeva nei pressi di Dobbiaco in Alto Adige.\nDescrizione.\nLa vicinanza con l'allora confine italiano austro-ungarico ebbe ripercussioni fatali per il paese, che nel passato aveva persino ospitato personalit\u00e0 come il re del Belgio, che ne fece la propria sede estiva di vacanza.\nIl paese fu distrutto nel 1915, pochi giorni prima dell'inizio dello scoppio della prima guerra mondiale, dall'esercito austro-ungarico, che decise di radere al suolo il paese che si trovava in mezzo alla val di Landro e quindi i relativi hotel. Una delle spiegazioni maggiormente plausibili sembra che queste, oltre a trovarsi cos\u00ec vicino alla linea del fronte, impedivano i tiri e potevano nascondere l'eventuale avanzata del nemico.\nAttualmente rimangono solamente tracce del vecchio paese, come il Grand Hotel Baur e la piccola cappella (tuttora esistente) e null'altro a parte la stazione del treno e il forte dall'altra parte della strada statale dove restano ruderi delle fondamenta sul prato. Oggigiorno la localit\u00e0 \u00e8 nota anche per un notevole punto panoramico sulle Tre Cime di Lavaredo."}
{"id": "2184392", "revid": "81195", "url": "https://it.wikipedia.org/wiki?curid=2184392", "title": "Giallo di metile", "text": ""}
{"id": "2184393", "revid": "321661", "url": "https://it.wikipedia.org/wiki?curid=2184393", "title": "Rinaldo Traini", "text": "Carriera.\nNasce da una famiglia di origine romana e dopo aver compiuto gli studi inizia a occuparsi di mezzi di comunicazione di massa. Nel 1960 viene invitato dall'Istituto di Pedagogia dell'Universit\u00e0 di Roma, allo scopo di dar vita ad un \"Archivio Internazionale della Stampa a Fumetti\". Collaboratore dell'antropologo Romano Calisi, nel 1965, insieme a Calisi e ad altri, organizz\u00f2 il Salone Internazionale dei Comics a Bordighera e in quell'occasione fu incaricato di realizzare una mostra sulla storia del fumetto a livello mondiale.\nHa scritto centinaia di articoli sul tema del \"cartooning\", ha dato alle stampe volumi e saggi dedicati ai \"comics\" e ha curato varie collane antologiche dedicate ai grandi eroi del fumetto per conto dei pi\u00f9 importanti editori italiani.\nProseguendo nella sua professione di scrittore ha creato diverse serie di personaggi a fumetti fra i quali spiccano \"Rudy X\" e \"Yellow Kid\", presentati prima su riviste e poi pubblicati come libri di cartoon.\nCome scrittore e sceneggiatore ha realizzato testi per autori quali Guido Buzzelli, Roberto Diso e Corrado Mastantuono.\nSu incarico di varie istituzioni internazionali ha organizzato mostre in Italia ed in alcuni paesi stranieri quali Brasile, Argentina, Stati Uniti, Francia, Svezia ed altri ancora.\nPer la sua attivit\u00e0 nel settore del cartooning si \u00e8 visto assegnare premi e riconoscimenti internazionali tra i quali sono da ricordare il Premio Phenix della francese SOCERLID (Soci\u00e9t\u00e9 civile d'etudes et de recherches des litt\u00e9ratures dessin\u00e9) di Claude Moliterni e Pierre Couperie consegnatogli solennemente nel 1971 al Louvre, il premio di The International Cartoonist Society (l'Associazione che raccoglie quasi tutti i cartoonist che operano in USA) assegnatogli a New York all'Hotel Plaza nell'aprile del 1972 per i servigi resi in favore dei comics (con motivazione firmata da Milton Caniff), il Premio UNICEF ottenuto in occasione dell'Anno Internazionale del Fanciullo del 1979 e il conferimento nel novembre 1998 del titolo di Chevalier de l'Ordre des Arts et des Lettres (Cavaliere dell'Ordine delle Arti e delle Lettere) da parte de La Ministre de la Culture et de la Communication, la Signora Catherine Trautmann della Repubblica di Francia (un riconoscimento che \u00e8 stato assegnato a pochi altri italiani tra i quali Hugo Pratt) consegnato in una cerimonia ufficiale nell'Aula Magna della Fiera di Roma dal funzionario rappresentante del Ministro della Cultura francese David Cameo.\n\u00c8 stato delegato ufficiale in rappresentanza dell'Italia al Congresso dei Comics tenutosi a San Paolo del Brasile organizzato presso il Museo d'Arte dal Professor Pier Maria Bardi e dalla Escola Panamericana de Arte nel dicembre del 1971 e alla International Convention tenutasi a New York nell'aprile del 1972 organizzata da The National Cartoonist Society.\n\u00c8 stato docente per 11 anni, dirigendo corsi post-universitari incentrati sul tema dei comics e del cinema di animazione, presso lo SPICS (Studio Paolino Internazionale della Comunicazione Sociale) dell'Istituto S. Paolo di Roma frequentato, non solo da laici, ma anche da sacerdoti e missionari. I corsi oltre a fornire strumenti storici e critici avevano la finalit\u00e0 di proporre presso gli operatori l'utilizzazione dei fumetti quale mezzo di aggregazione e comunicazione nel terzo mondo.\nFu un suo progetto a dare il via alla nascita della Casa Editrice Comic Art che realizz\u00f2 le riviste \"Comic Art\", diretta per 15 anni da Traini, e \"L'Eternauta\" diretta tra gli altri anche da Oreste Del Buono. Nel corso dell'attivit\u00e0 vennero prodotti oltre 2.700 titoli.\nTraini si \u00e8 anche occupato di animazione e per diversi anni ha diretto per RAI UNO il programma pomeridiano della Tv dei ragazzi.\nLa sua cinquantennale attivit\u00e0 gli ha dato ampia notoriet\u00e0 tanto da essere citato nella Enciclopedia Italiana Treccani e nel \"Dizionario Enciclopedico\" edito dalla UTET.\nMostre e iniziative culturali di pubblico.\nGi\u00e0 parte del gruppo fondatore del Salone a Bordighera nel 1965, dal 1969 al 1992 Rinaldo Traini dirige il Salone Internazionale dei Comics a Lucca. Il Salone cresce fino a diventare, negli anni, un evento di rilevanza internazionale: dispone di quattordici corrispondenti stranieri con sede e incarichi divulgativi/culturali all'estero e registra la partecipazione di quindici delegazioni internazionali con l'adesione ufficiale dei rappresentanti di trentacinque nazioni.\nNel 1993 fonda a Roma la manifestazione di fumetti Expocartoon. Expocartoon si svolge in due edizioni annuali presso la Fiera di Roma e l'edizione autunnale - la pi\u00f9 importante - include il Salone Internazionale dei Comics, del Film di Animazione e dell'Illustrazione, a cura dell'Ente Culturale Immagine - Centro di Studi Iconografici, che assegna i premi Yellow Kid, Caran D'Ache e Fantoche.\nNel corso degli anni la manifestazione, che dichiara un afflusso di circa centomila visitatori, coinvolge un numero crescente di autori e grandi editori, ampliandosi successivamente all'ambito dell'entertainment e dei games e patrocinando il consolidamento di iniziative aggregative locali come la Federazione Ludica Romana, coordinamento di numerose associazioni ludiche di Roma e del Lazio attiva dal 1999 al 2004.\nIl primo ciclo di Expocartoon si conclude improvvisamente con la XIV edizione di novembre 2000 a causa di problemi personali di Traini.\nLa manifestazione viene riproposta successivamente, nel novembre 2001, presso le aree espositive monumentali dell'EUR, come il Palazzo della civilt\u00e0 del lavoro, e poi, con un'organizzazione ampiamente modificata, presso la sede congressuale dell'Ergife Palace Hotel fino all'ultima edizione svoltasi nel maggio 2005 al Palalottomatica dell'EUR."}
{"id": "2184397", "revid": "74801", "url": "https://it.wikipedia.org/wiki?curid=2184397", "title": "Tom Stith", "text": ""}
{"id": "2184420", "revid": "125078451", "url": "https://it.wikipedia.org/wiki?curid=2184420", "title": "Luigi Pagliani", "text": "Biografia.\nFu allievo di Jacob Moleschott, amico e collaboratore di Giulio Bizzozero e Angelo Mosso. Si laure\u00f2 nel 1868 in medicina a Torino, e in questa universit\u00e0 fu poi titolare della prima cattedra di Igiene istituita in Italia; fondatore nel 1878 della \"Societ\u00e0 di Igiene\". Chiamato a Roma da Francesco Crispi per il riassetto della politica sanitaria nazionale, nel 1886 fu alla guida della nuova \"Direzione Generale di Sanit\u00e0\", presso il ministero dell'Interno. In questo incarico ottenne notevoli successi, per esempio nella lotta contro il colera nel Mezzogiorno e in Sicilia, oppure nell'identificazione dell'anchilostomiasi quale responsabile della grave anemia dei minatori adibiti al traforo del San Gottardo. Del suo gruppo di lavoro fece parte anche Achille Sclavo.\nMassone, fu iniziato nel 1888 nella Loggia romana \"Cola di Rienzi\" del Grande Oriente d'Italia e all\u2019inizio degli anni Novanta fu Consigliere dell\u2019Ordine e membro della Commissione di solidariet\u00e0 massonica. Il 25 marzo 1889 fu fatto membro onorario della loggia \"Concordia\" di Firenze. Nel 1906 si mise \"in sonno\" per solidariet\u00e0 con Tommaso Villa e altri senatori e deputati massoni che per aver appoggiato una lista locale insieme ai clericali erano stati espulsi dal Gran maestro Ettore Ferrari. Nel 1907 prese pubblicamente posizione contro l\u2019insegnamento del catechismo nelle scuole elementari e nel 1908 venne rieletto nel Consiglio\ndell\u2019Ordine del Grande Oriente d'Italia e nominato membro effettivo del Supremo Consiglio del Rito scozzese antico ed accettato."}
{"id": "2184425", "revid": "216401", "url": "https://it.wikipedia.org/wiki?curid=2184425", "title": "Physornis", "text": ""}
{"id": "2184444", "revid": "339392", "url": "https://it.wikipedia.org/wiki?curid=2184444", "title": "Deuteromycota", "text": ""}
{"id": "2184447", "revid": "125019", "url": "https://it.wikipedia.org/wiki?curid=2184447", "title": "Finale del campionato del mondo di scacchi FIDE 1996", "text": "Le partite della finale del campionato del mondo di scacchi FIDE 1996 furono giocate a \u0116lista, capitale della Repubblica dei Calmucchi, nei mesi di giugno e luglio 1996.\nPartita 2: Kamskij - Karpov 1-0.\nIl match termin\u00f2 con la vittoria del Bianco (Kamskij).\nNella prima parte della finale (fino all'ottava partita), Kamskij ha sempre aperto codice_2 (quindi in modo tendenzialmente pi\u00f9 vivace e acceso di codice_3).\nIn particolare, la difesa Caro-Kann verr\u00e0 affrontata per quattro volte: nella seconda, nella quarta, nell'ottava e nella dodicesima partita.\nQuesta \u00e8 la variante di Panov.\nCon codice_6 Karpov fa rientrare la variante nella difesa nimzo-indiana.\nPartita 12: Kamskij - Karpov \u00bd-\u00bd.\nIl match termin\u00f2 in parit\u00e0.\nLa difesa Caro-Kann viene affrontata per la quarta volta, in questa finale: sar\u00e0 anche l'ultima.\nFino a qui l'apertura ha ricalcato esattamente l'ottava partita del match.\nMa, mentre al quattordicesimo tratto di quella, Kamskij aveva giocato: codice_10, qui gioca invece:\nSegue:\ngiudicata una mossa un po' controintuitiva, pi\u00f9 originale della teorica codice_13 (arrocco lungo del nero), ormai pronta.\nIl Bianco tenta di allettare l'avversario con l'offerta di un pedone:\n...ma Karpov non abbocca; infatti, dopo codice_16 sarebbe seguita codice_17, con attacco verticale sulla colonna \"g\".\nIl Nero ha guadagnato un pedone, ma, oltre a questo, sta fiaccando l'iniziativa del Bianco sul lato di re.\nA questo punto era possibile una variante pi\u00f9 favorevole al Nero: codice_20 e, adesso, codice_21\npi\u00f9 precisa sarebbe stata: codice_23 \nSe codice_25 "}
{"id": "2184448", "revid": "1543377", "url": "https://it.wikipedia.org/wiki?curid=2184448", "title": "Valerio Pocar", "text": "Biografia.\nSi \u00e8 laureato in Giurisprudenza nel 1967. Avvocato cassazionista, dal 1973 \u00e8 stato professore di Sociologia e di Sociologia del Diritto nelle Universit\u00e0 di Messina (Scienze politiche) e di Milano (Scienze politiche e Giurisprudenza), poi titolare dell'insegnamento di Sociologia del Diritto nell'Universit\u00e0 degli Studi di Milano-Bicocca; ora \u00e8 in pensione.\nDal 2002 \u00e8 membro del direttivo nazionale del Movimento Antispecista, dal 2003 \u00e8 presidente onorario dell'Unione degli Atei e degli Agnostici Razionalisti ed \u00e8 socio onorario dell'associazione Libera Uscita per la depenalizzazione dell'eutanasia.\nBioetica.\nDal 1998 \u00e8 presidente della Consulta di Bioetica, membro del Comitato Etico della Fondazione Florian e dell'Istituto Nazionale Neurologico Carlo Besta.\nA partire dagli anni 2000 Pocar si \u00e8 sempre pi\u00f9 concentrato nella sua didattica e nella sua pubblicistica sui temi della bioetica e dei diritti umani. Numerosi su questi temi i suoi articoli pubblicati sulla rivista \"L'Ateo\" e, a partire dal 2009, anche sul bimestrale \"conceptual book Noncredo\".\nAll'inizio del 2012 ha ricevuto, su indicazione del sindaco Giuliano Pisapia, l'incarico di garante del comune di Milano per la tutela degli animali. Pocar \u00e8 vegetariano, sostiene l'approccio antispecista e afferma che \u00abtutelare i diritti animali significa anche tutelare i diritti umani, e tutelare i diritti umani significa comprendere anche i diritti animali, altrimenti il discorso \u00e8 monco\u00bb."}
{"id": "2184451", "revid": "62221", "url": "https://it.wikipedia.org/wiki?curid=2184451", "title": "Otiorrhynchus cribricollis", "text": ""}
{"id": "2184452", "revid": "125078939", "url": "https://it.wikipedia.org/wiki?curid=2184452", "title": "Lance Archer", "text": "Tra il 2009 e il 2010 ha militato nella World Wrestling Entertainment, esibendosi con lo pseudonimo Vance Archer.\nCarriera.\nTotal Nonstop Action (2004\u20132009).\nDopo diversi anni passati nelle federazioni dipendenti, soprattutto in Texas, Lance Hoyt esordisce ufficialmente nella TNA nel 2004 con il nome di Dallas, e subito forma un'alleanza con l'atleta della X Division Kid Kash. Nei primi tempi svolge pi\u00f9 che altro il ruolo di guardaspalle, ma in pi\u00f9 di un'occasione ha svolto anche il ruolo tag team partner di Kid Kash, con il quale \u00e8 anche riuscito a conquistare i NWA World Tag Team Championship vincendo un torneo decretato per assegnare i titoli in quel momento vacanti. Nella finale del torneo, hanno sconfitto la coppia formata da Christopher Daniels e Low-Ki.\nDopo aver perso i titoli, Kid Kash viene sospeso dalla federazione, e Dallas lotta in vari dark match, trovando poco spazio negli show televisivi. Con il ritorno on screen di Kash, anche Dallas torna a farsi vedere, e insieme al suo amico tenta un nuovo assalto ai titoli di coppia all'edizione 2005 di Against All Odds, sfidando i campioni, gli America's Most Wanted, senza per\u00f2 ottenere successo. Poco tempo dopo, Dallas si ritrova ancora senza partner, in quanto ad aprile del 2005 Kid Kash termina il suo rapporto di lavoro con la TNA, e allora forma un'alleanza con Chris Candido il quale per\u00f2, dopo un incontro perso, attacca il suo compagno di coppia assieme ai Naturals, causando cos\u00ec il turn face di Dallas.\nLui fu uno che rub\u00f2 40 milioni di dollari a TNA.\nDopo essersi ripreso da un infortunio, Lance Hoyt torna sulle scene, usando il suo vero nome. In breve tempo diventa uno dei favoriti dei fan, anche grazie a un movimento da lui iniziato, ovvero la \"Hoytmania\" (chiaramente riferito alla \"Hulkamania\" di Hulk Hogan). Hoyt trova nel Team Canada i nuovi avversari, con i quali si scontra pi\u00f9 volte, con alterne fortune, e si scontra anche con Abyss, dal quale perde il match definitivo a Sacrifice 2005.\nNonostante l'apporto del pubblico, Hoyt perde anche all'evento TNA pi\u00f9 importante dell'anno, ovvero TNA Bound for Glory, venendo sconfitto da Monty Brown. Poco tempo dopo, forma una nuova alleanza stavolta con Matt Bentley, dal quale si divider\u00e0 ben presto e che sar\u00e0 poi il suo avversario a TNA Destination X in un incontro dal quale, stavolta, Hoyt uscir\u00e0 vincitore. Ron Killings \u00e8 il suo nuovo partner, e insieme a lui riuscir\u00e0 a sconfiggere a pi\u00f9 riprese la coppia formata da Bentley e Frankie Kazarian.\nDopo questa breve collaborazione, Hoyt diventa grande amico dei Voodoo Kin Mafia, i quali hanno una sorta di feud con Christy Hemme, la quale tenta di ingaggiare diversi tag team pur di riuscire a far tacere i VKM. Dopo un incontro con i Basham, arruolati dalla Hemme, Kip James prova ad attaccare la ragazza, ma Hoyt distrugge sia lui sia BG James e poi bacia Christy, rivelando cos\u00ec di essere d'accordo con lei.\nLa loro unione porta tra le loro file anche un giovane prospetto, Jimmy Rave, il quale si unisce ai due. Poco tempo dopo, i tre inizieranno a farsi chiamare \"The Rock 'n Rave Infection\", e Lance Hoyt cambier\u00e0 nome in Lance Rock.\nNonostante la loro unione, verranno a pi\u00f9 riprese sconfitti dai LAX, dalla coppia formata da Abyss e Matt Morgan e dai Prince Justice Brotherhood (Curry Man, Shark Boy e SuperEric), non riuscendo mai a sfondare in questa categoria.\nNonostante il temporaneo abbandono della Hemme, che ha deciso di competere per il TNA Knockout Championship, i due continuano a lottare in coppia.\nNel mese di febbraio del 2009, dopo diversi anni di collaborazione, Hoyt \u00e8 stato svincolato dalla TNA assieme al collega Petey Williams. Il lottatore americano lotta nella FCW (Florida Championship Wrestling) pi\u00f9 nota come la federazione satellite della WWE, col nome di Vance Archer, dove si scoprono nuovi talenti o si lanciano nuovi personaggi.\nWorld Wrestling Entertainment (2009\u20132010).\nIl 3 novembre 2009, Hoyt esordisce ufficialmente nella \"ECW\" sempre come Vance Archer e distrugge un lottatore locale. Pi\u00f9 in avanti ottiene delle vittorie contro atleti di livello superiore come Goldust e Tommy Dreamer. Poi riesce a qualificarsi per la finale del torneo \"ECW Homecoming\" battendo Goldust. Archer non riesce a trionfare nell'ECW Homecoming Finale che viene vinto da Ezekiel Jackson.\nArcher intraprende un feud con Shelton Benjamin ma questo viene vinto dall'atleta di colore. Nel mese di aprile viene licenziato.\nVance Archer torna in WWE a \"SmackDown\", in coppia con Curt Hawkins. I due dichiarano di non aver un contratto a tempo indeterminato, ma di avere un mese per impressionare tutti e \"fare impatto\" nello Show. Distruggono prima dei jobber a \"Superstars\", poi altri due wrestler locali a \"SmackDown\", per poi attaccare MVP nella puntata di \"SmackDown\" del 4 giugno dopo un match della Ballin superstar contro Jack Swagger. Successivamente vincono, contro lo stesso MVP e Christian, e ottengono delle buone prestazioni nella categoria di coppia, ma non riescono ad avere per\u00f2 delle Title Shots per i titoli di coppia. I due partecipano poi a una Battle Royal a Smackdown per uno spot nel Fatal 4 Way per il World Heavyweight Title nell'omonimo PPV, ma vengono eliminati durante l'incontro, seppur ben figurando. Il 25 giugno a Smackdown i due combattono in coppia con Dolph Ziggler perdendo contro Kofi Kingston, MVP &amp; Christian. Nella puntata del 9 luglio di Smackdown, sconfiggono Matt Hardy e Christian. A Superstars il 15 luglio sconfiggono altri due Jobber (Matt Cross &amp; Jamin Canseco). Il 5 agosto a Superstars, Hawkins e Archer, sconfiggono Trent Baretta e Caylen Croft. Nella puntata di Superstars del 19 agosto, affrontano e sconfiggono MVP e JTG, Ma in quella del 26 perdono contro Trent Baretta e Caylen Croft. Perdono anche il Rematch del 9 settembre a Superstars. Il 24 settembre combattono a Smackdown in un Handicap Match contro Big Show, ma perdono il match. A Superstars dopo che Vance Archer nel suo match contro Chris Masters attacca per sbaglio Curt Hawkins, i due si separano con Hawkins che colpisce con il suo Flying Elbow Smash Archer. Dopo la separazione da Hawkins, Archer appare il 4 novembre a Superstars, affrontando Luke Gallows, perdendo il match che si rivelo essere l'ultimo di Archer in WWE, infatti Il 19 novembre viene svincolato dalla WWE. Pochi giorni dopo dice in un'intervista che la WWE ha sbagliato con lui ma lui continuer\u00e0 a seguire il suo sogno da wrestler.\nNew Japan Pro-Wrestling (2010\u20132020).\nA partire dall'autunno del 2010, Lance Hoyt combatte regolarmente nella NJPW, con il ring-name di Lance Archer. Nell'ottobre del 2012 ha conquistato i tag team titles con David Hart Smith.\nIl 14 ottobre 2019 Archer ha conquistato il vacante IWGP United States Championship sconfiggendo Juice Robinson in un No Disqualification match. Successivamente, il 4 gennaio 2020, Archer ha perso il titolo contro Jon Moxley in un Texas Deathmatch.\nAll Elite Wrestling (2020\u2013presente).\nLa Federazione di Jacksonville annuncia il suo ingaggio a met\u00e0 febbraio 2020, ma appare on-screen in data 11 marzo accompagnato dal suo manager Jack \"The Snake\" Roberts sedendosi sugli spalti, rimpolpando il pubblico di atleti.\nFa il suo esordio sul quadrato a Dynamite il 2 aprile vincendo in uno Squash Match contro Marko Stunt. \nLa sera stessa si scopre partecipante del torneo a 8 che decreter\u00e0 il primo TNT Champion della federazione."}
{"id": "2184453", "revid": "1573940", "url": "https://it.wikipedia.org/wiki?curid=2184453", "title": "Cripta della Misericordia", "text": "L'oratorio di Ges\u00f9, Giuseppe e Maria della Compagnia della Morte, anche conosciuto come Cripta della Misericordia \u00e8 un luogo di culto cattolico che si trova al disotto del duomo di Colle di Val d'Elsa, in provincia di Siena, all'interno dell'arcidiocesi di Siena-Colle di Val d'Elsa-Montalcino.\nL'ingresso \u00e8 esterno alla concattedrale.\nStoria.\nCon l'elevazione di Colle Val d'Elsa a sede vescovile, del 1592 e la costruzione del duomo si doveva provvedere alla sistemazione del dislivello del terreno sottostante, originariamente occupato da un cimitero; il problema fu risolto con la predisposizione di alcuni locali.\nLa Compagnia della Morte, poi divenuta Venerabile confraternita di Misericordia di Colle di Val d'Elsa con l'accorpamento della Compagnia di S.Lucia e della Centuria laica di S.Alberto, aveva ottenuto nel 1663 dal vescovo Giovanni Battista Buonaccorsi, la concessione dei locali posti al di sotto del Duomo per erigervi la propria sede per la cui costruzione il Vescovo stabil\u00ec regole e tempi ben precisi.\nNacque quindi l'oratorio di Ges\u00f9, Giuseppe e Maria che divenne la sede della Confraternita di Misericordia e lo rester\u00e0 per 270 anni.\nAttualmente la Cripta della Misericordia, come oggi viene comunemente chiamata, non svolge pi\u00f9 il suo ruolo di sede della Misericordia.\nInterni.\nNel 1730 fu costruito, su commessa di Lorenzo Lepri, l'altare maggiore e l'oratorio fu completamente affrescato.\nL'iconografia della morte, presente in molti ambienti appartenuti o appartenenti alle Compagnie della Morte, non sono solo un'iconografia religiosa ma anche un sistema per far conoscere l'impegno sociale di tali istituzioni. Dal punto di vista religioso scheletri e teschi rappresentano si la morte ma anche la caducit\u00e0 umana.\nLo scheletro sulla parete di sinistra viene raffigurato dopo avere finito di scrivere \u201c\"STATUTUM EST OMNIBUS HOMINIBUS SEMEL MORI\"\u201d ed ha ai suoi piedi corone regali, la tiara papale ed un cappello cardinalizio per raffigurare che nessuno, compresi i re ed i rappresentanti del clero, \u00e8 escluso.\nLo scheletro della parete di destra, con la scritta \"MEMENTO HOMO QUIA PULVIS EST\", ci testimonia della inutilit\u00e0 della gloria terrena: per terra sono raffigurati un elmo da battaglia, uno spartito musicale ed un sacco colmo di denaro calpestata dal piede della morte.\nLe decorazioni del soffitto rappresentano, nelle sue tre campate, l'Inferno, il Purgatorio e il Paradiso e sono di incerta attribuzione; secondo alcuni del Bibbiena, secondo altri di Ferrari Senese, spesso individuato in Giandomenico Ferretti.\nLe decorazioni architettoniche sono invece da attribuire a Pietro Anderlini (Firenze 1687 \u2013 1755), omonimo del pittore bolognese attivo nel 1760, cui talvolta si fanno risalire.\nLa tela dell'altare maggiore \u00e8 opera di Annibale Mazzuoli e rappresenta una \"Madonna con san Rocco, santa Lucia, san Giuseppe e san Alberto\". La tela \u00e8 stata ritoccata nel 1830 da Francesco del Bove.\nL'Anderlini ha inoltre dipinto, sulla controfacciata della porta di ingresso, un ambiente con alcune vedute di Colle di Val d'Elsa, tra cui il \"Torrione\" e la Porta Nova.\nLe iscrizioni presenti sulle pareti sono tratte dalla Bibbia e dai Salmi."}
{"id": "2184454", "revid": "1573940", "url": "https://it.wikipedia.org/wiki?curid=2184454", "title": "Guira guira", "text": "Il cuculo Guira (Guira guira ) \u00e8 un uccello della famiglia Cuculidae e unico rappresentante del genere Guira.\nDistribuzione e habitat.\nQuesto uccello vive nel Sud America centrale, pi\u00f9 precisamente in Bolivia, Argentina, Brasile, Paraguay, Uruguay e, pi\u00f9 raro, anche nelle Antille Olandesi.\nTassonomia.\n\"Guira guira\" non ha sottospecie, \u00e8 monotipica."}
{"id": "2184457", "revid": "46291", "url": "https://it.wikipedia.org/wiki?curid=2184457", "title": "Guira", "text": ""}
{"id": "2184460", "revid": "767487", "url": "https://it.wikipedia.org/wiki?curid=2184460", "title": "Wayne Yates", "text": ""}
{"id": "2184463", "revid": "300067", "url": "https://it.wikipedia.org/wiki?curid=2184463", "title": "Ted Luckenbill", "text": ""}
{"id": "2184464", "revid": "767487", "url": "https://it.wikipedia.org/wiki?curid=2184464", "title": "I buchi neri", "text": "I buchi neri \u00e8 un film del 1995 diretto da Pappi Corsicato.\nTrama.\nAdamo, un giovane allegro e stravagante, torna dopo diversi anni nella sua citt\u00e0 natale. Senza lavoro, accetta l'offerta di un suo amico d'infanzia e viene assunto nella sua ditta di trasporti. Nel frattempo conosce Angela, una prostituta, e se ne innamora. Un giorno la salva da un tentativo di rapina e la ragazza si invaghisce di lui. Adamo per\u00f2 si dimostra alquanto diverso da come Angela lo immaginava, infatti \u00e8 un guardone incallito e non perde occasione per spiare coppie che amoreggiano nei prati. Angela accetta la particolarit\u00e0 di Adamo e ne diventa la sua musa, offrendogli numerose occasioni per \"soddisfarsi\". Adamo involontariamente provoca la morte di un giovane: dopo pochi giorni, un enorme uovo compare su una vicina collina. Da quel momento Angela e le sue colleghe prostitute diventano testimoni di fatti inspiegabili."}
{"id": "2184474", "revid": "71155", "url": "https://it.wikipedia.org/wiki?curid=2184474", "title": "Carmilla (rivista)", "text": ""}
{"id": "2184475", "revid": "1573940", "url": "https://it.wikipedia.org/wiki?curid=2184475", "title": "Nannococcyx psix", "text": "Il cuculo di Sant'Elena (Nannococcyx psix ) era un uccello della famiglia dei Cuculidae, ora estinto, unico rappresentante del genere Nannococcyx.\nDescrizione.\nQuesto cuculo \u00e8 stato descritto per la prima volta da un singolo frammento di omero ritrovato sull'Isola di Sant'Elena. Rapportato agli altri cuculi doveva essere relativamente piccolo e probabilmente viveva nelle foreste dell'isola. La sua estinzione, fu il risultato della deforestazione avvenuta nel XVIII secolo."}
{"id": "2184476", "revid": "123834554", "url": "https://it.wikipedia.org/wiki?curid=2184476", "title": "Robert Hanssen", "text": "\u00c8 stato un agente doppiogiochista dell'FBI, che per oltre 20 anni ha spiato gli Stati Uniti per conto del KGB.\nNonostante il fatto che avesse rivelato informazioni altamente riservate e sensibili per la sicurezza nazionale, i pubblici ministeri federali hanno deciso di non chiedere la pena di morte in cambio della sua ammissione di colpevolezza per i 15 capi d'imputazione legati a motivi di spionaggio e cospirazione.\nLa sua attivit\u00e0 \u00e8 stata definita come \"probabilmente il peggior disastro nella storia dell'intelligence statunitense\".\nAlla sua storia \u00e8 ispirato il film \"Breach - L'infiltrato\" e \"Master Spy: The Robert Hanssen Story\" con William Hurt (TV 2002).\nBiografia.\nHanssen \u00e8 nato a Chicago, da una famiglia di origini danesi. Suo padre era un funzionario della polizia di Chicago.\nDa giovane Hanssen frequenta il Knox College di Galesburg, nello stato dell'Illinois studiando chimica e russo: si iscrive poi alla Northwestern University Dental School, conseguendo un master 3 anni dopo.\nDopo la laurea lavora in una ditta di contabilit\u00e0 ma la abbandona presto per entrare a far parte del Dipartimento di Polizia di Chicago come investigatore degli affari interni.\nHanssen lascia il dipartimento due anni dopo per trasferirsi all'FBI, nel gennaio 1976.\nMentre frequentava la Northwestern University Dental School conobbe Bonnie Wauck, una degli otto figli di una famiglia cattolica. Fu proprio lei a convincere Hanssen a convertirsi al Cattolicesimo, del quale divenne un fervente credente, oltre ad avvicinarsi all'Opus Dei.\nHanssen \u00e8 stato arrestato il 18 febbraio 2001 a Foxstone Park, nei pressi della sua casa di Vienna (Virginia) accusato di aver venduto a Mosca segreti nazionali in cambio di oltre 1,4 milioni di dollari in contanti e diamanti lungo un periodo durato oltre 22 anni.\nIl 6 luglio 2001 si \u00e8 dichiarato colpevole dei 15 capi di imputazione di fronte alla Corte Federale e successivamente condannato all'ergastolo.\nAttualmente sta scontando l'ergastolo in isolamento per 23 ore al giorno presso l'ADX Florence, il penitenziario di massima sicurezza a Florence, nello stato del Colorado."}
{"id": "2184477", "revid": "834", "url": "https://it.wikipedia.org/wiki?curid=2184477", "title": "Nannococcyx", "text": ""}
{"id": "2184478", "revid": "300067", "url": "https://it.wikipedia.org/wiki?curid=2184478", "title": "Ron Horn", "text": ""}
{"id": "2184489", "revid": "599013", "url": "https://it.wikipedia.org/wiki?curid=2184489", "title": "Bob Wiesenhahn", "text": ""}
{"id": "2184490", "revid": "300067", "url": "https://it.wikipedia.org/wiki?curid=2184490", "title": "Whitey Martin", "text": ""}
{"id": "2184493", "revid": "486946", "url": "https://it.wikipedia.org/wiki?curid=2184493", "title": "Milice", "text": ""}
{"id": "2184495", "revid": "599013", "url": "https://it.wikipedia.org/wiki?curid=2184495", "title": "Cleo Hill", "text": ""}
{"id": "2184499", "revid": "94647", "url": "https://it.wikipedia.org/wiki?curid=2184499", "title": "Castello di Bramafan", "text": ""}
{"id": "2184501", "revid": "183483", "url": "https://it.wikipedia.org/wiki?curid=2184501", "title": "70 mm", "text": ""}
{"id": "2184502", "revid": "339392", "url": "https://it.wikipedia.org/wiki?curid=2184502", "title": "Super 35 mm", "text": ""}
{"id": "2184505", "revid": "122834866", "url": "https://it.wikipedia.org/wiki?curid=2184505", "title": "Amir Mahdi", "text": "Biografia.\nPartecip\u00f2 come portatore d'alta quota alla spedizione tedesca guidata nel 1953 da Karl Maria Herrligkoffer al Nanga Parbat che per prima raggiunse la vetta. Nelle fasi dell'attacco finale era nel gruppo che part\u00ec dal campo IV per andare ad allestire l'ultimo campo, il V, per l'assalto finale alla vetta, ma dovette tornare indietro poco dopo la partenza da campo IV per problemi di salute. Pi\u00f9 tardi, fu tra coloro che portarono a valle a spalle Hermann Buhl, l'alpinista che effettivamente raggiunse la vetta in solitaria e senza ossigeno. In seguito al suo exploit infatti, Buhl riport\u00f2 diversi congelamenti alle dita dei piedi e delle mani, con amputazione di due dita del piede destro.\nSpedizione sul K2.\nL'anno successivo nel 1954 Amir Mahdi fu inoltre fra i protagonisti della spedizione italiana al K2 guidata da Ardito Desio. Mahdi si distinse anche qui per un contributo fondamentale. Egli infatti, insieme a Walter Bonatti, port\u00f2 fino a oltre 8000\u00a0m le bombole d'ossigeno che si rivelarono essenziali per la conquista della vetta da parte di Achille Compagnoni e Lino Lacedelli.\nQuella notte tuttavia fu costretto da uno spostamento del campo deciso da Lacedelli e Compagnoni senza avvertire, a passare la notte all'addiaccio a 8100\u00a0m sotto una bufera nella zona della morte; in seguito a questo bivacco riport\u00f2 gravi conseguenze psicofisiche, nonch\u00e9 diversi congelamenti alle dita dei piedi e delle mani, per i quali dovette subire diverse amputazioni. I giornali di Karachi iniziarono una campagna stampa in base alla quale si riteneva Compagnoni responsabile dell'episodio drammatico del loro connazionale. Intervenne l'ambasciatore italiano che forn\u00ec spiegazioni in seguito a cui il problema diplomatico fu considerato superato.\nDopo le amputazioni, Mahdi dovette abbandonare l'attivit\u00e0 in montagna. Ottenne un impiego come infermiere in un ospedale, e da allora visse di questo.\nTestimonianza.\nTestimoni\u00f2 nell'inchiesta del governo pakistano seguita alla spedizione del 1954 e la sua testimonianza, raccolta con interprete per la sua lingua originale l'Urdu e trascritta in inglese, fu usata nel chiarimento successivo tra l'Italia il Pakistan, ma fu anche richiamata anni dopo in un articolo in cui si accusava Bonatti di comportamento sleale. In realt\u00e0, anche se ad una prima rilettura dalla testimonianza potevano apparire comportamenti non corretti da parte di Bonatti, c'\u00e8 da dire che nella sua testimonianza Mahdi escludeva con decisione che Bonatti avesse utilizzato parte dell'ossigeno delle bombole (che costituiva l'accusa principale mossa a Bonatti nell'articolo di giornale).\nInoltre, una rilettura critica pi\u00f9 attenta dei verbali effettuata negli anni novanta da parte di Robert Marshall evidenzi\u00f2 che anche riguardo ad altri punti del comportamento di Bonatti la testimonianza dimostrava semplicemente la presenza di punti di vista diversi e incomprensioni tra lui e gli alpinisti italiani, e questo sia a causa dei problemi linguistici esistenti (Mahdi parlava solo Urdu, mentre da parte loro gli alpinisti italiani dovevano ricorrere ad una doppia traduzione italiano-inglese e inglese-urdu per comunicare) sia per una diversa percezione del ruolo di persone come Mahdi, semplici portatori per gli alpinisti europei ma in realt\u00e0 alpinisti esperti, consapevoli e orgogliosi (lo stesso Mahdi aveva portato in salvo Buhl l'anno precedente). In un'intervista alla BBC, il figlio di Amir Mahdi, Sultan Ali, ha dichiarato che la testimonianza di suo padre coincideva con la versione di Bonatti, ma fu poi alterata in fase di trascrizione.\nNel 1994, in occasione del quarantennale della prima salita del K2, Mahdi incontr\u00f2 di nuovo Compagnoni e Lacedelli.\nAmir Mahdi \u00e8 morto nel dicembre 1999 all'et\u00e0 di 86 anni."}
{"id": "2184506", "revid": "686936", "url": "https://it.wikipedia.org/wiki?curid=2184506", "title": "Matt Cassel", "text": "Carriera professionistica.\nNew England Patriots.\nAl draft NFL 2005, Cassel fu selezionato come 230 scelta dai Patriots. Debutt\u00f2 nella NFL il 2 ottobre 2005 contro i San Diego Chargers indossando la maglia numero 16. Part\u00ec come terzo quarterback nelle gerarchie della squadra dietro il titolare Tom Brady e al veterano Doug Flutie. Nella sua stagione da rookie disput\u00f2 solo due scampoli di partita.\nL'anno successivo, con il ritiro di Flutie, Cassel pass\u00f2 a prima riserva ufficiale Brady, non riuscendo ad aumentantare tuttavia il minutaggio a disposizione.\nLa svolta giunse nella stagione 2008 quando Tom Brady salt\u00f2 l'intera stagione per infortunio: Cassel prese in mano le redini dei Patriots e guid\u00f2 la squadra ai playoff.\nA fine stagione i Patriots inizialmente decisero di usare la franchise tag ma successivamente, con il rientro di Brady, decisero di scambiarlo.\nKansas City Chiefs.\nIl 28 febbraio 2009, Cassel pass\u00f2 ai Kansas City Chiefs insieme a Mike Vrabel in cambio della 34\u00aa scelta del draft 2009.\nCon la nuova franchigia, Matt cambi\u00f2 numero di maglia passando al 7. Il 14 luglio firm\u00f2 un contratto di 6 anni, per un totale di 62,7 milioni di dollari, di cui 28 garantiti. Dopo aver saltato la prima gara di pre-stagione, rientr\u00f2 nella partita successiva; chiuse per\u00f2 la stagione in maniera negativa, passando 16 touchdown ma registrando altrettanti intercetti.\nNel suo secondo anno ai Chiefs guid\u00f2 la squadra a un'ottima stagione arrivando fino ai play-off e venendo convocato per il primo Pro Bowl in carriera. L'8 dicembre 2010 fu ricoverato per appendicite, saltando una partita ma riprendendo in seguito il suo posto da titolare fino alla fine della stagione.\nNella 10\u00aa settimana della stagione 2012 contro i Denver Broncos, Cassel si ruppe una mano. Il 14 novembre venne operato e una settimana dopo venne messo sulla lista infortunati, chiudendo la stagione regolare.\nIl 14 marzo 2013, dopo quattro stagioni ai Chiefs, con l'arrivo di Alex Smith, Cassel fu svincolato.\nMinnesota Vikings.\nPoco dopo la fine della sua avventura ai Chiefs, Cassel firm\u00f2 coi Minnesota Vikings, preferendoli ai Tampa Bay Buccaneers, un contratto annuale a 3,7 milioni di dollari pi\u00f9 500.000 dollari di bonus. Inoltre Cassel, che a Kansas City aveva il numero 7 (ai Vikings gi\u00e0 utilizzato dal quarterback titolare Christian Ponder), pass\u00f2 al numero 16, gi\u00e0 indossato ai tempi dei Patriots. Dopo essere rimasto in panchina nelle prime tre gare della stagione, tutte perse dai Vikings, fu nominato titolare per la sfida della settimana 4 contro i Pittsburgh Steelers a causa dell'infortunio alle costole del quarterback titolare Ponder. Matt condusse cos\u00ec i Vikings alla prima vittoria stagionale grazie a 268 yard passate e 2 touchdown, senza subire intercetti. Malgrado la buona prestazione, l'allenatore di Minnesota Leslie Frazier conferm\u00f2 Ponder come titolare della squadra. Dopo la settimana di pausa per\u00f2 l'allenatore si sment\u00ec, nominando Cassel titolare nella settimana 6 nonostante Ponder si fosse ristabilito. La seconda prestazione di Matt come titolare non fu per\u00f2 altrettanto positiva, passando 241 yard, un touchdown e subendo due intercetti nella netta sconfitta casalinga contro i Carolina Panthers. Dopo questa partita fu sostituito come titolare dal neo arrivato Josh Freeman.\nNella settimana 13, subentrato sul finire della prima met\u00e0 di gioco al posto di Ponder (uscito dal campo per una commozione cerebrale), Cassel disput\u00f2 una solida partita completando 20 passaggi su 33 per 243 yard, un touchdown ed un intercetto nella gara terminata solo ai tempi supplementari, nei quali un field goal da 34 yard messo a segno da Blair Walsh regal\u00f2 ai Vikings la terza vittoria stagionale. Alla vigilia della settimana 14, Frazier, che non aveva avuto notizie positive riguardo l'infortunio dell'indisponibile Ponder, nomin\u00f2 Cassel titolare per la gara di domenica 8 dicembre contro i Baltimore Ravens. Nella vittoria della settimana 15 contro gli Eagles, Cassel pass\u00f2 382 yard e touchdown, venendo premiato per la terza volta in carriera come quarterback della settimana. Dopo aver deluso durante la settimana 16 nell'incontro perso 14-42 contro i Cincinnati Bengals, nel quale complet\u00f2 appena 13 passaggi su 27 per 114 yard, un touchdown e 3 intercetti, nell'ultimo incontro stagionale guid\u00f2 i suoi alla vittoria per 14-13 contro i Detroit Lions, completando 20 passaggi su 33 per 187 yard, un touchdown ed un intercetto. Chiuse cos\u00ec la sua prima stagione in Minnesota con 153 passaggi su 254 per 1.807 yard, 11 touchdown e 9 intercetti in 9 partite, di cui 6 disputate come titolare.\nIl 7 marzo 2014, Cassel firm\u00f2 coi Vikings un rinnovo contrattuale biennale del valore di 10 milioni di dollari. Nonostante la scelta del quarterback Teddy Bridgewater nel primo giro del Draft 2014 da parte di Minnesota, Matt fu nominato titolare dal nuovo allenatore Mike Zimmer per la prima gara della stagione regolare, durante la quale guid\u00f2 Minnesota ad una netta vittoria per 34-6 in casa dei St. Louis Rams, disputando una solida gara durante la quale mise a referto 17 passaggi completati su 25 per 170 yard e 2 touchdown.\nBuffalo Bills.\nIl 4 marzo 2015, Cassel fu scambiato coi Buffalo Bills (assieme a una scelta del sesto giro del Draft 2015) per una scelta del quinto giro del Draft 2015 e una del settimo giro del Draft 2016. Fu svincolato il 4 settembre 2015 dopo essere stato superato da EJ Manuel nel ruolo di prima riserva di Tyrod Taylor. Tuttavia, tre giorni dopo rifirm\u00f2 con la squadra.\nDallas Cowboys.\nIl 22 settembre i Dallas Cowboys acquisirono i diritti di Cassel e la settima scelta al Draft NFL 2017 dei Bills, in cambio della propria quinta scelta nel medesimo Draft. Col titolare Tony Romo infortunato, Cassel fu nominato partente per la gara del settimo turno al posto di Brandon Weeden, in cui sub\u00ec tre intercetti nella sconfitta coi Giants. Disput\u00f2 complessivamente quattro partite come titolare, perdendole tutte, fino al ritorno di Romo nella settimana 11. Questi si infortun\u00f2 nuovamente nel dodicesimo turno, cos\u00ec Cassel torn\u00f2 partente nella gara della settimana 13 in casa dei Redskins ottenendo la prima vittoria alla guida della franchigia texana che le permise di rimanere agganciata al treno dei playoff malgrado un record di 4-8. Seguirono per\u00f2 due sconfitte consecutive, nella seconda delle quali un inefficace Cassel fu messo in panchina dopo un intercetto subito da Darrelle Revis nel primo tempo. La settimana successiva Kellen Moore fu nominato titolare al suo posto.\nTennessee Titans.\nIl 10 marzo 2016, Cassel firm\u00f2 coi Tennessee Titans con cui disput\u00f2 le ultime annate della carriera. Si ritir\u00f2 dopo la stagione 2018."}
{"id": "2184508", "revid": "599013", "url": "https://it.wikipedia.org/wiki?curid=2184508", "title": "Ben Warley", "text": ""}
{"id": "2184515", "revid": "209467", "url": "https://it.wikipedia.org/wiki?curid=2184515", "title": "Hunza Mahdi", "text": ""}
{"id": "2184519", "revid": "767487", "url": "https://it.wikipedia.org/wiki?curid=2184519", "title": "York Larese", "text": ""}
{"id": "2184521", "revid": "120669756", "url": "https://it.wikipedia.org/wiki?curid=2184521", "title": "Wes Welker", "text": "Carriera da giocatore.\nSan Diego Chargers.\nAl draft NFL 2004 Welker non venne selezionato ma firm\u00f2 in qualit\u00e0 di free agent coi Chargers. Debutt\u00f2 nella NFL il 12 settembre 2004 contro gli Houston Texans indossando la maglia numero 83. Dopo una sola partita venne svincolato. Successivamente, l'allora capo-allenatore Marty Schottenheimer afferm\u00f2 che, in termini di tagli del roster, svincolare Wes Welker fu \"il pi\u00f9 grande errore che (lui) abbia mai commesso.\"\nMiami Dolphins.\nPassato ai Dolphins, Welker nella sua prima stagione con la nuova squadra gioc\u00f2 principalmente come membro degli special team.\nNella stagione successiva, Welker divenne il terzo ricevitore della squadra terminando con 29 ricezioni per 434 yard, senza segnare nessun touchdown.\nDopo voci che lo volevano sul punto di essere tagliato dopo la stagione 2006, Wes guid\u00f2 invece la squadra in ricezioni con 67 per 687 yard e il primo touchdown su ricezione segnato in carriera.\nNew England Patriots.\nStagione 2007.\nNel 2007 Welker pass\u00f2 ai New England Patriots in cambio di una scelta del secondo e del settimo giro del Draft NFL 2007.\nLa prima stagione di Welker coi Patriots ecliss\u00f2 la precedente coi Dolphins: egli miglior\u00f2 i suoi primati in ricezioni, touchdown e yard guadagnate nelle prime dieci partite. Nella settimana 1, Wes ricevette il primo del record dei Patriots di 75 touchdown segnati in stagione. Miglior\u00f2 anche il suo primato in carriera per yard ricevute in una partita in tre occasione: nella vittoria della settimana 6 contro i Dallas Cowboys, Welker ricevette 11 passaggi per 124 yard e 2 touchdown; la settimana successiva contro i Dolphins, ebbe nove ricezioni per 138 yarde altri 2 touchdown (portandondosi al primo posto in yard ricevute nella NFL fino a quel momento) e nella settimana 12 contro i Philadelphia Eagles mise a segno 13 ricezioni per 149 yard. Nella settimana 15, contro i New York Jets, Welker super\u00f2 per la prima volta le 1.000 yard ricevute in stagione. Nella settimana 16 contro i Dolphins, egli mise a referto la 101 ricezione della stagione, pareggiando il record di franchigia stabilito da Troy Brown nel 2001. Nella settimana 17, contro i New York Giants, Welker ricevette altri 11 passaggi, portando il record di franchigia a 112, e pareggiando il ricevitore dei Cincinnati Bengals T.J. Houshmandzadeh per il maggior numero di ricezioni in stagione. Egli stabil\u00ec inoltre il record NFL per il maggior numero di ricezioni con una nuova squadra. Welker, che termin\u00f2 la stagione con 1.175 yard e 8 touchdown, ricevette un voto per il premio di miglior giocatore offensivo dell'anno, vinto dal suo quarterback, Tom Brady, e fu inserito nel Second-Team All-Pro\nNelle sue due prime gare di playoff, Welker ricevette 16 passaggi per 110 yard e 2 touchdown. wes pareggi\u00f2 il record del Super Bowl con 11 ricezioni in una singola edizione ma i Patriots furono sconfitti dai Giants 17-14 nel Super Bowl XLII.\nStagione 2008.\nMalgrado un infortunio che pose fine anzitempo alla stagione di Tom Brady, Welker continu\u00f2 a giocare bene nella prima met\u00e0 della stagione: nel corso di otto gare egli totalizz\u00f2 56 ricezioni segnando per\u00f2 un solo touchdown. Welker ricevette sei o pi\u00f9 passaggi in ognuna delle prime undici gare dei Patriots, superando il record di Jimmy Smith di otto gare con i Jacksonville Jaguars nella stagione 2001.\nWelker nella vittoria per 48\u201328 sui Miami Dolphins nella settimana 12 ricevette da Matt Cassel il suo, allora, pi\u00f9 lungo della carriera con 64 yard. Welker super\u00f2 per la seconda stagione consecutiva quota 1.000 yard nella settimana 14 contro i Seattle Seahawks, ricevendo 12 passaggi per 134 yard e segnando una conversione da due punti. Contro gli Oakland Raiders una settimana dopo, Welker divenne il primo giocatore nella storia dei Patriots e il nono nella storia della NFL a giungere quota 100 ricezioni in due stagioni consecutive. L'ultimo a compiere tale impresa fu il compagno di squadra Randy Moss, mentre giocava coi Minnesota Vikings, nel 2002 e 2003 mentre Brandon Marshall, ci riusc\u00ec nelle stesse stagioni di Welker.\nWes Welker fu convocato per il Pro Bowl ed inserito nuovamente nel Second-Team All-Pro.\nStagione 2009.\nWelker non gioc\u00f2 nella seconda e nella terza settimana a causa di un infortunio al ginocchio. Nella settimana 6 contro i Tennessee Titans, Welker ricevette 10 passaggi per 150 yard, un nuovo massimo in carriera (all'epoca) e segn\u00f2 2 touchdown. In secondo dei due TD fu il quinto di Tom Brady in un singolo quarto, un record NFL.\nWelker gioc\u00f2 un'altra grande partita nella settimana 11 contro i Jets ricevendo 15 passaggi per 192 yard, fino a quel momento il massimo per un giocatore nella stagione 2009. Nella settimana 13 contro i Dolphins, Welker ricevette 167 yard superando quota 1.000 per la terza stagione consecutiva.\nNella settimana 14 contro i Carolina Panthers, Welker ricevette 10 passaggi per 105 yard arrivando a 105 ricezioni in sole 11 partite. Questa prestazione rese Wes il quarto giocatore della storia (dopo Jerry Rice, Herman Moore e Marvin Harrison e nelle stesse stagioni di Brandon Marshall) a ricevere 100 passaggi per 3 stagioni consecutive.\nNella settimana 16 ricevette 13 passaggi, la settimana partita consecutiva in doppia cifra per numero di ricezioni. Questo gli diede il record per il maggior numero di partite con ricezioni in doppia cifra superando Marvin Harrison e malgrado avesse saltato le prime due partite.\nNella sconfitta della settimana 17 contro gli Houston Texans, Welker si ruppe il legamento anteriore del ginocchio, venendo inserito in lista infortunati il 6 gennaio 2010.\nWelker termin\u00f2 la stagione guidando la lega con 123 ricezioni (il secondo massimo nella storia della NFL) e termin\u00f2 secondo in yard guadagnate su ricezione dietro Andre Johnson di Houston. Fu convocato per il secondo Pro Bowl consecutivo e per la prima volta inserito nel First-Team All-Pro. A causa dell'infortunio non pot\u00e9 disputare il Pro Bowl, venendo sostituito dal compagno Randy Moss.\nStagione 2010.\nWelker si sottopose alle terapie di riabilitazione del ginocchio prima della stagione 2010, con l'obiettivo di essere pronto nella prima settimana della stagione. Molti analisti pensavano che ci\u00f2 non fosse possibile e altri specularono sul fatto che avrebbe potuto perdere l'intera stagione.\nNonostante tutto, Welker gioc\u00f2 nella settimana 1 contro i Cincinnati Bengals, guidando i ricevitori della squadra con 8 ricezioni per 64 yard e segnando due touchdowns.\nNella sconfitta della settimana 9 contro i Cleveland Browns, dopo un infortunio del kicker Stephen Gostkowski, a Welker fu chiesto di calciare un extra point che trasform\u00f2 con successo.\nWelker, che segn\u00f2 due touchdown nella vittoria 45\u201324 sui Detroit Lions nella gara del Giorno del Ringraziamento, termin\u00f2 la stagione 2010 con 86 ricezioni per 848 yard e 7 touchdown in 15 gare giocate (11 come titolare). Fu convocato per il Pro Bowl 2011 come sostituto dell'infortunato Andre Johnson.\nStagione 2011.\nNella vittoria dei Patriots' 38\u201324 nella settimana 1 contro i Miami Dolphins, Welker ricevette un passaggio da 99 yard da Tom Brady. Quella giocata pareggi\u00f2 il record NFL per la pi\u00f9 lunga ricezione dalla linea di scrimmage e stabil\u00ec il record di franchigia dei Patriots. Welker concluse la partita con 160 yard e 2 touchdown.\nNella settimana 3, nella sconfitta dei Patriots 34\u201331 contro i Buffalo Bills, Welker totalizz\u00f2 16 ricezioni per 217 yard e 2 touchdown. Cos\u00ec facendo pareggi\u00f2 il record di franchigia di Troy Brown di 16 ricezioni in una singola gara e super\u00f2 quello di Terry Glenn di 214 yard ricevute, stabilito nel 1999. La gara fu la 64 del giocatore con almeno una ricezione (cio\u00e8 tutte quelle disputate coi Patriots), superando il record del tight end Ben Coates di 63 gare (stabilito tra il 1992 e il 1996). Fu la seconda gara di Welker con pi\u00f9 di 15 ricezioni, un'impresa eguagliata solo da Brandon Marshall coi Denver Broncos.\nNella settimana 5, nella vittoria dei Patriots sui Jets, Welker ricevette 5 passaggi per 124 yard, inclusa una presa da 73 yard in cui Welker batt\u00e9 Eric Smith e Darrelle Revis; Revis ferm\u00f2 Welker sulla linea delle otto yard.\nNella settimana 14, contro i Washington Redskins, Welker mise a segno la centesima ricezione della stagione, la quarta in cui raggiunse questa cira, pareggiando il record NFL condiviso da Marvin Harrison e Jerry Rice. Inoltre stabil\u00ec un primato personale segnando il suo nono touchdown. Nella rivincita della settimana 16 contro i Dolphins, Welker ricevette 12 passaggi per 138 yard, portandolo a un record di franchigia di 1.518 yard, superando le 1.493 di Randy Moss nel 2007.\nIn 15 partite, Welker guid\u00f2 la NFL in ricezioni, yard ricevute, yard a partita e ricezioni che valsero i primi first down, classificandosi tra i primi 5 in touchdown su ricezione e ricezioni da 20 yard o pi\u00f9. . La sua stagione termin\u00f2 con 122 ricezioni (quarto risultato della storia della NFL), 1.569 yard ricevute e 98,5 yard a partita (secondo in entrambi i casi dietro a Calvin Johnson).\nI Patriots conclusero con un record di 13-3 vincendo la propria division. Nei playoff eliminarono gli Houston Texans e i Baltimore Ravens nella finale della AFC, perdendo nuovamente nel Super Bowl XLVI contro i New York Giants.\nStagione 2012.\nL'estate 2012 di Welker fu tormentata dalle vicissitudini contrattuali con la dirigenza dei Patriots, dubbiosa nel concedergli il rinnovo contrattuale pluriennale desiderato. Per questo motivo, Wes nelle prime gara della stagione vide limitati i minuti in campo a propria disposizione, ma torn\u00f2 a imporsi come il principale ricevitore della squadra col passare della prima parte della stagione.\nNella prima settimana Welker ricevette solo 3 passaggi per 14 yard nella vittoria sui Tennessee Titans. Nelle tre gara successive non part\u00ec mai come titolare ma ricevette 95 yard contro gli Arizona Cardinals, 142 contro i Ravens e 129 contro i Bills.\nNella settimana 5 i Patriots vinsero contro i Denver Broncos con Wes che torn\u00f2 a partire come titolare e segn\u00f2 il suo primo touchdown della stagione oltre a ricevere 104 yard. Nella settimana 6, i Patriots sprecarono un vantaggio di 13 punti coi Seattle Seahawks perdendo 24-23: Welker tuttavia gioc\u00f2 la solita grande partita ricevendo 138 yard e segn\u00f2 il secondo touchdown dell'anno.\nNel settimo turno di campionato, New England vinse ai supplementari contro i Jets con Welker che ricevette 66 yard. Dopo la settimana di pausa i Patriots batterono i Bills con il giocatore che ricevette 74 yard.\nNella gara del Giorno del Ringraziamento vinta in maniera nettissima sui Jets Welker ricevette 71 yard e segn\u00f2 un touchdown. Con la sesta vittoria consecutiva, nella settimana 13 i Patriots si assicurarono l'undicesimo titolo di division dal 2001 battendo i Dolphins. Welker ricevette 103 yard, superando per la quinta volta in carriera le mille yard stagionali, e segn\u00f2 il quarto touchdown del 2012.\nNella settimana 16, i Patriots vinsero a fatica contro i Jaguars, la squadra col peggior record della lega. Welker ricevette 88 yard e segn\u00f2 un touchdown. Tre giorni dopo fu convocato per il quinto Pro Bowl in carriera. Nell'ultimo turno di campionato, grazie alla vittoria sui Dolphins per 28-0, New England si assicur\u00f2 il secondo record della AFC e la possibilit\u00e0 di saltare il primo turno di playoff. Welker contribu\u00ec con 94 yard ricevute e un touchdown. La sua stagione regolare si concluse con 118 ricezioni (secondo nella NFL), 1.354 yard e 6 touchdown.\nNel divisional round dei playoff, Welker ricevette 131 yard coi Patriots che batterono facilmente gli Houston Texans. La corsa dei Patriots si arrest\u00f2 nella finale della AFC perdendo in casa contro i Ravens con Wes ricevette 117 yard e segn\u00f2 un touchdown.\nA fine anno fu posizionato al numero 44 nella classifica dei migliori cento giocatori della stagione.\nDenver Broncos.\nDopo essere diventato free agent e aver valutato \"largamente insoddisfacente\" l'offerta di rinnovo dei Patriots, Welker firm\u00f2 coi Denver Broncos un contratto biennale del valore di 12 milioni di dollari.\nStagione 2013.\nNella prima gara con la nuova franchigia, Welker ricevette 67 yard e 2 touchdown da Peyton Manning nella netta vittoria sui Ravens. Un altro TD lo segn\u00f2 la settimana successiva nell'agevole vittoria sui Giants. Nel Monday Night contro i Raiders Welker and\u00f2 a segno per la terza settimana consecutiva, ricevendo da Manning 84 yard e 1 touchdown. Nella settimana 4 i Broncos stabilirono il record di franchigia per punti segnati (52) contro gli Eagles, a cui Welker contribu\u00ec con due touchdown. Un altro lo segn\u00f2 la settimana seguente contro i Cowboys e per il sesto turno consecutivo nella settimana 6 contro i Jaguars. Per la prima volta in stagione contro i Colts Welker non and\u00f2 a segno nella prima sconfitta stagionale dei Broncos ma torn\u00f2 a realizzare un touchdown nella vittoria della settimana 8 contro i Redskins.\nNella settimana 14, Welker super\u00f2 il proprio primato stagionale segnando il suo decimo touchdown contro i Tennessee Titans, venendo tuttavia costretto ad uscire anzitempo a causa della seconda commozione cerebrale subita nel 2013. Quell'infortunio gli fece perde le ultime tre gare della stagione, tornando in campo nel divisional round dei playoff in cui segn\u00f2 un touchdown nella vittoria sui Chargers. La settimana successiva, nella finale della AFC, i Broncos batterono i \"suoi\" Patriots qualificandosi per il Super Bowl, la terza apparizione della carriera del giocatore alla grande partita. Nel Super Bowl XLVIII contro i Seattle Seahawks, i Broncos furono surclassati dagli avversari per 43-8, il Super Bowl col risultato pi\u00f9 a senso unico degli ultimi vent'anni. Welker ricevette passaggi per 84 yard e segn\u00f2 la conversione da due punti dopo l'unico touchdown della squadra, a risultato ormai compromesso.\nA fine anno, Welker fu votato al 73\u00ba posto nella NFL Top 100 dai suoi colleghi.\nStagione 2014.\nIl 17 marzo 2014, i Broncos esercitarono un'opzione sul contratto di Walker per tenerlo con s\u00e9 anche nella stagione a venire, per uno stipendio di 8 milioni di dollari. Il 2 settembre fu sospeso per le prime quattro partite della stagione per abuso di sostanze dopanti. Grazie al cambiamento della normativa antidoping in corso d'opera, Wes pot\u00e9 tornare invece in campo gi\u00e0 nella settimana 3, nella rivincita coi Seahawks del Super Bowl di sette mesi prima, in cui ricevette 60 yard nella sconfitta ai supplementari. Il primo touchdown lo ricevette nella netta vittoria della settimana 7 sui 49ers, nel giorno in cui Manning divenne il recordman di tutti i tempi per touchdown passati nella lega. Il secondo e ultimo stagionale invece, nella settimana 12 vinta contro i Dolphins, fu il cinquantesimo della sua carriera.\nSt. Louis Rams.\nDopo essere rimasto free agent per la prima met\u00e0 della stagione 2015, il 10 novembre, Welker firm\u00f2 un contratto di un anno con i St. Louis Rams, con cui disput\u00f2 l'ultima annata in carriera.\nCarriera da allenatore.\nSan Francisco 49ers.\nNel 2019 Welker viene assunto come allenatore dei wide receiver dei San Francisco 49ers, sotto la guida del capo allenatore Kyle Shanahan. \nStatistiche.\nStagione regolare"}
{"id": "2184522", "revid": "110157", "url": "https://it.wikipedia.org/wiki?curid=2184522", "title": "San Donato di Ninea", "text": "San Donato di Ninea \u00e8 un comune italiano di abitanti della provincia di Cosenza in Calabria.\nGeografia fisica.\nIl territorio, posto nell'alto bacino del fiume Esaro, nel comprensorio di bonifica montana, si trova per quattro quinti in montagna e, nel rimanente, in zona premontana. L'abitato del capoluogo \u00e8 abbarbicato a uno sperone roccioso alle pendici del Cozzo del Pellegrino, la cima pi\u00f9 alta nel vasto sistema montuoso dei Monti di Orsomarso, una diramazione sudoccidentale della catena del Pollino da cui lo separa l'altopiano di Campotenese. L'altitudine varia dai 1987 metri del Cozzo del Pellegrino, ai 180 metri sul livello del mare. Il Monte La Mula (1935 m s.l.m.) innevato per buona parte dell'anno e senza vie di comunicazione, rende difficoltosi i contatti degli abitanti di San Donato con quelli di Grisolia e Verbicaro, comuni limitrofi posti nel versante occidentale della Mula.\nL'economia di San Donato \u00e8 essenzialmente agricola (cereali, frutta e olive) affiancata dall'allevamento di bovini, ovini e suini. Sono presenti piccole industrie che producono manufatti in cuoio e vimini e laboratori artigiani specializzati nel settore conserviero e nella lavorazione del legno.\nOrigini del nome.\nIl nome attuale del comune ricorda Ninea (\u039d\u03b9\u03bd\u03b1\u03af\u03b1 in greco), un'antica citt\u00e0 fondata dagli Enotri ma subito \"grecizzata\" e che, in base alla descrizione del geografo greco Ecateo di Mileto, viene tradizionalmente localizzata nel territorio di \"San Donato\". La denominazione moderna venne proposta dal consiglio comunale di \"San Donato\" il 13 dicembre 1863, dopo l'invito governativo rivolto ai municipi omonimi a modificare il nome per evitare possibili equivoci; la nuova denominazione venne adottata ufficialmente con decreto reale n. 1704 del 18 febbraio 1864.\nStoria.\nIl toponimo \"San Donato\" viene menzionato per la prima volta in un diploma del luglio 1100, con il quale si riconfermavano all'abbazia di Santa Maria della Matina, in territorio di San Marco Argentano, tutti i possessi avuti in donazione, fra cui le chiese \"in territorio Castelli Sancti Donati\". In una sentenza del 1153 emessa dalla Curia giurisdizionale di San Marco Argentano si nomina, fra i baroni di Val di Crati, un \"Ugone di San Donato\". Nel 1276 San Donato, con una popolazione di 464 abitanti, \u00e8 infeudato a Filippo Breton (o \"Bridone\"). Verso il 1280 San Donato appartiene a Baiamonte d'Arci, la cui la figlia Adelasia la porter\u00e0 in dote al marito Gerardo, marchese di Arena e signore di Altomonte. Nel 1310 appartiene a Filippo Tordi (o \"Tardi\") e poi al figlio di quest'ultimo, Jacopo.\nIl dominio dei Sanseverino.\nNel 1351 San Donato risulta parte del dominio feudale dei Sangineto, conti di Altomonte e Corigliano, da cui passa, nel 1374, alla famiglia Sanseverino per effetto del matrimonio di Margherita di Sangineto con Venceslao Sanseverino conte di Chiaromonte e Tricarico. Verso il 1510, Bernardino Sanseverino, Principe di Bisignano, concede la terra di San Donato e Policastrello in feudo a un cadetto della sua casa, Francesco Sanseverino barone di C\u00e0lvera; nasce cos\u00ec il ramo dei Sanseverino di San Donato che regger\u00e0 il paese fino al 1654, anno in cui muore l'ultima dei Sanseverino, la piccola Anna di appena 9 anni e il feudo viene incamerato dalla Reale corte di Napoli. Il titolo di San Donato fu dichiarato estinto per mancanza di discendenti maschi in linea diretta dai Sanseverino Duchi di San Donato e malgrado esistessero discendenti in linea collaterale (ovvero parenti dell'ultimo duca entro il quarto grado) in base alle Leggi di successione feudale ordinarie. Per queste il bene (titolo+feudo) sarebbe dovuto passare: A) ai discendenti maschi legittimi (che non c'erano); b) agli altri eredi del Duca Don Francesco (\u2020 10-8-1643), ovvero ai discendenti suoi, anche per via femminile, oppure ai parenti entro il 4\u00ba grado). Il diritto alla successione sarebbe spettato al cugino di quarto grado del duca don Francesco, Orazio Sanseverino di C\u00e0lvera. Questi avvio una richiesta alla Corte per il diritto a succedere.\nIn base poi all'antico privilegio dei Sanseverino (confermato dall'imperatore Carlo V nel 1530) altri rami collaterali della casata sarebbero potuti succedere al titolo e feudo di Duca di San Donato. Il Privilegio dei Sanseverino, infatti, stabiliva che all'estinzione di un ramo i beni feudali ed i titoli di questo ramo dovevano passare al parente maschio pi\u00f9 prossimo della famiglia Sanseverino, previo regio assenso.\nMalgrado questo per\u00f2, il titolo di duca di San Donato venne dichiarato estinto e il feudo fu devoluto (ritorn\u00f2) al sovrano, fu quindi messo in vendita all'asta ed aggiudicato alla famiglia Ametrano di Napoli nel 1664:: in questo modo San Donato, dopo gli antichi Sanseverino, pass\u00f2 definitivamente ad altri feudatari.\nRe Carlo II quindi concesse quindi agli Ametrano e loro discendenti il titolo ex novo di Duca di San Donato, con Privilegio reso a Madrid, esecutoriato il 20 dicembre 1668 e registrato nel Quinternione 123, fol. 171t, come riferisce anche il Cedolario 74, fol. 334t: il feudo di San Donato ed il relativo e correlato titolo ducale fu concesso \"ex novo\" (perch\u00e9 \"ex novo\" era stato concesso dopo l'estinzione della linea diretta dei Sanseverino e stante la rivendicazione del ramo cugino di C\u00e0lvera)\nGli Ametrano terranno il feudo fino alla fine della feudalit\u00e0 nel Regno delle Due Sicilie (1806) quando a loro volta si estingueranno nella famiglia Sambiase.\nLe ultime casate feudali.\nIl feudo di San Donato, con titolo ducale, era quindi passato alla famiglia Ametrano (1664-1732). L'ultima di tale casata fu Donna Ippolita Ametrano Duchessa di San Donato, sposata a Don Lucio Cavalcanti 1\u00ba Duca di Buonvicino. Il ducato di San Donato pass\u00f2 cos\u00ec, per successione legittima e regio assenso, alla loro figlia Donna Maria Cavalcanti Ametrano Duchessa di San Donato, che spos\u00f2 Don Paolo II Sambiase 3\u00ba Duca di Malvito. Dopo la parentesi della famiglia Cavalcanti (1732-1764) San Donato fu ereditato da Don Francesco Saverio Sambiase 4\u00ba Duca di Malvito e 5\u00ba Principe di Bonifati dal 1770, Patrizio di Cosenza, che divenne Duca di San Donato per successione alla citata madre Maria Cavalcanti Ametrano e ne ottenne regio assenso. I Sambiase tennero San Donato per breve tempo, fino al 1780, quando il feudo di San Donato, ma non il titolo ducale, pass\u00f2 ai Campolongo.. Infatti il titolo di San Donato, dopo l'eversione della feudalit\u00e0, rest\u00f2 ai Sambiase. Infatti ebbero conferma dei vari titoli di famiglia, comprendente anche quello di Duca di San Donato, con Regio Rescritto del Re delle Due Sicilie dal 16 maggio 1853 per successione Ametrano e con anzianit\u00e0 dal 1668\nMonumenti e luoghi d'interesse.\nChiesa della SS. Assunta\nFamiliarmente chiamata chiesa della \"Motta\" che significa etimologicamente \"rupe staccata da un monte\",\u00e8 situata in posizione egemonica rispetto a tutto il paese.La sua costruzione,datata fra la fine del X secolo e l'inizio del XIII,avvenne progressivamente fino al suo totale compimento.Sub\u00ec nella costruzione della torre campanaria l'influsso Normanno-Svevo mentre invece la facciata \u00e8 in stile romanico.Sulla facciata stupendi sono il lunettone,che rappresenta la volta celeste,il rosone con ai lati due piccole nicchie,le lesene che la congiungono alla terra e altre due nicchie pi\u00f9 grandi,con all'interno Sant'Anna e San Gioacchino,poste lateralmente.All\"interno la chiesa \u00e8 divisa in 3 navate sormontate dalle capriate,convergenti verso il presbiterio,suddivise da due colonnati ad arco romano posizionati parallelamente.Di fronte all'entrata colpisce subito l'altare maggiore(XV-XVII secolo) in legno scolpito e intagliato,testimonianza unica del Barocco Aragonese in Calabria.L'altare \u00e8 sormontato da un dipinto(XVI secolo) ritenuto miracoloso che raffigura la Beata Vergine Maria Assunta,i nobili,il clero e la gloria degli angeli.All'interno della chiesa,nelle navate laterali,si trovano altre nicchie con al loro interno statue processionali in legno.Alla fine della navata sinistra sono visibili le Fosse tombali che testimoniano l'utilizzo della chiesa come luogo di sepoltura.Dedicato alla Madonna Assunta \u00e8 il 24 Maggio,riconosciuto nel paese quasi come una festa patronale.\nCappella di San Donato V.e M.\nSituata poco fuori dell'abitato, sono stati rinvenuti negli ultimi anni affreschi medievali di grande qualit\u00e0, che hanno comportato una retrodatazione dell'edificio \u2013 almeno del suo corpo originario a navata unica, cui agli inizi del 1700 fu addossata una navatella e una sagrestia sul lato sinistro \u2013 all'XI secolo. Le pitture murali si dispongono su pi\u00f9 strati lungo il fianco destro, sulla controfacciata, sulla parete absidale e su quella presbiteriale di sinistra.\nGeografia antropica.\nFrazioni.\nPolicastrello.\nLa frazione Policastrello \u00e8 posta a circa 6\u00a0km da San Donato. Infeudata anch'essa quale baronia ai Sanseverino di San Donato, fu comune autonomo, fino alla dominazione francese allorch\u00e9, per l'impossibilit\u00e0 di reperire uomini idonei al reggimento della cosa pubblica, con decreto 4 maggio 1811 venne aggregata al comune di San Donato."}
{"id": "2184524", "revid": "767487", "url": "https://it.wikipedia.org/wiki?curid=2184524", "title": "Karl Maria Herrligkoffer", "text": "Biografia.\nSi distinse in particolare per aver guidato la spedizione austro-tedesca che nel 1953 conquist\u00f2 la vetta del Nanga Parbat, grazie all'exploit di Hermann Buhl. Guid\u00f2 ulteriori spedizioni alpinistiche, fra le quali di nuovo una nel 1970 al Nanga Parbat, alla quale parteciparono Reinhold Messner e suo fratello G\u00fcnther, i quali raggiunsero la vetta per il difficile versante Rupal e che al rientro alla base registr\u00f2 la morte di G\u00fcnther Messner, sepolto da una valanga."}
{"id": "2184525", "revid": "123588138", "url": "https://it.wikipedia.org/wiki?curid=2184525", "title": "My Life Would Suck Without You", "text": "My Life Would Suck Without You \u00e8 il primo singolo estratto dal quarto album della cantante pop statunitense Kelly Clarkson, \"All I Ever Wanted\". La canzone \u00e8 stata scritta da Max Martin, Lukasz Gottwald e Claude Kelly.\nLa canzone, prodotta da Dr. Luke, \u00e8 stata diffusa per la prima volta il 13 gennaio 2009 sulle radio statunitensi ed \u00e8 stata pubblicata il 16 gennaio 2009 come download digitale. La data ufficiale di pubblicazione in radio \u00e8 il 19 gennaio 2009.\nIl singolo \u00e8 stato pubblicato il 2 febbraio 2009 dall'etichetta discografica RCA.\nVideo musicale.\nIl video della canzone \u00e8 stato diretto da Wayne Isham ed \u00e8 stato girato a dicembre del 2008. La preview del video \u00e8 stata fatta durante uno spot pubblicitario riguardante American Idol il 28 gennaio 2009. La premi\u00e8re del video completo \u00e8 stata fatta sul sito di AT&amp;T subito dopo la preview."}
{"id": "2184532", "revid": "209467", "url": "https://it.wikipedia.org/wiki?curid=2184532", "title": "Karl Maria Herrlingkoffer", "text": ""}
{"id": "2184535", "revid": "135224", "url": "https://it.wikipedia.org/wiki?curid=2184535", "title": "Grande psoas", "text": ""}
{"id": "2184536", "revid": "135224", "url": "https://it.wikipedia.org/wiki?curid=2184536", "title": "Ileopsoas", "text": ""}
{"id": "2184540", "revid": "135224", "url": "https://it.wikipedia.org/wiki?curid=2184540", "title": "Medio gluteo", "text": ""}
{"id": "2184546", "revid": "135224", "url": "https://it.wikipedia.org/wiki?curid=2184546", "title": "Osso tibiale", "text": ""}
{"id": "2184547", "revid": "135224", "url": "https://it.wikipedia.org/wiki?curid=2184547", "title": "Piccolo psoas", "text": ""}
{"id": "2184548", "revid": "135224", "url": "https://it.wikipedia.org/wiki?curid=2184548", "title": "Piriforme", "text": ""}
{"id": "2184549", "revid": "287204", "url": "https://it.wikipedia.org/wiki?curid=2184549", "title": "Sartorio", "text": ""}
{"id": "2184554", "revid": "1244773", "url": "https://it.wikipedia.org/wiki?curid=2184554", "title": "Santa Melania la Giovane", "text": ""}
{"id": "2184564", "revid": "122344313", "url": "https://it.wikipedia.org/wiki?curid=2184564", "title": "Anfidromie", "text": "Le Anfidromie () erano i festeggiamenti che si tenevano nelle famiglie ateniesi in occasione della nascita di un bambino.\nStoria.\nLa data.\nNon era fissato alcun giorno preciso per queste feste, che si svolgevano comunque in ambito familiare qualche giorno dopo il parto. Nell'antica Grecia la mortalit\u00e0 infantile era altissima e la maggior parte dei decessi si verificavano entro la prima settimana dalla nascita. La cerimonia veniva perci\u00f2 generalmente differita a quando il bambino avesse superato qualche giorno d'et\u00e0 e quindi le probabilit\u00e0 di sopravvivenza fossero aumentate.\nLa maggior parte degli studiosi ritiene che la festa si svolgesse dopo la prima settimana dalla nascita; secondo la Suda, invece, la festa era fissata al quinto giorno di vita, quando le \"maieutrie\" (le levatrici), ossia le donne che avevano prestato la loro assistenza al parto, si erano lavate le mani, in quanto la vera cerimonia delle Anfidromie era di solito preceduta da questi atti di purificazione.\nRiporta infatti la Suda:\nLa cerimonia.\nAlla festa delle Anfidromie erano invitati gli amici e i parenti dei genitori. Il rito si svolgeva nella casa paterna di sera e gli invitati si presentavano con doni, fra i quali di solito c'erano seppie e polpi. L'esterno della casa veniva decorato con rami di olivo, se il neonato era di sesso maschile, o con ghirlande di lana se di sesso femminile. Agli ospiti veniva offerto un rinfresco dopo il quale, a giudicare da un frammento di Efippo, poeta comico ateniese della commedia di mezzo (IV secolo a.C.), gli ospiti avrebbero dovuto essere piuttosto allegri.\nIl bambino veniva poi fatto girare attorno al focolare portato in braccia dalle levatrici, e presentato agli dei della casa e alla famiglia; poco dopo il bambino veniva preso in braccio dal padre e riceveva il nome proprio, evento del quale gli ospiti erano testimoni. La corsa attorno al focolare col bambino era il punto chiave delle Anfidromie, poich\u00e9 proprio dalla corsa ne derivava il nome (, \"corsa intorno\"); ma lo scoliasta di Aristofane attribuisce l'etimologia al fatto che gli ospiti, quando veniva dato il nome al bambino, camminavano o danzavano vicino a lui). Qualche volta le Anfidromie erano chiamate con un nome derivato dal giorno in cui si erano svolte: se celebrate nel settimo giorno venivano chiamate \"\u1f15\u03b2\u03b4\u03bf\u03bc\u03b1\u03b9\" o \"\u1f15\u03b2\u03b4\u03bf\u03bc\u03b1\u03c2\", se nel decimo giorno, \"\u03b4\u03b5\u03ba\u03ac\u03c4\u03b7\"."}
{"id": "2184565", "revid": "1599710", "url": "https://it.wikipedia.org/wiki?curid=2184565", "title": "Timone (aeronautica)", "text": "Negli aerei il timone \u00e8 una superficie di controllo applicata al piano verticale di coda (stabilizzatore verticale), con la funzione di controllare l'imbardata.\nLa sua funzione non \u00e8 quella di variare la rotta, compito svolto dagli alettoni montati sulle ali, ma di compensare le forze che si producono durante la virata. Per convenzione il timone \u00e8 manovrato per mezzo dei pedali, la cui azione \u00e8 trasmessa per mezzo di cavi. In casi ormai rari i pedali sono assenti ed il timone \u00e8 manovrato attraverso il controllo di rollio; questa soluzione era adottata gi\u00e0 sull'aeroplano dei fratelli Wright, ma non \u00e8 abbastanza flessibile in caso di atterraggi con vento laterale o altre manovre complesse.\nAlcune soluzioni progettuali impiegano alettoni posteriori completamente orientabili, in grado di agire da diruttori, che non necessitano di un timone separato. Il pilota tuttavia ha a disposizione comunque comandi separati per controllare rollio e imbardata. Negli aerei commerciali e militari pi\u00f9 moderni infatti tutte le manovre sono svolte attraverso computer e servosistemi elettrici (\"fly-by-wire\")."}
{"id": "2184567", "revid": "122235366", "url": "https://it.wikipedia.org/wiki?curid=2184567", "title": "Falanghina", "text": "La Falanghina \u00e8 un vitigno a bacca bianca.\nStoria.\nIl vitigno \u00e8 molto antico, originario delle pendici del Taburno e di alcune zone dei Campi Flegrei ma da alcuni decenni \u00e8 famosa anche la produzione eseguita a Sant'Agata de' Goti e nella valle del basso Calore Irpino nei comuni di Guardia Sanframondi, Castelvenere e Solopaca e Torrecuso tra le aree pi\u00f9 vitate d'Italia e principali produttori mondiali di Falanghina, tanto che nel 2019 European Recevin, l'associazione delle 800 citt\u00e0 del vino europee, ha conferito ai cinque comuni del Sannio Beneventano il titolo di Citt\u00e0 Europea del Vino. \nD\u00e0 origine a diverse DOC della Campania, tra cui Falanghina del Taburno, Campi Flegrei, Galluccio.\nDiffusione.\nIl vitigno \u00e8 il pi\u00f9 diffuso della provincia di Benevento, il suo areale storico fino a trent'anni fa erano i comuni di Bonea e Benevento, dove ancora sopravvivono vigne secolari."}
{"id": "2184569", "revid": "767487", "url": "https://it.wikipedia.org/wiki?curid=2184569", "title": "How Do You Sleep? (Jesse McCartney)", "text": "How Do You Sleep? \u00e8 il terzo singolo estratto dal terzo album studio di Jesse McCartney, \"Departure\".\nRemix.\nIl remix ufficiale \u00e8 in collaborazione con il famoso rapper Ludacris ed \u00e8 gi\u00e0 stato distribuito dalle radio.\nMcCartney dopo aver collaborato con Ludacris ha dichiarato: \"Sono sempre stato un fan di \"Luda\" e della sua carriera ed \u00e8 stato un onore avere una sua collaborazione in questo brano.\"\nEsistono due versioni remix, una \"rhythmic version\", che consiste in un diverso arrangiamento musicale, e la hit \"Top 40 version\", con base originale.\nVideo.\n\u00c8 stato pubblicato un video \"Live Performance\" il 16 dicembre 2008 su YouTube con filmati riguardanti Jesse in tour. Tuttavia questa versione non sar\u00e0 quella ufficiale, Jesse McCartney ha annunciato, intervistato nel backstage di \"B96's Jingle Ball 2008\", che le riprese del video ufficiale inizieranno a gennaio 2009. Il video in collaborazione con Ludacris e Sean Garrett uscir\u00e0 il 3 marzo 2009 in anteprima su MySpace.\nClassifiche.\n\"How Do You Sleep?\" ha debuttato in classifica il 17 gennaio."}
{"id": "2184585", "revid": "99378756", "url": "https://it.wikipedia.org/wiki?curid=2184585", "title": "Nota di variazione (economia)", "text": "Nell'IVA, la nota di variazione (detta anche nota di accredito o nota di addebito) \u00e8 una fattura integrativa, che viene emessa quando, successivamente all'emissione o registrazione della fattura originaria, si sono verificate variazioni di quanto fatturato o registrato.\nLa procedura per l'emissione di una nota di variazione IVA deve seguire gli stessi requisiti dell'emissione di una fattura; ha per\u00f2 regole particolari per le variazioni verificatesi entro un anno, ed altre senza limiti temporali.\nLa normativa di riferimento \u00e8 l'art. 26 del Decreto IVA (D.P.R. 26 ottobre 1972, n. 633)."}
{"id": "2184595", "revid": "287204", "url": "https://it.wikipedia.org/wiki?curid=2184595", "title": "Sole\u00e1 (cante)", "text": "La sole\u00e1 (soleares al plurale) \u00e8 una delle forme musicali base o \"palos\" del flamenco, probabilmente originatasi intorno a Cadice o Siviglia in Andalusia, la regione pi\u00f9 a sud della Spagna. Essa \u00e8 normalmente accompagnata soltanto dalla chitarra, in chiave di Mi [E] maggiore in modo frigio, sebbene la si senta a volte anche nel modo di La [A] frigio.\nStoria.\nLe origini della sole\u00e1, come succede infatti per molti altri \"palos\", \u00e8 avvolta un alone di oscurit\u00e0, ed \u00e8 stata oggetto di molte speculazioni arbitrarie. A dispetto del fatto di essere uno dei pi\u00f9 prestigiosi palos, la sole\u00e1 viene considerata relativamente recente rispetto alle ton\u00e1s e alle seguiriyas. La pi\u00f9 recente menzione che se ne fa, riferita come a \"soledades\", \u00e8 quella del poeta ispanico Gustavo Adolfo B\u00e9cquer, nel 1862. La loro esistenza anteriore al 1850 \u00e8 spesso data per scontata, ma non \u00e8 mai stata provata. Il folklorista Dem\u00f3filo assicura, non prima del 1879, che esse derivino dalle \"coplas de jaleo\", tipi di canzone festive aventi un ritmo molto vivace, apparentemente molto popolare, della met\u00e0 del XIX secolo. Questi fatti contraddicono altri punti di vista secondo cui la sole\u00e1 sarebbe stata l'origine degli altri palos del flamenco e da principio fu uno stile grave e solenne. Nei tempi andati, la sol\u00e9a, come pure il jaleo, sembrano siano stati legati all'ambiente gitano di molte citt\u00e0 della provincia di Cadice e Siviglia.\nIl periodo d'oro della sole\u00e1 viene circoscritto all'ultimo quarto del secolo XIX, al tempo che il \"caf\u00e9 cantante\" (caff\u00e8 musicale) era il luogo di ritrovo preferito dagli artisti del flamenco. Molte delle melodie della sole\u00e1 sappiamo che sono state attribuite a cantanti attivi in quei tempi. Con la fine del secolo, altri \"palos\" come quelli appartenenti al gruppo dei \"cantes libres\" come malague\u00f1a, tarantas, o cartageneras acquisirono la supremazia. Ai tempi dell'\"\u00d3pera Flamenca\", la sole\u00e1 fu posta in secondo piano dai fandangos, canzoni popolari modellati sul ritmo delle buler\u00edas e \"cantes de ida y vuelta\" come le guajiras.\nDurante gli anni 1950-1970, al tempo del neo-traditionalismo di Antonio Mairena e la sua scuola, lo stile torn\u00f2 a essere favorito, iniziando, insieme alle seguiriyas e ton\u00e1s una delle pi\u00f9 valorizate dagli artisti del flamenco, da critici e pubblico. La sole\u00e1 di nuovo venne messa in sordina dopo la nascita del nuevo flamenco. I seguaci di Camar\u00f3n de la Isla e la sua scuola tendono a prestare meno attenzione alle forme tradizionali, stile \"duro\", favorendo altri \"palos\" pi\u00f9 giocosi come le buler\u00edas o i tangos, che sono pi\u00f9 facili da mescolare con il pop e influenzabili dalla musica commerciale.\nTesti.\nQuando i cantanti cantano la sole\u00e1, come succede per molti \"palos\", normalmente essi scelgono differenti versi, con differenti melodie, combinandole secondo l'ispirazione del momento, o secondo un piano prestabilito. Anche se il cantante ha un insieme di idee, egli spesso le muta nella foga del momento. Questi versi differiscono l'uno dall'altro nel soggetto trattato.\nIl contenuto delle liriche \u00e8 generalmente serio di natura, appropriato alla solenne aria della musica. Essi spesso hanno un tono sentenzioso trasmettendo un senso di intimo dolore. Qualche volta pu\u00f2 anche manifestarsi la disperazione, pi\u00f9 di quanto succede nella seguiriya. A ogni modo \u00e8 difficile generalizzare; altre volte un verso meno serio pu\u00f2 innalzarsi nel mezzo di un altro dal tono grave, e frequente \u00e8 l'ironia.\nLa strofa della sole\u00e1 ha tre o quattro versi. In quella di quattro versi, il secondo e il quarto sono assonanzati, mentre il primo e il secondo sono liberi. Nella stanza di tre versi, l'assonanza \u00e8 tra il primo e il terzo verso. Alcuni esempi:\nQuest'ultimo tipo di verso \u00e8 la \"cuarteta romanceada\" (quartina volgarizzata), una delle pi\u00f9 vecchie e pi\u00f9 frequenti nella poesia spagnola, derivata dalla forma poetica del \"Romance\" medievale, un tipo di poesia epica tradizionale che \u00e8 sopravvissuta fino a oggi nella letteratura sia popolare sia colta.\nLa melodia della sole\u00e1 pu\u00f2 richiedere la ripetizione di alcuni versi, modificando il loro ordine logico, oppure la soppressione di alcuni, qualche volta anche nel mezzo delle parole, per esempio, una stanza come:\nAnalisi musicale.\nLa sole\u00e1 \u00e8 uno dei palos del flamenco con il pi\u00f9 alto numero di canti tradizionali, ed \u00e8 particolarmente apprezzato sia da esperti artisti sia dal grande pubblico. \u00c8 molto impegnativo per i cantanti, il fatto di doversi sforzare per essere sempre creativi e, nello stesso tempo, rimanere nel pieno rispetto della tradizione, riuscendo cos\u00ec a trovare un buon equilibrio tra melodia e ritmo, entrambi estremamente difficili. Si richiedono grandi capacit\u00e0 vocali e il cantante dovrebbe riuscire comunque a realizzare un bilanciamento tra passione e controllo.\nLa melodia della strofa della sole\u00e1 di solito ha un'estensione limitata (generalmente non oltre la 5\u00aa). La difficolt\u00e0 consiste nell'uso del melisma e microtoni, che richiedono grande scioltezza nella voce. \u00c8 consuetudine iniziare una serie di \"soleares\" con una strofa pi\u00f9 controllata verso i registri bassi, continuando poi man mano con forme sempre pi\u00f9 impegnative. La loro successione si placa finendo spesso con una strofa che possiede un tempo molto pi\u00f9 brioso nel modo della scala maggiore.\nComp\u00e1s (misura).\nLa misura o \"comp\u00e1s\" della sole\u00e1 \u00e8 una delle pi\u00f9 grandi usate nel flamenco. Altri palos prendono il loro comp\u00e1s dalla sole\u00e1, incluse le buler\u00edas por sole\u00e1, i palos del gruppo delle canti\u00f1as, come alegr\u00edas, romeras, mirabr\u00e1s, caracoles o, entro un certo limite, buler\u00edas. Esso consiste di 12 beat. Comunque, la distribuzione dei \"beat\" forti e deboli differiscono totalmente dai 12 beat usati nella misura della musica classica. Si potrebbe descrivere, invece, come una combinazione di \"triplette\" e \"doppiette\", essendo una forma polimetrica. Comunque, i \"beat\" forti sono posti alla fine di ogni \"gruppo di note\" (\"bar\"), invece che all'inizio (come succederebbe normalmente nella musica dell'ovest) (vedi sincope). Lo schema base del ritmo della sole\u00e1, in questo modo, segue questo modello:\n(Ogni numero rappresenta un beat. Il quadratino celeste rappresenta il beat debole, mentre quello grande, rotondo e marrone il forte. In alcune forme di sole\u00e1 i chitarristi colpiscono il corpo della chitarra con il dito anulare sul \"beat\" forte, il marrone).\nTuttavia, questo \u00e8 soltanto una struttura basilare, delle fondazioni, che non viene realmente avvertita nelle \"palmas\" (il battere delle mani), nella chitarra, o nella ritmica dei piedi di chi danza. \u00c8 come un tipo di griglia dove gli artisti del flamenco creativamente disegnano il ritmo, che pu\u00f2 avere infinite variazioni. Nella realt\u00e0 si possono sentire molti modelli, dal pi\u00f9 semplice al pi\u00f9 intricato, secondo l'umore che vuole trasmettere l'artista, o lo scopo della canzone (gestita in modo personale o con l'aiuto di chi balla). In una vera esibizione o registrazione, si possono ascoltare palmas eseguite come nell'esempio sottostante. Il primo \u00e8 una forma molto comune:\nNotate che le palmas spesso (sebbene non succeda sempre) rimangono in silenzio su i \"beat\" da 4 a 6, anche se il \"beat\" numero 6 \u00e8 accentato. Questo \u00e8 specialmente vero quando non si realizza nessun movimento di danza; il principale interesse rimane nella struttura vocale (o strumentale) e troppe percussioni possono distogliere l'attenzione dalla musica. Questi \"beat\", d'altronde, sono spesso \"schioccati\" quando c'\u00e8 il ballo, o quando vengono esibiti altri palos nella stessa misura come in alegr\u00edas o nella buler\u00eda por sole\u00e1. A ogni modo, queste non devono essere prese come delle regole fissate una volta per sempre, ma solo come una direttiva molto pi\u00f9 generale.\nUn pi\u00f9 complesso esempio \u00e8 questo:\nI quadratini arancioni si suonerebbero in modo molto pi\u00f9 lieve. Notate l'ampio uso della sincope.\nQuelli di sopra sono solo due degli esempi tra le infinite altre possibili variazioni. I pattern (modelli) possono essere alternati e combinati in molteplici modi. Quando ci sono due o pi\u00f9 persone che battono le palmas, una di loro generalmente esegue il modello base, enfatizzando i beat regolari, mentre un altro ne realizza di pi\u00f9 fantasiosi e sincopati.\nDiversamente dalle \"buler\u00edas por sole\u00e1\" o \"canti\u00f1as\", le quali sono sempre eseguite con beat regolari, la sole\u00e1 \u00e8 anche spesso realizzata con il rubato, cio\u00e8, rallentanto e accelerando il tempo onde arricchirne la qualit\u00e0 espressiva, nel cui caso le \"palmas\" e ogni altra percussione vengono a essere evitate. Naturalmente il tempo regolare \u00e8 anch'esso frequente, diventando obbligatorio quando si suona e si canta per accompagnare chi balla.\nLa chitarra nella sole\u00e1.\nLo stile sole\u00e1 della chitarra \u00e8 facilmente identificato dal suo tempo e dal modo frigio, ma anche da una serie di caratteristiche del \"tocco\" (\"strummings\") e del fraseggio che si ripetono molte volte, dette \"llamadas\", con variazioni multiple, durante una canzone o un assolo. Un moderno chitarrista, quando suona la sole\u00e1, metter\u00e0 insieme i tanti frammenti musicali, le cosiddetti \"falsetas\" con queste caratteristiche di tocco e fraseggio, che sono usati per segnarne l'inizio e la fine (delle \"falsetas\") segnalando cos\u00ec al cantante (se c'\u00e8) che la \"falseta\" \u00e8 finita e che egli pu\u00f2 iniziare dunque a cantare.\nQuando un chitarrista suona in chiave di E, si dice che suoni \"por arriba\" (\"in su\"), mentre, se egli suona in A frigio, si dice che suoni \"por medio\" (\"nel mezzo\"). La ragione di questo \u00e8 che molti cantanti e chitarristi di flamenco non hanno di solito un formale educazione musicale: essi perci\u00f2 non possono identificarne la chiave, ma solo la posizione delle dita.\nL'esecuzione della sole\u00e1 sulla chitarra \u00e8 estremamente ricca di tecniche e ritmi. Questo ha fatto s\u00ec che fosse il pi\u00f9 apprezzato degli assoli chitarristici. Tra i chitarristi che primeggiano nell'esecuzione di questo \"palo\", negli assoli in concerto ci sono Ram\u00f3n Montoya, Carlos Montoya, nephew of Ramon, Sabicas, Paco de Luc\u00eda, Gerardo N\u00fa\u00f1ez e Rafael Riqueni.\nPrincipali forme di sole\u00e1.\nGli \"stili\" della sole\u00e1, o, per meglio dire, le \"melodie\" sono tradizionalmente classificate secondo la loro origine geografica e dunque derivate dal cantante a cui esse vengono attribuite. Questo fatto non deve essere preso come una assoluta verit\u00e0. Molte volte, queste attribuzioni fanno assegnamento unicamente alla tradizione orale e alle credenze del cantante e dell'ambiente del flamenco, ma raramente possiedono un'obiettiva evidenza. Anche quando sappiamo per certo che questi (o queste) cantanti ebbero un importante ruolo in ognuna di queste \"melodie\", ci\u00f2 non ci pu\u00f2 assicurare che essi le avessero create per davvero. Forse loro le fecero soltanto diventare molto pi\u00f9 popolari, o al limite le svilupparono ulteriormente.\nSoleares de Alcal\u00e1.\nNonostante pi\u00f9 recenti tra quelli tradizionali, alcuni stili di Alcal\u00e1 erano i pi\u00f9 largamente suonati. Il pi\u00f9 famoso cantante di questa area, a cui molti stili gli sono stati attribuiti, \u00e8 Joaqu\u00edn el de La Paula (1875-1933). Il suo stile di quattro versi per strofa (four-line style), cantato sui registri bassi, in modo molto sobrio, \u00e8 spessissimo usato come una stanza introduttiva ad altre di ben pi\u00f9 brillante \"timbro vocale\" (\"high-pitched\").\nSoleares de Triana.\nTriana \u00e8 un quartiere di Siviglia. Gli stili di questa area sono solitamente pi\u00f9 melodici e musicali. Sono molto difficili da classificare, avendo al suo interno un vasto numero di stili e variazioni. Molte attribuzioni che si danno a un o una cantante particolare sono anche incerte.\nSoleares de Jerez.\nSono stati considerati soprattutto variazioni di altri stili locali. Comunque, quelli di Frijones (probabilmente datati intorno al 1846) sono di originale qualit\u00e0.\nSoleares de Lebrija.\nLe pi\u00f9 famose sono quelle del cantante Juaniqu\u00ed, di cui abbiamo poche notizie attendibili.\nSoleares de Utrera.\nTutti gli stili di Utrera sono attribuiti a La Serneta (1837-1910), una cantante nata a Jerez, che venne a vivere a Utrera da quando era giovane.\n\" (30 secondi, 118 kB).\""}
{"id": "2184597", "revid": "292452", "url": "https://it.wikipedia.org/wiki?curid=2184597", "title": "Campionato romano 1944", "text": ""}
{"id": "2184598", "revid": "292452", "url": "https://it.wikipedia.org/wiki?curid=2184598", "title": "Campionato romano 1945", "text": ""}
{"id": "2184599", "revid": "767487", "url": "https://it.wikipedia.org/wiki?curid=2184599", "title": "Anomozamites", "text": "Anomozamites Schimper \u00e8 un genere di piante fossili a foglie pinnate."}
{"id": "2184601", "revid": "486946", "url": "https://it.wikipedia.org/wiki?curid=2184601", "title": "Ecole Normale Superieure de Paris", "text": ""}
{"id": "2184603", "revid": "1543377", "url": "https://it.wikipedia.org/wiki?curid=2184603", "title": "Bennettitales", "text": "Cycadeoidales (Bennettitales) \u00e8 un ordine di piante fossili appartenente alle Spermatofite comparso nel Triassico ed estintosi verso la fine del Cretaceo.\nAlcune specie erano caratterizzate da un fusto sottile e foglie pinnate simili a quelle delle cycas, dalle quali differivano per la diversa disposizioni degli stomi.\nEsso comprende due famiglie: le Cycadeoidaceae, rappresentate da \"Cycadeoidea\", \"Cycadella\", \"Monanthesia\" e le Williamsoniaeae che comprendevano \"Williamsonia\", \"Williamsoniella\", \"Wielandella\" e \"Ischnophyton\".\nSistematica delle Bennettitales.\nLe Bennettitales furono inserite tra le antofite, essendo state considerate per molto tempo affini alle piante da fiore a causa delle loro strutture fiorali. Tuttavia, ulteriori studi morfologici hanno dimostrato che le antofite sono polifiletiche e che le Bennettitales invece sono pi\u00f9 vicine a cycas, ginkgo e conifere piuttosto che alle angiosperme."}
{"id": "2184605", "revid": "1543377", "url": "https://it.wikipedia.org/wiki?curid=2184605", "title": "Emma Marpillero", "text": "Biografia.\nNasce a Udine nel 1896 da Antonio Marpillero, di nobile famiglia originaria di Venzone in provincia di Udine, e da Anna Braidotti di Udine, nipote di quel Giuseppe Braidotti il cui nome \u00e8 legato principalmente alla produzione di fiammiferi (o zolfanelli). Nel 1857, continuando le tradizioni commerciali e industriali della ditta materna Maddalena Coccolo, i Braidotti impiantarono una fabbrica di zolfanelli nel sobborgo di Chiavris, che divenne una delle realt\u00e0 industriali pi\u00f9 floride ed importanti del Friuli. Sotto la guida del padre di Anna, Mattia, e dello zio, Luigi, l\u2019azienda conobbe un progresso costante, tanto da riuscire a vendere i suoi prodotti sia in Italia che all\u2019estero. \nEmma nasce quindi da una famiglia agiata, ma che all'inizio del Novecento incontra crescenti problemi economici, tanto che il padre \u00e8 costretto progressivamente a disfarsi di tutte le propriet\u00e0 terriere intorno a Caporetto.\nFrequenta le scuole magistrali a Udine con il celebre maestro di disegno Dante Broglio. Successivamente lascia il Friuli per andare a studiare in Toscana. Aderisce in giovane et\u00e0 al movimento futurista che nel capoluogo toscano aveva il suo centro nevralgico. In quegli anni Firenze viveva una rilevante attivit\u00e0 culturale che si organizzava sulle pagine della rivista \u201cLa Voce\u201d (1908-1914). Nel 1914 termina gli studi magistrali ad Arezzo e negli anni intorno alla prima Guerra Mondiale si trasferisce a Firenze dove frequenta e si diploma all'Accademia di belle arti iniziando dal secondo anno \"Comune ornato\" ed avendo come maestri Galileo Chini, Emilio Andr\u00e8 e Guido Calosi. Frequenta i circoli culturali di Firenze entrando in amicizia con Carlo Sblis\u00e0, Oscar Ghiglia, Ugo Ojetti, Filippo Tommaso Marinetti, Bruno Corra. Pubblica le sue opere in \u201cL'Italia futurista\u201d, la rivista che dal 1917 diventa punto di incontro e scontro del Futurismo al femminile. All'interno di essa si delineano infatti due diverse posizioni, quelle pi\u00f9 vicine a Marinetti, con la stessa Emma Marpillero autrice delle tavole di parole in libert\u00e0 di (Silenzio \u2013 Alba) e quelle della cosiddetta \u201cpattuglia azzurra\u201d. Si specializza nella pittura di acquarelli e nell'incisione (acquaforte) realizzando numerose mostre nel centro Italia tra il 1940 ed il 1960.\nNel 1922 si sposa con il capitano Alessandro Corradi e si trasferisce a vivere a Verona dove fonda una fabbrica di ceramiche artistiche. Nel 1940 si trasferisce a Terni, citt\u00e0 di origine del marito, dove insegna Storia dell'Arte e Disegno presso il Liceo Classico e l'Istituto Magistrale e dove morir\u00e0 nel 1985. \u00c8 autrice di un libro di poesie. \u00c8 stata la fondatrice del Fogolar Furlan dell'Umbria."}
{"id": "2184612", "revid": "292162", "url": "https://it.wikipedia.org/wiki?curid=2184612", "title": "Foot-Ball Club Juventus 1909-1910", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1909-1910.\nStagione.\nIl tredicesimo campionato italiano di calcio, disputatosi nella stagione 1909-1910, fu il primo nella storia del calcio italiano in cui venne introdotto, ispirandosi al modello della \"first division\" britannica, il \"girone unico\" con partite di andata e di ritorno. Come risultato di tale rivoluzione il torneo inizi\u00f2 nell'autunno del 1909 e si giocarono un maggior numero di gare. La suddivisione in campionato federale (aperto a tutti) e italiano (riservato ai soli giocatori italiani), che caratterizz\u00f2 le due stagioni precedenti, non fu, comunque, formalmente abolita. Secondo l'articolo 2 del \"Regolamento dei Campionati della FIGC\" promulgato a Milano l'8 agosto 1909:\nSecondo un articolo del quotidiano \"La Stampa\" di Torino datato 24 dicembre 1909, \u00abverr\u00e0 proclamato \"campione italiano\" il Club meglio classificato fra le squadre pure italiane, e \"campione federale\" il Club meglio classificato tra le squadre spurie internazionali\u00bb; \"La Stampa\" aggiunse poi, nello stesso articolo, che con ogni probabilit\u00e0 il titolo federale sarebbe spettato all'Inter e quello italiano alla Pro Vercelli, e che la Juventus si sarebbe classificata molto probabilmente terza, ma che era ancora lunga la contesa per il primo posto assoluto in classifica. Quell'anno la Juventus si classific\u00f2 al terzo posto con 18 punti, sette in meno rispetto a Inter (campione d'Italia \"federale\" e assoluto dopo un controverso spareggio con i vercellesi) e Pro Vercelli (campione italiano, poi disconosciuto, in quanto miglior squadra composta unicamente da italiani). Dopo questo torneo la suddivisione tra campionato \"federale\" e \"italiano\" termin\u00f2.\nStatistiche.\nStatistiche dei giocatori.\nNB: Statistiche incomplete (mancano i tabellini completi di Ausonia-Juventus e Juventus-Ausonia, USM-Juventus, Juventus-Pro Vercelli, Juventus-Doria, Pro Vercelli-Juventus, Doria-Juventus e le due partite con il Genoa perse a tavolino): in totale le partite con i tabellini incompleti sono 9 su 16."}
{"id": "2184617", "revid": "14691", "url": "https://it.wikipedia.org/wiki?curid=2184617", "title": "Drago Asiatico", "text": ""}
{"id": "2184622", "revid": "21467897", "url": "https://it.wikipedia.org/wiki?curid=2184622", "title": "Algoritmica", "text": ""}
{"id": "2184623", "revid": "1543377", "url": "https://it.wikipedia.org/wiki?curid=2184623", "title": "Boris Trachtenbrot", "text": "Biografia scientifica.\nEsiliato dal paese nel 1941, inviato ai lavori forzati in Siberia, consegu\u00ec la laurea nel 1947. Ha lavorato ad Akademgorodok, a Novosibirsk, e all'Universit\u00e0 statale di Novosibirsk durante gli anni sessanta e settanta.. \nDopo essersi trasferito in Israele, nel mese di dicembre 1980 divenne professore ordinario al dipartimento di Informatica dell'Universit\u00e0 di Tel Aviv, ateneo presso il quale ricopre la posizione di professore emerito dal 1991.\nTrakhtenbrot \u00e8 stato uno dei pionieri dell'informatica teorica in Unione Sovietica e un teorico di rilievo nel campo della matematica discreta, dei linguaggi formali, della logica matematica, informatica, in particolare della teoria degli automi.\nLa sua monografia matematica, dal titolo \u00abAlgoritmi e macchine calcolatrici automatiche\u00bb (\u00ab\u0410\u043b\u0433\u043e\u0440\u0438\u0442\u043c\u044b \u0438 \u043c\u0430\u0448\u0438\u043d\u043d\u043e\u0435 \u0440\u0435\u0448\u0435\u043d\u0438\u0435 \u0437\u0430\u0434\u0430\u0447\u00bb 2 edizioni: 1957 e 1960) \u00e8 stata tradotta in bulgaro, inglese, francese (entrambe le edizioni), ceco, cinese (entrambe le edizioni), giapponese, spagnolo (entrambe le edizioni), italiano (la seconda edizione), turco, tedesco e polacco.\nLa traduzione in italiano, condotta sulla seconda edizione inglese, \u00e8 stata pubblicata nel 1964 presso l'editore Progresso tecnico editoriale, nella serie \"Argomenti di matematica\" diretta da Corrado Mangione."}
{"id": "2184625", "revid": "365417", "url": "https://it.wikipedia.org/wiki?curid=2184625", "title": "Foot-Ball Club Juventus 1910-1911", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1910-1911.\nStagione.\nIl quattordicesimo campionato di calcio fu il primo in cui furono ammesse squadre della regione nord-orientale d'Italia (Veneto ed Emilia) e anche il primo dove fu introdotto il calendario dalla Federazione di calcio. La Juventus fin\u00ec nona e ultima nella classifica del cosiddetto \"Torneo Maggiore\" Ligure-Lombardo-Piemontese a nove squadre."}
{"id": "2184637", "revid": "729019", "url": "https://it.wikipedia.org/wiki?curid=2184637", "title": "Giuseppe Maras", "text": "Onorificenze.\nSottotenente dei bersaglieri - Partigiano combattente"}
{"id": "2184638", "revid": "1004424", "url": "https://it.wikipedia.org/wiki?curid=2184638", "title": "Gaspare Landi", "text": "Biografia.\nDopo aver fatto apprendistato in varie botteghe di pittura e dopo essersi sposato nel 1774, Landi ottenne dal marchese Giovanni Battista Landi un sussidio per studiare a Roma, dove si trasfer\u00ec nel 1781.\nLavor\u00f2 con i maestri Domenico Corvi e Pompeo Batoni, specializzandosi in ritratti e dipinti di soggetto mitologico, come \"Diomede e Ulisse rubano il Palladio\", che gli valse nel 1783 il premio dell'Accademia di Belle Arti di Parma.\nNel 1805 Landi entr\u00f2 a far parte dell'Accademia di San Luca, dove insegn\u00f2 teoria della pittura dal 1812 e ne fu presidente dal 1817 al 1820. Fu poi nominato cavaliere dell'Ordine della Corona Ferrea e dell'Ordine di San Giuseppe. Verso il 1820 torn\u00f2 a Piacenza con l'intento di trattenersi, ma stancatosi della monotona vita provinciale nel 1824 torn\u00f2 a Roma, dove lavor\u00f2 alla sua ultima opera l\"'Assunzione\" per la Chiesa di San Francesco di Paola di Napoli. Torn\u00f2 a Piacenza nel 1829, dove mor\u00ec nel febbraio dell'anno seguente."}
{"id": "2184645", "revid": "123861938", "url": "https://it.wikipedia.org/wiki?curid=2184645", "title": "Terzilio Cardinali", "text": "Biografia.\nAntifascista per storia familiare, fin da giovane si batte contro le squadracce fasciste, viene richiamato in guerra e l'8 settembre 1943, si trova in Albania, come sergente della 53\u00aa Divisione fanteria \"Arezzo\".\nSi aggrega al fronte di liberazione albanese con altri 170 soldati i quali formano il Battaglione \"Antonio Gramsci\" e di cui li diventa comandante e nel 1945 il battaglione diventer\u00e0 la Brigata \"Antonio Gramsci\".\nOnorificenze.\nSergente di fanteria - Partigiano combattente\nControversie.\nL' eccidio della colonna Gamucci, avvenuto nei pressi di Tepelene, che era composta da oltre cento carabinieri."}
{"id": "2184647", "revid": "286031", "url": "https://it.wikipedia.org/wiki?curid=2184647", "title": "Giuseppe Marras", "text": ""}
{"id": "2184648", "revid": "729019", "url": "https://it.wikipedia.org/wiki?curid=2184648", "title": "Mabini (Bohol)", "text": "Mabini \u00e8 una municipalit\u00e0 di Quarta classe delle Filippine, situata nella Provincia di Bohol, nella Regione del Visayas Centrale.\nMabini \u00e8 formata da 22 baranggay:"}
{"id": "2184651", "revid": "438678", "url": "https://it.wikipedia.org/wiki?curid=2184651", "title": "Linguaggi formali", "text": ""}
{"id": "2184652", "revid": "21468359", "url": "https://it.wikipedia.org/wiki?curid=2184652", "title": "Teoria degli automi", "text": ""}
{"id": "2184653", "revid": "1305772", "url": "https://it.wikipedia.org/wiki?curid=2184653", "title": "Gneo Ottavio", "text": "Gneo Ottavio fu il nome di diversi consoli della storia romana. Tra questi si ricordano:"}
{"id": "2184654", "revid": "729019", "url": "https://it.wikipedia.org/wiki?curid=2184654", "title": "Maribojoc", "text": "Maribojoc \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nMaribojoc \u00e8 formata da 22 baranggay:"}
{"id": "2184655", "revid": "110157", "url": "https://it.wikipedia.org/wiki?curid=2184655", "title": "IRB Pacific Nations Cup 2008", "text": "L'edizione del 2008 fu la terza edizione IRB Pacific Nations Cup e vide la partecipazione delle stesse nazioni del 2007, con la novit\u00e0 dei New Zealand Maori chiamati a rappresentare la Nuova Zelanda al posto degli Junior All Blacks.\nIl cambio non ha spostato la bilancia dei risultati, in quanto i Maori hanno vinto il torneo grazie alla vittoria finale contro l'Australia \"A\" nella equilibratissima partita finale, anche se con risultati meno clamorosi del 2007."}
{"id": "2184656", "revid": "92723", "url": "https://it.wikipedia.org/wiki?curid=2184656", "title": "Arcidiocesi di Efeso", "text": "L'arcidiocesi di Efeso \u00e8 una sede soppressa del patriarcato di Costantinopoli (in greco: \u039c\u03b7\u03c4\u03c1\u03cc\u03c0\u03bf\u03bb\u03b9\u03c2 \u0395\u03c6\u03ad\u03c3\u03bf\u03c5; \"Mitr\u00f3polis Efesou\") e una sede titolare del medesimo patriarcato e della Chiesa cattolica (in latino: \"Archidioecesis Ephesina\").\nStoria.\nOrigini della Chiesa efesina.\nEfeso, le cui rovine si trovano oggi nei pressi della citt\u00e0 di Sel\u00e7uk, fu sede di un'antichissima comunit\u00e0 cristiana, le cui origini risalgono alla predicazione dell'apostolo Paolo (Atti degli Apostoli ). Secondo quanto riferisce la prima lettera a Timoteo (), ripresa da Eusebio di Cesarea nella sua \"Storia ecclesiastica\", primo vescovo della citt\u00e0 fu san Timoteo, discepolo di san Paolo e da lui costituito responsabile della comunit\u00e0 cristiana efesina. Nell'epistolario paolino \u00e8 compresa anche la lettera agli Efesini, attribuita dalla tradizione a san Paolo, ma probabilmente opera di un discepolo o di un autore cristiano successivo. Secondo i menologi greci, a Timoteo sarebbe succeduto san Caio, identificato con il Gaio di Derbe menzionato negli Atti degli Apostoli ().\nSecondo un'antica tradizione, gi\u00e0 attestata da sant'Ireneo di Lione nella seconda met\u00e0 del II secolo, e poi ancora da Policrate di Efeso e da Eusebio di Cesarea, l'evangelista e apostolo san Giovanni sarebbe vissuto gli ultimi anni della sua vita ad Efeso e qui sarebbe morto; la tradizione bizantina ha sempre riconosciuto ad Efeso la tomba dell'apostolo, su cui venne costruita una monumentale basilica. Il legame tra Efeso e Giovanni \u00e8 testimoniato dal fatto che essa \u00e8 una delle Sette Chiese dell'Asia cui sono indirizzati messaggi all'inizio del libro dell'Apocalisse, attribuito allo stesso apostolo (). Un'altra tradizione, meno antica e collegata anch'essa alla presenza di Giovanni nella citt\u00e0, riferisce della morte ad Efeso della Vergine Maria.\nNon \u00e8 noto il rapporto tra le due anime, paolina e giovannea, della prima comunit\u00e0 cristiana. Il primo dato certo dell'epoca subapostolica \u00e8 la lettera di Ignazio di Antiochia indirizzata ai cristiani di Efeso all'inizio del II secolo, dove \u00e8 fatta menzione del vescovo Onesimo, il primo storicamente documentato.\nCon la riforma dioclezianea dell'impero romano, Efeso divenne la capitale della provincia romana di Asia, nella diocesi civile omonima e contestualmente fu elevata al rango di sede metropolitana della provincia asiatica, come confermato dal canone 2\u00ba del concilio di Costantinopoli del 381. Con il V secolo, in seguito alla suddivisione della cristianit\u00e0 in patriarcati, la provincia ecclesiastica di Efeso entr\u00f2 a far parte del patriarcato di Costantinopoli, come confermato dal canone 28\u00ba del concilio di Calcedonia.\nProvincia ecclesiastica.\nDiverse decine furono le diocesi suffraganee che dipendevano dal metropolita efesino. Nel concilio di Calcedonia del 451 furono 39 i vescovi che firmarono gli atti dopo il metropolita Bassiano.\nNella prima \"Notitia Episcopatuum\" conosciuta, attribuita allo pseudo-Epifanio e databile alla met\u00e0 del VII secolo, la sede di Efeso appare al 2\u00ba posto nell'ordine gerarchico delle metropolie del patriarcato di Costantinopoli, dopo Cesarea di Cappadocia, con 38 diocesi suffraganee. Durante il concilio di Nicea del 787 31 vescovi firmarono gli atti dopo il metropolita Giovanni III. Nella \"Notitia\" composta all'epoca dell'imperatore Leone VI (inizio X secolo) le diocesi suffraganee attribuite a Efeso sono 34.\nVerso la met\u00e0 del IX secolo Smirne, una delle suffraganee di Efeso, fu elevata al rango di sede metropolitana. All'epoca del patriarca Nicola I Mistico, le sono attribuite quattro suffraganee, tutte sottratte alla provincia ecclesiastica efesina: Focea, Magnesia, Clazomene e Arcangelo.\nL'ultima \"Notitia\" che riporta gli elenchi delle suffraganee, databile al XII secolo, attribuisce a Efeso ancora 34 suffraganee. Sinodi patriarcali del XIII secolo menzionano tra i 16 e i 21 vescovi suffraganei di Efeso, in un'epoca in cui, con la progressiva occupazione ottomana della regione, cal\u00f2 la presenza cristiana e si ridusse il numero delle diocesi, i cui territori furono annessi a quello dell'arcidiocesi efesina.\nTra le diocesi suffraganee di Efeso si ricordano: Adramittio, Anea, Anineta, Antandro, Arcadiopoli, Asso, Euaza, Aureliopoli, Bareta, Briula, Eritre, Gargara, Caloe, Cime, Lebedo, Magnesia, Mastaura, Metropoli, Mirina, Nea Aule, Nisa, Paleopoli, Pergamo, Perperene, Pitane, Priene, Dioshieron, Pirgo, Teos, Tralle.\nPeriodo bizantino.\nLa citt\u00e0 fu sede di uno dei concili ecumenici dell'antichit\u00e0, concilio tenutosi nel 431 e al quale parteciparono circa 200 vescovi. Inoltre, nel 449, si celebr\u00f2 un secondo concilio, non riconosciuto dalle maggiori chiese cristiane come ecumenico, e noto tra i teologi cattolici e ortodossi come \"brigantaggio di Efeso\".\nNella seconda met\u00e0 del V secolo la sede efesina fu occupata per un certo periodo da Paolo I, vescovo monofisita, sostenitore del patriarca alessandrino Timoteo Eluro; Paolo fu deposto con l'avvento al trono imperiale di Zenone (475). Il VI secolo \u00e8 segnato dalla presenza di due importanti figure di vescovi: Ipazio (519 - circa 540/541), particolarmente attivo nella lotta contro il monofisismo; e Giovanni (circa 558 - circa 588), vescovo giacobita e storico bizantino\nNell'VIII secolo la sede efesina venne coinvolta nella lotta iconoclasta, sostenuta in particolare dall'imperatore Leone III Isaurico (717-741). A farne le spese furono il vescovo sant'Ipazio e il sacerdote Andrea, venerati come santi il 21 settembre.\nNella seconda met\u00e0 dell'XI secolo fu metropolita di Efeso Michele Doukas, che dopo aver abdicato come imperatore bizantino, si fece monaco e venne eletto alla sede efesina nel 1078; due anni dopo la citt\u00e0 fu conquistata dai Turchi Selgiuchidi e Michele fece ritorn\u00f2 a Costantinopoli dove visse il resto della sua vita. In seguito alla conquista crociata di Costantinopoli (1204), la metropoli efesina entr\u00f2 a far parte dell'impero di Nicea. Non sono tuttavia noti arcivescovi latini di Efeso per il XIII secolo. Le trattative per una unione tra la Chiesa cattolica e le Chiese ortodosse, avviate dall'imperatore di Nicea Teodoro I Lascaris (1205-1222), videro un valente oppositore nel metropolita Nicola Mesarite (ante 1213 - post 1216).\nPeriodo ottomano.\nTra il 1304 e il 1305 Efeso venne nuovamente conquistata dai turchi selgiuchidi, che trasformarono la chiesa di San Giovanni in una moschea, come riporta Matteo I, documentato sulla sede efesina dal 1329 al 1351. Nel 1390 la citt\u00e0 pass\u00f2 ai turchi ottomani.\nInizia da questo momento un lungo periodo di crisi per Efeso e per la comunit\u00e0 cristiana locale. Gi\u00e0 a partire dall'VIII/IX secolo era stata edificata una cittadella fortificata nei pressi dell'antica citt\u00e0 costiera, Aya Solouk (odierna Sel\u00e7uk), nome derivato dal greco \"Hagios Theologos\", \"Santo Teologo\", in riferimento all'apostolo ed evangelista Giovanni. Progressivamente gli abitanti vi si trasferirono, abbandonando cos\u00ec l'antico centro. Inoltre la loro costante islamizzazione ridusse di molto la comunit\u00e0 cristiana. Questo determin\u00f2 un aumento del territorio di competenza dei metropoliti efesini, che oltre all'Asia, si estese anche alla Caria e per un certo periodo anche alla Lidia.\nNel 1402 Efeso venne distrutta dalle armate di Tamerlano e i metropoliti si trasferirono in Nea Ephesos (\"Nuova Efeso\", oggi Ku\u015fadas\u0131), 10\u00a0km a sudovest dall'antico centro. Nel corso del XVI secolo, la sede della metropoli venne trasferita a Teira (l'odierna Tire), mentre probabilmente durante la fine del XVII secolo fu nuovamente spostata a Manisa, l'antica Magnesia ad Sipylum.\nIn quest'epoca, a seguito dell'aumento dell'elemento greco-ortodosso in Anatolia, furono erette nuove diocesi, che ridusse l'area di competenza dei metropoliti efesini. Tuttavia, la giurisdizione della diocesi di Efeso includeva ancora una vasta area nell'Anatolia occidentale, divisa in tre distretti: Magnesia, Kordelio e Kydonies (oggi Ayvalik). La creazione di nuove diocesi port\u00f2 alla restaurazione della provincia ecclesiastica efesina; tra Settecento e Ottocento sono documentate tre diocesi suffraganee di Efeso: Iliopoli, Krini e Anea.\nNel 1821 Dionisio Kalliarchis fu uno dei metropoliti giustiziati dagli ottomani come rappresaglia per la guerra d'indipendenza greca.\nAgli inizi del XX secolo, per l'aumento della presenza cristiana nella regione, il territorio dell'arcidiocesi fu ulteriormente ridotto per la creazione di due nuove sedi metropolitane, Kydonies (1908) e Pergamo (1922).\nA seguito del trattato di Losanna, per porre fine alla guerra greco-turca, nel 1923 fu attuato uno scambio di popolazioni tra Grecia e Turchia che port\u00f2 alla totale estinzione della presenza cristiana ortodossa nel territorio dell'arcidiocesi efesina. L'ultimo metropolita residente fu Temistocle Chatzistavrou, trasferito alla sede di Rodi nel febbraio 1924 e poi, con il nome di Crisostomo II, eletto arcivescovo di Atene e primate della Chiesa ortodossa di Grecia dal 1962 al 1967.\nSedi titolari.\nA partire dal XIV secolo Efeso \u00e8 una annoverata tra le sedi arcivescovili titolari della Chiesa cattolica. Il primo titolare noto \u00e8 il francescano Corrado, nominato nel 1318, che Le Quien definisce come \"vir doctus et in linguis orientalis versatus\". In diverse occasioni il titolo \u00e8 stato attribuito a vescovi in seguito divenuti cardinali. L'ultimo titolare cattolico \u00e8 stato Giovanni Enrico Boccella, gi\u00e0 arcivescovo di Smirne, deceduto il 22 maggio 1992.\nCon la fine della presenza cristiana ortodossa a Efeso e nel suo territorio (1923), anche il patriarcato ecumenico di Costantinopoli ha iniziato ad attribuire il titolo di Efeso a metropoliti non residenziali, l'ultimo dei quali \u00e8 Crisostomo Konstantinidis, deceduto nel 2006."}
{"id": "2184662", "revid": "287204", "url": "https://it.wikipedia.org/wiki?curid=2184662", "title": "Panglao", "text": "Panglao \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nPanglao \u00e8 formata da 10 baranggay:"}
{"id": "2184663", "revid": "92723", "url": "https://it.wikipedia.org/wiki?curid=2184663", "title": "Diocesi di Areopoli", "text": "La diocesi di Areopoli (in latino: \"Dioecesis Areopolitana\") \u00e8 una sede soppressa e sede titolare della Chiesa cattolica.\nStoria.\nAreopoli, identificata con Rabbat Moab nell'odierna Giordania, \u00e8 un'antica sede vescovile della provincia romana della Palestina Terza nella diocesi civile d'Oriente. Faceva parte del patriarcato di Gerusalemme ed era suffraganea dell'arcidiocesi di Petra.\nLe ricerche archeologiche hanno portato alla luce alcune iscrizioni con nomi di vescovi, che attestano la presenza di una gerarchia ecclesiastica ad Areopoli in epoca omayyade: un architrave riporta il nome del vescovo Giovanni, in sede nel 597/598; un'altra iscrizione, datata 687, menziona il vescovo Stefano, chiamato \"il nostro santo metropolita\".\nLe fonti documentarie tramandano il nome di tre vescovi di questa antica diocesi. Anastasio prese parte al secondo concilio di Efeso del 449 e ne firm\u00f2 gli atti. Policronio nel 518 sottoscrisse la lettera sinodale del patriarca Giovanni di Gerusalemme contro Severo di Antiochia. Elia nel 536 firm\u00f2 gli atti del sinodo convocato dal patriarca Pietro contro Antimo di Costantinopoli e che vide riuniti assieme i vescovi delle Tre Palestine.\nDal XVIII secolo Areopoli \u00e8 annoverata tra le sedi vescovili titolari della Chiesa cattolica; la sede \u00e8 vacante dal 9 maggio 1965.\nTra i vescovi che portarono questo titolo \u00e8 da ricordare Angelo Giuseppe Roncalli (il futuro papa Giovanni XXIII), il quale venne nominato a tale sede, elevata \"pro illa vice\" a titolo arcivescovile, il 3 marzo 1925 da papa Pio XI con l'incarico di visitatore apostolico (dal 1931 delegato) in Bulgaria.\nRoncalli fu arcivescovo titolare di Areopoli fino al 30 novembre 1934 quando, nominato delegato apostolico in Turchia e in Grecia, ed amministratore apostolico del vicariato apostolico di Costantinopoli, con sede in Istanbul, fu trasferito alla sede titolare di Mesembria."}
{"id": "2184665", "revid": "1543377", "url": "https://it.wikipedia.org/wiki?curid=2184665", "title": "Sede titolare di Calcedonia", "text": " \nCalcedonia (in latino: \"Chalcedonensis\") \u00e8 una sede arcivescovile titolare della Chiesa cattolica.\nStoria.\nCalcedonia \u00e8 fin dal II/III secolo sede di una diocesi del patriarcato di Costantinopoli, elevata al rango di sede metropolitana nel V secolo. \u00c8 ancora oggi una delle cinque circoscrizioni ecclesiastiche attive del patriarcato in territorio turco, assieme alle arcidiocesi di Costantinopoli, di Derco, di Imbros e Tenedos, e delle Isole dei Principi.\nLa Chiesa cattolica inizi\u00f2 ad assegnare il titolo arcivescovile di Calcedonia fin dalla seconda met\u00e0 del XIII secolo. Il primo prelato noto \u00e8 il cistercense Enrico (ante 1263 - 1293), che agiva come vescovo ausiliare di Augusta.\nIn base alle cronotassi riportate nella \"Hierarchia catholica\" di Konrad Eubel e alle nomine degli \"Acta Apostolicae Sedis\", sono oltre cinquanta i prelati cattolici che ebbero il titolo di \"arcivescovi di Calcedonia\". L'ultimo di questi \u00e8 stato Angelo Dell'Acqua, che lavor\u00f2 presso la Segreteria di Stato della Santa Sede e che divenne in seguito cardinale presbitero dei Santi Ambrogio e Carlo. Il titolo di Calcedonia (dei Latini) non \u00e8 pi\u00f9 assegnato dal 26 giugno 1967.\nNel XX secolo, la Santa Sede ha istituito altri due titoli legati a Calcedonia, Calcedonia degli Armeni, titolo oggi soppresso, e Calcedonia dei Siri."}
{"id": "2184666", "revid": "767487", "url": "https://it.wikipedia.org/wiki?curid=2184666", "title": "(Sweet Sweet Baby) Since You've Been Gone", "text": "(Sweet Sweet Baby) Since You've Been Gone \u00e8 un brano musicale soul scritto da Aretha Franklin e Ted White, e registrato da Aretha Franklin.\nEstratto come singolo dall'album \"Lady Soul\" del 1968, il brano fu un grande successo. Debutt\u00f2 alla posizione 32 della \"Billboard Hot 100\", e raggiunse al suo apice la quinta posizione. Inoltre pass\u00f2 tre settimane in vetta alla classifica \"Billboard Hot Rhythm &amp; Blues Singles\"."}
{"id": "2184667", "revid": "267975", "url": "https://it.wikipedia.org/wiki?curid=2184667", "title": "Arcidiocesi di Laodicea di Frigia", "text": "L'arcidiocesi di Laodicea di Frigia (in latino: \"Archidioecesis Laodicensis in Phrygia\") \u00e8 una sede soppressa del patriarcato di Costantinopoli e una sede titolare della Chiesa cattolica.\nStoria.\nLaodicea di Frigia, le cui rovine si trovano nei pressi del villaggio di Eskihisar vicino alla citt\u00e0 di Denizli nell'odierna Turchia, \u00e8 l'antica sede metropolitana della provincia romana della Frigia Pacaziana nella diocesi civile di Asia e nel patriarcato di Costantinopoli.\nLaodicea fu centro di un'antica comunit\u00e0 cristiana, le cui origini risalgono agli albori del cristianesimo. La citt\u00e0 \u00e8 menzionata pi\u00f9 volte da san Paolo nelle sue lettere, e sembra fosse destinataria di una delle sue epistole, la cosiddetta lettera ai Laodicesi, come testimoniato dalla lettera ai Colossesi (). Lo stesso testo di Colossesi () menziona il discepolo Archippo, che nella tradizione cristiana \u00e8 considerato il primo vescovo di Laodicea. Nella lettera a Filemone () questi \u00e8 chiamato da san Paolo \"compagno d'armi\".\nLa comunit\u00e0 di Laodicea \u00e8 anche menzionata fra le Sette Chiese dell'Asia cui \u00e8 indirizzato il libro dell'Apocalisse (). Il destinatario dei rimproveri dell'Apocalisse \u00e8 identificato dal Le Quien con quel Diotrefe di cui parla la terza lettera di Giovanni ().\nIl Martirologio romano, alla data del 6 ottobre, menziona il vescovo S\u00e1garo, che fu uno degli antichi discepoli di san Paolo: \"\u00ab A Laodicea in Frigia, nell'odierna Turchia, san S\u00e1garo, vescovo e martire sotto Servilio Paolo, proconsole della\nprovincia d'Asia \u00bb\".\nA Laodicea fu tenuto un importante sinodo per la storia della vita interna della Chiesa. Fu celebrato all'incirca nella seconda met\u00e0 del IV secolo e prese decisioni non su questioni di fede e di dottrina, ma unicamente su questioni disciplinari e liturgiche. Furono decretati 60 canoni miranti a: mantenere un ordine tra vescovi, clero e laici; a far applicare un comportamento modesto dei chierici e dei laici; a regolare il rapporto con gli eretici, gli ebrei e i pagani; a bandire il mantenimento del sabato ebraico e incoraggiare la domenica; alla strutturazione delle pratiche liturgiche con l'eliminazione di pratiche magiche o idolatriche; a regolare la cerimonia del battesimo, con le relative istruzioni per i catecumeni e i neofiti; a fissare il canone dei Libri sacri che si possono leggere in chiesa.\nNella \"Notitia Episcopatuum\" attribuita allo pseudo-Epifanio e composta durante il regno dell'imperatore Eraclio I (circa 640), la sede di Laodicea \u00e8 elencata al 21\u00ba posto nell'ordine gerarchico delle metropolie del patriarcato di Costantinopoli e le sono attribuite 17 diocesi suffraganee. Nella \"Notitia\" attribuita all'imperatore Leone VI (inizio X secolo) Laodicea \u00e8 scesa al 22\u00ba posto fra le metropolie del patriarcato, e le diocesi suffraganee sono diventate 21. L'arcidiocesi \u00e8 documentata nelle \"Notitiae Episcopatuum\" fino al XIV secolo.\nLaodicea di Frigia \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 25 giugno 1968.\nCronotassi.\nArcivescovi titolari.\nI vescovi di Laodicea di Frigia appaiono confusi con i vescovi di Laodicea di Siria, Laodicea al Libano e di Laodicea Combusta, perch\u00e9 nelle fonti citate le cronotassi delle quattro sedi non sono distinte."}
{"id": "2184668", "revid": "4", "url": "https://it.wikipedia.org/wiki?curid=2184668", "title": "Sede titolare di Laodicea in Frigia", "text": ""}
{"id": "2184673", "revid": "729019", "url": "https://it.wikipedia.org/wiki?curid=2184673", "title": "Pilar (Bohol)", "text": "Pilar \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nPilar \u00e8 formata da 21 baranggay:"}
{"id": "2184676", "revid": "21468739", "url": "https://it.wikipedia.org/wiki?curid=2184676", "title": "Universit\u00e0 de L'Aquila", "text": ""}
{"id": "2184678", "revid": "125372825", "url": "https://it.wikipedia.org/wiki?curid=2184678", "title": "Attilio Romero", "text": "Biografia.\nFiglio del professor Andrea Romero, primario di neurologia all'Ospedale Mauriziano, si diploma al liceo classico Vittorio Alfieri.\nL'investimento di Meroni.\nDa sempre grande tifoso del , il 15 ottobre 1967, all'et\u00e0 di 19 anni, si ritrova protagonista di un drammatico episodio che coinvolge proprio la sua squadra preferita, di cui diventer\u00e0 presidente decenni dopo: mentre sta rientrando alla sua abitazione di Corso Re Umberto dopo la partita Torino- a bordo della sua Fiat 124 Coup\u00e9, travolge due calciatori del club granata che stanno attraversando tale strada, Fabrizio Poletti e Luigi \"Gigi\" Meroni. Il primo viene preso di striscio, mentre il secondo, anch'egli residente in Corso Re Umberto, viene colpito a una gamba e sbalzato in aria e, dopo essere stato travolto da un'altra macchina una volta caduto di nuovo a terra, morir\u00e0 a seguito delle gravissime lesioni riportate. Il neopatentato Romero prima si ferma a bordo strada per prestare soccorso, successivamente si presenta spontaneamente alla polizia, dove viene interrogato fino a tarda notte e poi rilasciato, tornando a casa. Il relativo processo stabilir\u00e0 che il giovane non avrebbe potuto evitare in alcun modo i due giocatori e lo assolver\u00e0 dall'accusa di omicidio colposo. La sentenza n. 174/1971 della Cassazione civile imporr\u00e0 a Romero di versare un risarcimento per danni alla societ\u00e0 granata.\nLaurea e incarico alla FIAT.\nSi laurea in scienze politiche ed entra nell'ufficio stampa della FIAT, dove rimane per molti anni e ricopre molti incarichi, tra cui quello di portavoce di Gianni Agnelli.\nPresidente del Torino Calcio.\nLascia l'azienda il 13 giugno 2000, quando Francesco Cimminelli lo chiama alla presidenza del Torino.\nRimane al Torino Calcio fino al fallimento, cercando per tutta la durata della vicenda che porta all'esclusione dalla serie A di mantenere viva una sorta di speranza nei tifosi, per poi chiedere pubblicamente scusa in un'intervista a Tuttosport il 9 agosto 2005. La sera stessa arriva la sentenza del Consiglio di Stato.\nLe inchieste.\nViene incriminato dai giudici di Torino per bancarotta documentale, truffa ai danni della FIGC, malversazione ai danni del credito sportivo e violazione della legge del 2000 sulle fatturazioni.\nNel 2008 patteggia una pena di due anni e sei mesi di carcere."}
{"id": "2184680", "revid": "287204", "url": "https://it.wikipedia.org/wiki?curid=2184680", "title": "Diego de Landa", "text": "Formazione e apostolato.\nA 17 anni entr\u00f2 al monastero di San Juan de los Reyes a Toledo, fu tra i primi frati francescani a partire per lo Yucat\u00e1n dove s'impegn\u00f2 alacremente per trent'anni nell'opera di evangelizzazione dei popoli Maya. Nel 1572 venne nominato vescovo dello Yucat\u00e1n.\nDiego de Landa avvertiva analogie tra Cristianesimo e religione maya per quel che concerne la sacralit\u00e0 dei riti che prevedevano sacrifici umani e offerte di sangue, qualcosa che ricordava il carattere sacrificale della figura del Cristo il quale offerse la propria vita per l'umanit\u00e0.\nA causa delle reticenze dei Maya ad accettare la nuova fede cattolica e ad abbandonare i propri riti, a giugno del 1562 Landa fece arrestare i governatori di Pencuyut, Tekit, Tikunch\u00e9, Hunact\u00e9, Man\u00ed, Tekax, Oxkutzcab e di altre zone limitrofe, tra gli arrestati c'erano Francisco Montejo Xiu, Diego Uz, Francisco Pacab e Juan Pech che vennero torturati. Il 12 luglio 1562 si realizz\u00f2 l'autodaf\u00e9 di Man\u00ed, nel corso del quale furono ridotti in cenere idoli di diverse forme e dimensioni, furono distrutte le grandi pietre utilizzate come altari, piccole pietre lavorate, terrecotte e codici con geroglifici. Landa afferm\u00f2: \"Troviamo tutti i libri scritti nella loro lingua e dato che in essi non v'\u00e8 cosa che non sia corrotta da superstizione e falsit\u00e0 diabolica, bruciamoli indistintamente!\" Si calcola che tonnellate di libri andarono distrutti, scritti che illustravano la civilt\u00e0 maya in tutti i suoi aspetti.\nI maya cercarono di preservare in ogni modo i loro culti ancestrali mentre i coloni spagnoli protestavano perch\u00e9 in luogo della dottrina cattolica gli indios non ricevevano altro che miserabili tormenti. Tali notizie giunsero alle orecchie di Filippo II e di conseguenza ad aprile 1563 Landa dovette tornare in Spagna dove fu convocato per difendersi dalle accuse.\nPer rafforzare il suo impegno di evangelizzazione port\u00f2 dal Guatemala nello Yucat\u00e1n due immagini dell'Immacolata Concezione. Una era destinata al Convento Grande di San Francesco, a M\u00e9rida e l'altra a quello di San Bernardino di Siena presso Valladolid, tuttavia, a causa del verificarsi di eventi ritenuti miracolosi, decise in ultimo di lasciare la seconda immagine presso il convento di San Antonio di Padova ad Izamal, un luogo verso il quale si sentiva legato da profondo affetto. Tale immagine sacra \u00e8 attualmente patrona dello Yucat\u00e1n. In memoria dell'impegno profuso da Diego de Landa per la citt\u00e0 \u00e8 stata eretta in suo onore una statua in bronzo posta lungo un lato del convento.\nContributo allo studio della cultura Maya.\nNella maturit\u00e0 De Landa si dedic\u00f2 allo studio di quella cultura che tanto aveva fatto per annientare. Forse per redimersi dal suo passato, cerc\u00f2 di raccogliere quante pi\u00f9 informazioni pot\u00e9 su quella cultura che, da inquisitore, aveva cercato di far scomparire ad ogni costo. Mise insieme una gran quantit\u00e0 di dati sulla storia, lo stile di vita e le credenze religiose del popolo maya. Cerc\u00f2 anche di venire a capo del sistema vigesimale, che essi utilizzavano in matematica, del loro calendario e - con scarso successo - della scrittura maya. De Landa part\u00ec dal presupposto errato che la lingua maya fosse scritta con un alfabeto fonetico (come la lingua spagnola e latina a lui note), mentre in realt\u00e0 era basata su sillabe e logogrammi. Ricav\u00f2 dunque una tavola comparativa tra lettere dell'alfabeto latino e caratteri maya del tutto inaffidabile. In seguito tuttavia tale alfabeto, una volta interpretato in modo corretto (come, essenzialmente, un sillabario) dal linguista russo Jurij Valentyinovics Knorozov, si sarebbe dimostrato strumentale alla decifrazione della civilt\u00e0 Maya.\nDe Landa scrisse \"Relazione sulle cose dello Yucatan\" attorno al 1566, un'opera basilare per capire il mondo maya all'epoca della conquista. In essa narra dei maya e della loro storia, con una cronaca delle scoperte e della conquista spagnola.\nParadossalmente, l'opera di Diego de Landa, colui che voleva annichilire la cultura maya, oggi rappresenta il riferimento principale per tutti i ricercatori e gli studiosi di questo mondo.\nGenealogia episcopale.\nLa genealogia episcopale \u00e8:"}
{"id": "2184681", "revid": "123159946", "url": "https://it.wikipedia.org/wiki?curid=2184681", "title": "Torregaveta", "text": "Torregaveta \u00e8 una frazione del comune italiano di Bacoli, nella citt\u00e0 metropolitana di Napoli, in Campania, conta all'incirca un migliaio di abitanti.\nGeografia fisica.\nFrazione caratteristica dei Campi Flegrei, sorge in una zona collinare che affaccia sul Litorale Domitio, nella zona nord-ovest di Bacoli da cui dista circa 1 km.\nInfrastrutture e trasporti.\nFerrovie.\nLa stazione ferroviaria di Torregaveta fa da capolinea alle linee Cumana e Circumflegrea, la Stazione \u00e8 munita di quattro binari passanti utilizzati per il servizio viaggiatori."}
{"id": "2184682", "revid": "1543377", "url": "https://it.wikipedia.org/wiki?curid=2184682", "title": "Sotigui Kouyat\u00e9", "text": "Nato da una famiglia di origine maliana, la cui storia \u00e8 fortemente legata al patrimonio della tradizione orale africana dei griot; giocatore professionale di calcio nel 1966 e capitano della Nazionale del Burkina Faso, Sotigui recita per la prima volta in una pi\u00e9ce teatrale di Boubacar Dicko.\nLa sua collaborazione con il regista inglese Peter Brook, soprattutto nel Mah\u0101bh\u0101rata del 1989 lo rese noto anche in Europa e la partecipazione ai film \"La Gen\u00e8se\" di Cheick Oumar Sissoko e \"Little Senegal\" di Rachid Bouchareb lo consacrarono al grande pubblico.\nKouyat\u00e9 \u00e8 considerato uno dei pi\u00f9 importanti attori dell'Africa occidentale.\nNel 1997, insieme a Jean-Louis Sagot-Duvauroux, Alioune Ifra Ndiaye e Habib Demb\u00e9l\u00e9 ha fondato il Mandeka Th\u00e9\u00e2tre ed ha esordito come regista nel 1998 con un adattamento dell'\"Antigone\".\n\u00c8 il padre del regista cinematografico Dani Kouyat\u00e9 e dello scrittore Hassane Kassi Kouyat\u00e9.\nBiografia e carriera.\nLa famiglia Kouyat\u00e9 \u00e8 una famiglia di griot sin dal XIII secolo ed ha acquisito un ruolo fondamentale soprattutto nella conservazione del patrimonio orale nonch\u00e9 nell'ambito delle relazioni sociali e politiche. Sembrerebbe addirittura che la parola \"kouyat\u00e9\" in lingua mandinga significhi \"c'\u00e8 un segreto tra noi\" a sottolineare il ruolo storicamente documentato di mediazione tra il potere costituito e la gente comune.\nSin da bambino, Sotigui ha partecipato alle performance tradizionali delle classi d'et\u00e0 e alle esibizioni dei suoi predecessori.\nNegli anni '60 Sotigui intraprese la sua carriera come attore teatrale, accettando la proposta dell'amico Boubacar Dicko e fondando nello stesso anno un gruppo con cui esord\u00ec anche come drammaturgo con l'opera \"The Crocodile's Lament\".\nNel 1983 si trasfer\u00ec a Parigi e cominci\u00f2 la sua collaborazione come attore con il regista inglese Peter Brook e successivamente ha lavorato con alcuni importanti registi, tra cui Bernardo Bertolucci che lo scelse per il ruolo di Abdelkader ne \"Il t\u00e8 nel deserto\" (1990).\nNel 1995 ha interpretato il ruolo del protagonista nel film del figlio Dani \"Ke\u00efta! l'H\u00e9ritage du griot\".\nDal 1990 al 1996, Sotigui ha prodotto e presentato negli Stati Uniti e in Europa un'opera in solo sulla narrazione teatrale a partire dalla tradizione intitolato \"La voce del Griot\" (\"Voice of the Griot\") in cui, accompagnando la parola con la kora e il flauto, propone una sorta di testamento teatrale che parte dalle origini di quest'arte africana fino a giungere alla contemporaneit\u00e0.\nNel 1997 Mahamat Saleh Haroun ha girato un documentario sulla sua vita, \"Sotigui Kouyat\u00e9 un griot moderne\".\nNel 2006 il Festival del Cinema africano, d'Asia e America Latina di Milano lo ha omaggiato di una sezione speciale in cui sono stati presentati alcuni dei suoi pi\u00f9 importanti film e documentari.\nNel 2009 ha recitato in \"London River\", accanto a Brenda Blethyn, di Rachid Bouchareb, in concorso al Festival del Cinema di Berlino, grazie al quale vince l'Orso d'Argento come miglior attore.\n\u00c8 scomparso nel 2010 a seguito di una malattia polmonare."}
{"id": "2184684", "revid": "585241", "url": "https://it.wikipedia.org/wiki?curid=2184684", "title": "Exclusion Bill", "text": "L'Exclusion Bill fu una proposta di legge avanzata nel 1679 in Inghilterra e che provoc\u00f2 la cosiddetta Crisi dell'Esclusione, che dur\u00f2 sino al 1681, durante il regno di Carlo II Stuart. Un gruppo di membri del Parlamento inglese cerc\u00f2 di far approvare una legge che escludesse il duca di York Giacomo, fratello minore del re e suo successore al trono, dalla linea di successione, a causa della sua fede religiosa, apertamente cattolica. Si temeva infatti che, una volta salito al trono, Giacomo avrebbe associato il suo cattolicesimo ad un metodo di governo assoluto, su modello di quello francese.\nLa vicenda.\nTutto ebbe inizio quando un chierico inglese, Titus Oates, dichiar\u00f2 pubblicamente che era stato organizzato un \"complotto papale\" con l'intenzione di assassinare il re e mettere al suo posto il cattolico duca di York. Tutto il regno fu percorso da una violenta scossa anti cattolica, che sfoci\u00f2 nella proposta, avanzata dal conte di Shaftesbury, ministro in carica e forte oppositore del cattolicesimo, di escludere Giacomo dalla linea di successione al trono. Contemporaneamente, alcuni membri del Parlamento proposero che la corona passasse al figlio illegittimo maggiore di Carlo II, James Scott, duca di Monmouth. Nel 1679 il Parlamento stava per approvare un \"Exclusion Bill\", una legge di esclusione. Al re non rimase altra scelta se non quella di sciogliere il Parlamento. Nei due anni successivi, tra il 1680 e il 1681 vennero costituiti due nuovi Parlamenti, entrambi sciolti dopo pochissimi mesi di attivit\u00e0 per la medesima ragione. Fu in questo periodo difficile che si delinearono i due partiti inglesi moderni: il partito Whig, favorevole all'approvazione della legge di esclusione, ed il partito Tory, contrario e fedele alla linea di azione conservatrice del sovrano. \nIl tutto si risolse con il prevalere della volont\u00e0 di Carlo II e dei suoi sostenitori tories: la successione non fu alterata, ma il re fu costretto ad esiliare Giacomo, che part\u00ec per Bruxelles. "}
{"id": "2184691", "revid": "121836", "url": "https://it.wikipedia.org/wiki?curid=2184691", "title": "Crisi dell'Esclusione", "text": ""}
{"id": "2184701", "revid": "217432", "url": "https://it.wikipedia.org/wiki?curid=2184701", "title": "Anti-leninismo", "text": ""}
{"id": "2184706", "revid": "119480069", "url": "https://it.wikipedia.org/wiki?curid=2184706", "title": "Nessun rimpianto", "text": "Nessun rimpianto \u00e8 un brano musicale scritto e cantato dagli 883. Il brano \u00e8 il terzo singolo estratto dall'album \"La dura legge del gol!\" del 1997.\nNell'album \"Max 20\" \u00e8 stato reinterpretato insieme a Nek.\nIl videoclip della canzone \u00e8 stato diretto da Fabrizio Ferri ed \u00e8 stato girato sull'isola di Pantelleria."}
{"id": "2184707", "revid": "767487", "url": "https://it.wikipedia.org/wiki?curid=2184707", "title": "Ellis Hobbs", "text": "Nella NFL.\nStagione 2005\nPreso come 84 scelta dai New England Patriots ha giocato 16 partite di cui 8 da titolare facendo 44 tackle di cui 35 da solo, 9 deviazioni difensive e 3 intercetti per un totale di 8 yard, ha subito un fumble che poi lo ha recuperato ed ha anche recuperato un altro fumble facendo 7 yard. Infine ha fatto 15 ritorni su kickoff per 361 yard.\nStagione 2006\nHa giocato 15 partite di cui 9 da titolare facendo 44 tackle di cui 37 da solo, 4 deviazioni difensive e 2 intercetti per un totale di 79 yard, un fumble recuperato per 5 yard e infine 10 ritorni su kick off per 360 yard con un touchdown.\nStagione 2007\nHa giocato 16 partite tutte da titolare facendo 63 tackle\"record personale\" di cui 51 da solo, un sack, 12 deviazioni difensive e un intercetto per nessuna iarda, ha forzato un fumble che lo ha anche recuperato facendo 35 yard\"record personale\" con touchdown. Infine ha fatto 35 ritorni su kick off per 911 yard con un touchdown e un fumble perso.\nStagione 2008\nHa giocato 16 partite tutte da titolare facendo 47 tackle di cui 39 da solo, 1.5 sack, 11 deviazioni difensive e 3 intercetti per nessuna iarda. Infine ha fatto 45 ritorni su kick off per 1281 yard\"record personale\" con un touchdown e un fumble poi recuperato.\nStagione 2009\nPassa ai Philadelphia Eagles dove gioca 8 partite di cui nessuna da titolare facendo 11 tackle di cui 8 da solo, 20 ritorni su kick off per 481 yard con un fumble perso.\nStagione 2010\nVittorie e premi.\n(108 yard) \"il pi\u00f9 lungo ritorno su kickoff\"."}
{"id": "2184708", "revid": "92723", "url": "https://it.wikipedia.org/wiki?curid=2184708", "title": "Arcidiocesi di Sardi", "text": "L'arcidiocesi di Sardi \u00e8 una sede soppressa del patriarcato di Costantinopoli (in greco: \u039c\u03b7\u03c4\u03c1\u03cc\u03c0\u03bf\u03bb\u03b9\u03c2 \u03a3\u03ac\u03c1\u03b4\u03b5\u03b9\u03c2; \"Mitr\u00f3polis Sardeis\") e una sede titolare del medesimo patriarcato e della Chiesa cattolica (in latino: \"Archidioecesis Sardiana\").\nStoria.\nLa comunit\u00e0 cristiana di Sardi risale alle origini del cristianesimo: \u00e8 infatti una delle Sette Chiese dell'Asia cui \u00e8 indirizzato il libro dell'Apocalisse (). Secondo il \"Menologion\" greco, Clemente, discepolo di san Paolo nonch\u00e9 uno dei Settanta (Filippesi ), venne nominato primo vescovo di Sardi. La tradizione attribuisce alla sede di Sardi, nella seconda met\u00e0 del II secolo, san Melitone, contemporaneo di Marco Aurelio, a cui sono attribuite diverse opere di carattere apologetico. I sinassari greci ricordano due martiri di Sardi, Terapone, commemorato il 27 maggio, e Apollonio, venerato il 10 luglio.\nSembra che il vescovo locale avesse la funzione di metropolita sin dalla met\u00e0 del I secolo. Di certo con la riforma amministrativa di Diocleziano sul finire del III secolo, Sardi, oltre che capitale, divenne anche sede metropolitana della provincia romana della Lidia; al primo concilio ecumenico celebrato a Nicea nel 325 prese parte il metropolita Artemidoro di Lidia con otto suoi vescovi suffraganei.\nNella prima \"Notitia Episcopatuum\" nota, attribuita allo pseudo-Epifanio e databile alla met\u00e0 del VII secolo, la sede di Sardi \u00e8 menzionata al 6\u00ba posto nell'ordine gerarchico delle metropolie del patriarcato di Costantinopoli, dopo Cesarea, Efeso, Eraclea, Ancira e Cizico. In questa stessa \"Notitia\" sono assegnate a Sardi 26 diocesi suffraganee. Nelle successive \"Notitiae\" del patriarcato, la sede occupa sempre il sesto posto tra le metropolie costantinopolitane e il numero delle diocesi suffraganee varia tra 21 e 27.\nTra le sue suffraganee si ricordano: Filadelfia, Tripoli, Aureliopoli, Gordo, Tralle, Sala, Silando, Meonia, Apollonide, Ircanide, Mostene, Acrasso, Apollomoshieron, Attalea, Bagi, Blaundo, Mesotimolo, Gerocesarea, Daldis, Cerasa, Stratonicea, Satala, Ermocapelia e Tiatira.\n\u00c8 documentata l'esistenza a Sardi di una fiorente comunit\u00e0 ebraica, che convisse pacificamente con quella cristiana. Il paganesimo invece sopravvisse fino al VI secolo, e fu il terreno principale in cui operarono i missionari monofisiti, tra cui Giovanni da Efeso, che port\u00f2 alla costituzione di una consistente comunit\u00e0 cristiana-monofisita, con una propria gerarchia parallela a quella ortodossa. L'unico vescovo monofisita conosciuto \u00e8 Elisseo, nella seconda met\u00e0 del VI secolo, che fu imprigionato a Costantinopoli, a seguito di una maggiore persecuzione contro i monofisiti.\nI metropoliti di Sardi hanno acquisito un grande prestigio durante il medio periodo bizantino e sono stati attivamente coinvolti nelle dispute ecclesiastiche dell'epoca. Il pi\u00f9 celebre metropolita di Sardi di questo periodo \u00e8 stato sant'Eutimio, strenuo difensore della venerazione delle immagini contro gli oppositori iconoclasti. Per questo motivo fu costretto all'esilio all'epoca dell'imperatore Niceforo I il Logoteta. Anche il suo successore sulla cattedra di Sardi, Giovanni, era un iconodulo e sub\u00ec la medesima sorte di Eutimio. I metropoliti di Sardi furono poi coinvolti anche nello scisma, che divise il patriarcato all'epoca della lotta fra i due patriarchi Ignazio I e Fozio I.\nTra XI e XII secolo si conoscono pochi vescovi di Sardi; in questo periodo infatti la citt\u00e0 e la regione erano stati conquistati dai Turchi selgiuchidi, dopo la battaglia di Manzicerta del 1071, e vennero liberati nel 1118 dal generale bizantino Filocale.\nNel XIII secolo la sede di Sardi era occupata dal metropolita Niceforo Crisoberge, gi\u00e0 retore e maestro della scuola patriarcale di Santa Sofia di Costantinopoli, e da Andronico, che fu coinvolto nelle controversie che videro contrapposti, nella seconda met\u00e0 del secolo, l'imperatore Michele VIII Paleologo e il patriarca Arsenio Autoreianus. Nel sinodo di Blacherne del 1285 la sede risulta essere amministrata dal metropolita Gerasimo di Corf\u00f9 (\" \u03c0\u03c1\u03cc\u03b5\u03b4\u03c1\u03bf\u03c2 \u03a3\u03ac\u03c1\u03b4\u03b5\u03c9\u03bd\").\nTra XIII e XIV secolo era metropolita di Sardi Cirillo, che, di fronte all'avanzata degli Ottomani nelle province dell'Asia Minore, prefer\u00ec fuggire a Costantinopoli; nell'epistolario del patriarca Atanasio I (1289-1309) \u00e8 pi\u00f9 volte citato il metropolita Cirillo, accusato di accumulare una fortuna nella capitale e di essere lontano dal suo gregge.\nTra il 1310 e il 1320 la citt\u00e0 e la regione di Sardi furono conquistate dagli Ottomani, che misero fine alla presenza bizantina. L'ultimo metropolita noto \u00e8 Gregorio, documentato dal 1315 al 1341. La decadenza della citt\u00e0 di Sardi e la progressiva diminuzione dei cristiani nel territorio portarono alla soppressione dell'arcidiocesi. Il sinodo patriarcale del 1369 decise la sua incorporazione nella metropolia di Filadelfia, ai cui prelati fu assegnato il titolo di \"hypertimos ed esarca di tutta la Lidia\", gi\u00e0 appartenuto ai metropoliti di Sardi.\nSede titolare.\nCon la scomparsa dell'arcidiocesi di Sardi, il patriarcato di Costantinopoli cominci\u00f2 ad assegnare il titolo a prelati non residenziali. Il primo noto \u00e8 il metropolita Dionigi, che prese parte al concilio di Ferrara, citt\u00e0 dove trov\u00f2 la morte il 13 aprile 1438. Sono noti altri titolari greci fino a tutto il Novecento.\nDal XVIII secolo Sardi \u00e8 annoverata anche tra le sedi arcivescovili titolari della Chiesa cattolica. Il primo titolare fu il vescovo Domenico Invitti, canonico napoletano, gi\u00e0 vescovo titolare di Grazianopoli. Tra i prelati cattolici che ebbero il titolo di Sardi si ricorda in particolare Eugenio Pacelli, nunzio apostolico in Germania e futuro papa Pio XII. L'ultimo titolare a cui venne assegnata la sede \u00e8 stato Giuseppe Maria Sensi, nunzio apostolico. Il titolo non \u00e8 pi\u00f9 assegnato dal 24 maggio 1976."}
{"id": "2184714", "revid": "2519", "url": "https://it.wikipedia.org/wiki?curid=2184714", "title": "Schnauzer nano", "text": ""}
{"id": "2184715", "revid": "729019", "url": "https://it.wikipedia.org/wiki?curid=2184715", "title": "Tour della nazionale di rugby a 15 dell'Italia 2005", "text": "Nel giugno 2005 la nazionale italiana di rugby intraprese un \"tour\" recandosi in Argentina ed Australia.\nFurono previsti tre \"test match\" tra la seconda e l'ultima settimana del mese di giugno: due contro la nazionale argentina a Salta e C\u00f3rdoba ed uno contro la nazionale australiana a Melbourne. In preparazione ai primi due incontri ufficiali, il 4 giugno venne programmata una gara d'avvicinamento senza il riconoscimento del \"cap\" internazionale dalle due federazioni a San Salvador de Jujuy tra Argentina \"XV\" e Italia \"XV\".\nL' usciva da un prestigioso pareggio a Cardiff per 25-25 contro i in procinto di affrontare la loro \"tourn\u00e9e\" in Nuova Zelanda, mentre l' era la seconda forza del ranking IRB.\nCommissario tecnico della nazionale italiana era il francese Pierre Berbizier, da un mese e mezzo nell'incarico e al suo primo ciclo d'incontri con la squadra. Berbizier selezion\u00f2 un primo gruppo di 56 giocatori, tra cui scelse 30 Azzurri per la \"tourn\u00e9e\" dal 30 maggio al 28 giugno; Alessandro Troncon tra gli assenti di rilievo.\nLa spedizione si apr\u00ec a San Salvador de Jujuy contro un XV dei \"Pumas\" cui Berbizier oppose una formazione per buona parte sperimentale, con diverse variazioni rispetto al XV base (Robertson, Mannato, Moretti ed anche esordienti quali Sole); il risultato finale fu positivo per l', sia nel punteggio (vittoria 32-14) sia nel gioco.\nLe impressioni emerse nell'incontro non ufficiale tra le due formazioni trovarono conferma nel fine settimana seguente a Salta dove l'Italia, bench\u00e9 sconfitta nel \"test match\" contro i \"Pumas\" orfani di 5 giocatori impegnati in campionato in Francia, riusc\u00ec a reggere il confronto, arrivando addirittura a comandare il gioco intorno alla mezz'ora per 12-10 grazie a un drop di Griffen e a tre calci di Peens; la mischia italiana riusc\u00ec a guadagnare diversi calci piazzati, sei dei quali alla fine trasformati dallo stesso Peens per un risultato finale di 35-21 a favore dei sudamericani.\nPer il secondo \"test\" a C\u00f3rdoba diversi elementi rientrarono in entrambe le squadre, e fu chiamato d'urgenza Ramiro Pez, argentino che giocava per l'Italia ma da due anni fuori dalle convocazioni internazionali, in quei giorni in vacanza nella sua citt\u00e0 d'origine e quindi subito disponibile per sostituire gli infortunati Orquera e Scanavacca. Proprio Pez apr\u00ec le marcature per gli Azzurri al 15\u2019, con gli argentini avanti per 7-0; una volta pareggiato il conto, un break di Peens dalla piazzola e una meta di Parisse al 33\u2019 portarono avanti gli Azzurri; Gonzalo Canale allo scadere port\u00f2 l'Italia avanti per 27-13 alla fine del primo tempo.\nNella ripresa la squadra di Berbizier resistette al ritorno degli avversari che andarono in meta con Felipe Contepomi e accorciarono con il gioco al piede di Federico Todeschini; gli unici punti italiani furono ancora di Peens dalla piazzola, e negli ultimi 10 minuti la squadra gioc\u00f2 in 14 per l'espulsione di Bortolami ma usc\u00ec vittoriosa alfine per 30-29, prima volta contro l'Argentina in trasferta e, per quella stagione, unica vittoria europea contro le squadre di prima fascia dell'emisfero sud.\nUna settimana pi\u00f9 tardi l'Italia fu a Melbourne contro l'Australia finalista sconfitta della pi\u00f9 recente Coppa del Mondo; di fronte a una compagine pi\u00f9 tecnica gli Azzurri, appesantiti da un viaggio transcontinentale e dalle fatiche sudamericane, pur autori per la prima volta nella loro storia di tre mete contro gli \"Wallabies\", vennero da costoro travolti con undici marcature per un passivo di 21-69 al termine di un \"tour\" che comunque Berbizier defin\u00ec positivo."}
{"id": "2184716", "revid": "109956330", "url": "https://it.wikipedia.org/wiki?curid=2184716", "title": "La dura legge del gol (singolo)", "text": "La dura legge del gol \u00e8 un brano musicale scritto da Max Pezzali, Claudio Cecchetto, Marco Guarnerio e Pier Paolo Peroni e registrato dagli 883 per l'album \"La dura legge del gol!\" del 1997.\nIl brano \u00e8 stato inserito anche negli album successivi \"Love/Life\", \"TuttoMax\", \"Max Live 2008\", \"Max 20\" (dove \u00e8 reinterpretato con Edoardo Bennato) e \"Le canzoni alla radio.\""}
{"id": "2184717", "revid": "671029", "url": "https://it.wikipedia.org/wiki?curid=2184717", "title": "Henry Hyde, II conte di Clarendon", "text": "Biografia.\nLa famiglia.\nHenry era il figlio maggiore del ministro Edward Hyde e di suo moglie Frances, nonch\u00e9 fratello di Lady Anna Hyde, duchessa di York in quanto moglie di Giacomo Stuart, fratello del re Carlo II d'Inghilterra.\nIl regno di Carlo II.\nPoco dopo il ritorno della sua famiglia in Inghilterra nel 1660 con la Restaurazione, Hyde spos\u00f2 Theodosia, figlia di Arthur Capell, I barone Capell di Hadham, e sorella di Mary Somerset, duchessa di Beaufort. Ella mor\u00ec nel 1662, e nel 1670 si rispos\u00f2 con Flower, vedova di William Bishop e di Sir William Backhouse (uomo di fiducia di suo padre), e sorella di William Backhouse, dalla quale ottenne in dote il maniero di Swallowfield Park, nel Berkshire; successivamente questa divenne First Lady of the Bedchamber della regina Anna. Sar\u00e0 su consiglio della confidente Sarah Churchill che la regina successivamente inizier\u00e0 a fidarsi molto meno di sua zia; Sarah detestava Flower, che ella chiamava semplicemente e dispregiativamente \"la pazza\". Henry ottenne il titolo di cortesia di lord Cornbury dal 1661. Divenne membro del parlamento per la costituente del Wiltshire, sino al 1674.\nNel 1662 venne nominato segretario privato della regina Caterina di Braganza, di cui divenne anche ciambellano nel luglio del 1665, anche se con gli anni i rapporti tra i due si raffreddarono notevolmente. John Evelyn nel 1664 lo aiut\u00f2 a progettare e piantumare Cornbury Park. Par\u00f2 per conto di suo padre alle accuse di impeachment nel 1667; dopo la caduta di suo padre, lord Cornbury divenne un oppositore del partito di corte e del Ministero Cabal. Attacc\u00f2 George Villiers, II duca di Buckingham ed Henry Bennet, I conte di Arlington. Alla morte di suo padre nel 1674 gli succedette come conte di Clarendon. Nel 1680, il suo influente cognato, Giacomo, duca di York, lo nomin\u00f2 suo consigliere privato. Quasi nel contempo venne nominato custode di Denmark House nonch\u00e9 tesoriere delle entrate della regina, pur manifestando sovente le prime difficolt\u00e0 finanziarie.\nL'amicizia oltre alla parentela col duca di York port\u00f2 alla sua inclusione con suo fratello Laurence che vennero accusate dalla Camera dei Comuni nel gennaio del come \"persone inclini al papismo\". Come lealista, visit\u00f2 nella Torre di Londra sia Arthur Capell, I conte di Essex (fratello della sua prima moglie) nel 1683, e poi il duca di Monmouth, perorando inoltre la causa di Alice Lisle quando questa venne condannata dal giudice George Jeffreys.\nIl regno di Giacomo II.\nNel 1685, il cognato di Henry, Giacomo II d'Inghilterra, lo nomin\u00f2 Lord Privy Seal. Alcuni mesi dopo, l'incarico venne commissariato ed egli venne creato Lord Luogotenente d'Irlanda.\nIn Irlanda.\nRichard Talbot, I conte di Tyrconnell era stato convocato a Londra dal comando delle forze militari in Irlanda quando Clarendon si trov\u00f2 a Dublino (dicembre 1685). Il 9 gennaio 1686 il nuovo lord luogotenente giunse a Dublino. Egli trov\u00f2 la sua autorit\u00e0 offuscata da quella del comandante in capo locale all'epoca assente per altri incarichi. Poco dopo Clarendon seppe da Robert Spencer, II conte di Sunderland dell'intenzione del re di introdure il cattolicesimo nel sistema giudiziario ed amministrativo irlandese, come pure nell'Irish Army. Clarendon inform\u00f2 prontamente tutti i vescovi ed i predicatori, ed ammise dei cattolici e consiglieri nonch\u00e9 tra gli ufficiali dell'esercito e nelle corporazioni. Ad ogni modo fece delle proteste accorate al re. Nel giugno del 1686 Tyrconnel torn\u00f2 con pieni poteri come comandante in capo; Clarendon termin\u00f2 il suo incarico.\nTyrconnell trasform\u00f2 l'esercito e nell'agosto del 1686 visit\u00f2 l'Inghilterra per ottenere il permesso del re di rimpiazzare nella legislazione l'Act of Settlement 1662. Clarendon invi\u00f2 altre proteste sia al re che alla regina durante l'assenza del suo rivale, ma suo fratello Lawrence (ora conte di Rochester), giunse alla conclusione che non vi era ormai speranza di mantenere per suo fratello la sua posizione in Irlanda se non tramite l'influenza della regina. Dopo circa tre settimane dopo le dimissioni del conte di Rochester (8 gennaio 1687), ricevette una lettera di richiamo dal conte di Sunderland. Tyrconnell, che aveva preso il posto di Clarendon ebbe un incontro con lui l'8 febbraio successivo. Il 21 febbraio Clarendon sbarc\u00f2 a Neston nel Cheshire.\nLa perdita dell'incarico.\nHenry e suo fratello, il conte di Rochester, erano ormai scaduti dal favore del re e vennero licenziati dai loro incarichi. Il Sigillo Privato venne concesso il 16 marzo 1687 al cattolico Henry Arundell, III barone Arundell di Wardour, e Clarendon decise a quel punto di ritirarsi per un poco a vita privata. Si dedic\u00f2 quindi al matrimonio di suo figlio, Lord Cornbury, e ad un metodo per ottenere nuovo denaro per mantenere le propriet\u00e0 di famiglia. Inizi\u00f2 una serie di speculazioni per la cavatura del carbone dalla foresta di Windsor. Giacomo II gli assegn\u00f2 una pensione governativa dall'inizio del 1688.\nNel dicembre 1688 si schier\u00f2 dalla parte di Guglielmo d'Orange durante la Gloriosa Rivoluzione che depose Giacomo II. Fu lui personalmente ad avvisare Guglielmo della fuga di re Giacomo II.\nGiacobita.\nCon l'ascesa di Guglielmo III, ad ogni modo, tenne una linea politica tipicamente tory rigettando sia l'idea che re Giacomo II avesse abdicato, sia il fatto che la corona dovesse andare in maniera egualitaria a Guglielmo III ed a Maria II, rifiutandosi di giurare fedelt\u00e0 al nuovo governo costituito.\nGuglielmo, che pure aveva riposto delle speranze in Henry, colse l'occasione per denigrarlo come persona ostile alla chiesa anglicana. Effettivamente Clarendon era in contatto con Richard Graham, I visconte Preston, noto cospiratore giacobita. Il 24 giugno, la regina Maria II diede ordine di arrestare suo zio, ed il giorno successivo egli venne imprigionato nella Torre di Londra dove rimase per i successivi sei anni. Mor\u00ec nel 1709 lasciando il titolo di conte di Clarendon al figlio Edward."}
{"id": "2184722", "revid": "599013", "url": "https://it.wikipedia.org/wiki?curid=2184722", "title": "Giacobita", "text": ""}
{"id": "2184723", "revid": "121836", "url": "https://it.wikipedia.org/wiki?curid=2184723", "title": "Henry Hyde, secondo conte di Clarendon", "text": ""}
{"id": "2184726", "revid": "695564", "url": "https://it.wikipedia.org/wiki?curid=2184726", "title": "Io ci sar\u00f2", "text": ""}
{"id": "2184727", "revid": "196390", "url": "https://it.wikipedia.org/wiki?curid=2184727", "title": "Stato Maggiore Aeronautica", "text": ""}
{"id": "2184729", "revid": "4252", "url": "https://it.wikipedia.org/wiki?curid=2184729", "title": "Arcidiocesi di Tessalonica", "text": "L'arcidiocesi di Tessalonica (in latino: \"Archidioecesis Thessalonicensis\") \u00e8 una sede soppressa e sede titolare della Chiesa cattolica.\nStoria.\nLa citt\u00e0 di Tessalonica (l'odierna Salonicco) fu sede di un'antichissima comunit\u00e0 cristiana, le cui origini risalgono alla predicazione dell'apostolo Paolo. Il libro degli Atti degli Apostoli racconta che san Paolo giunse in Grecia accompagnato da due discepoli, entrambi macedoni, Aristarco e Caio (cfr. e ). La tradizione considera questi due discepoli come i primi vescovi della comunit\u00e0 cristiana di Tessalonica.\nA partire dal IV secolo, con l'affermarsi del cristianesimo, la citt\u00e0, che era la capitale della provincia romana della Macedonia Prima, divenne sede metropolitana. Come tutte le sedi episcopali della prefettura dell'Illirico, l'arcidiocesi di Tessalonica era parte del patriarcato di Roma; in seguito, a partire dalla met\u00e0 circa dell'VIII secolo, fu sottoposta al patriarcato di Costantinopoli.\nNella \"Notitia Episcopatuum\" attribuita all'imperatore Leone VI (inizio X secolo), la sede di Tessalonica appare al 16\u00ba posto nell'ordine gerarchico delle metropolie del patriarcato di Costantinopoli; e le sono attribuite cinque diocesi suffraganee: Citro, Berrea, Dragobizia, Serbia e Cassandria. In realt\u00e0 in origine le suffraganee di Tessalonica erano molte di pi\u00f9, ma la maggior parte di queste scomparve dopo l'occupazione e la fondazione del primo impero bulgaro nel 681: tra queste le diocesi di Bargala, Diu, Dobero, Edessa, Eraclea, Parecopoli e Stobi, delle quali non sono pi\u00f9 menzionati vescovi dopo il VII secolo.\nTessalonica \u00e8 una delle poche chiese ortodosse delle quali \u00e8 stato conservato il \"Synodicon\", testo di carattere storico-dogmatico ad uso liturgico, dove, in particolari occasioni e feste dell'anno, si leggevano pubblicamente i nomi degli antichi vescovi della propria sede di appartenenza e si anatematizzavano gli eretici dell'ortodossia. Il \"Synodicon\" di Tessalonica contiene i nomi di 65 vescovi dall'VIII al XV secolo.\nIn occasione della Quarta crociata (XIII secolo), Tessalonica fu conquistata dai crociati che fondarono il regno di Tessalonica, il feudo pi\u00f9 grande dell'Impero Latino, che occupava gran parte della Grecia settentrionale e centrale.\nCome avvenne su tutti i territori conquistati dai crociati, anche a Tessalonica fu istituita una sede arcivescovile di rito latino. Cattedrale dell'arcidiocesi era la chiesa di Santa Sofia, dove fin dall'inizio fu istituito un capitolo di canonici; l'unico arcidiacono conosciuto, Baldovino, fu nominato vescovo di Demetriade, ma per motivi sconosciuti non pot\u00e9 prendere possesso della diocesi. \nIl primo arcivescovo di Tessalonica fu Nivelon de Quierzy, vescovo di Soissons, che faceva parte dell'esercito crociato che conquist\u00f2 la citt\u00e0, e che fu nominato alla sede di Tessalonica da papa Innocenzo III il 10 dicembre 1206, pur conservando la sua diocesi di Soissons. L'episcopato di Nivelon de Quierzy dur\u00f2 solo qualche mese, perch\u00e9 mor\u00ec a Bari, nel corso di un suo viaggio verso la Francia, il 14 settembre dell'anno successivo.\nLa successione si mostr\u00f2 pi\u00f9 difficile del previsto. Il papa nomin\u00f2 il 27 giugno 1208 il vescovo Pietro di Ivrea, il quale tuttavia non accett\u00f2 l'incarico, e il 5 marzo 1209 venne nominato patriarca latino di Antiochia. Il capitolo dei canonici propose allora la nomina di Guarino, arcivescovo di Verissa di Tracia, il quale fu accettato dalla Santa Sede dopo un'inchiesta sulla legittimit\u00e0 di questa nomina affidata ai metropoliti di Larissa e di Tebe. Questo prelato \u00e8 documentato in diverse occasioni nelle lettere dei pontefici. Probabilmente prese parte al concilio lateranense del 1215, per il quale aveva ricevuto la lettera di convocazione il 19 aprile 1213. Fu presente ancora a Tessalonica quando i crociati persero la citt\u00e0 nel 1224 a favore di Michele Ducas, despota greco d'Epiro. Probabilmente rientr\u00f2 in Francia nel 1239, dove \u00e8 attestato il 29 giugno; \u00e8 questa l'ultima menzione storica di Guarino, di cui non si conosce l'anno di morte.\nIncerto \u00e8 il numero dei vescovi suffraganei di Tessalonica. Teoricamente la provincia ecclesiastica latina doveva ricalcare quella di rito greco. Di fatto per\u00f2, secondo Le Quien, di una sola diocesi \u00e8 nota la presenza di un vescovo latino, peraltro anonimo, quella di Citro. Un autore greco contemporaneo attesta che nel 1213 le sedi di Citro, Berrea, Cassandria, Campania, Ardamerio e Gerisso, suffraganee di Tessalonica, erano ancora governate da vescovi greci.\nLa sede latina ebbe termine dopo il 1224, quando la citt\u00e0 divenne possedimento del despotato d'Epiro, e probabilmente prima del 1246 quando venne ripresa dall'Impero Bizantino.\nDal XIV secolo Tessalonica \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 26 giugno 1967."}
{"id": "2184731", "revid": "647919", "url": "https://it.wikipedia.org/wiki?curid=2184731", "title": "Cabinet des Medailles", "text": ""}
{"id": "2184733", "revid": "1543377", "url": "https://it.wikipedia.org/wiki?curid=2184733", "title": "Parco Tecnologico Padano", "text": "Il Parco Tecnologico Padano (PTP) \u00e8 un parco scientifico e tecnologico con sede a Lodi in Lombardia, che opera dal 2010 nei settori dell'agroalimentare, della bioeconomia e delle scienze della vita. Il Parco Tecnologico Padano svolge attivit\u00e0 di ricerca mirate all'innovazione e alla creazione di valore per le filiere produttive.\nAccanto alle attivit\u00e0 di ricerca e i servizi, PTP supporta la nascita di nuove realt\u00e0 imprenditoriali attraverso il suo incubatore e acceleratore di impresa, Alimenta.\nIl campus.\nIl Parco Tecnologico Padano nasce a Lodi nel 2000, grazie al contributo della Regione Lombardia e degli altri enti locali, seguendo l'esempio dei grandi cluster europei. All'interno del polo tecnologico operano alcuni dipartimenti universitari, centri di ricerca privati e un acceleratore e incubatore di impresa.\nGli enti presenti nel cluster.\nIl 14 dicembre 2015 viene posta la prima pietra dell'edificio che ospiter\u00e0 la nuova sede della Facolt\u00e0 di Medicina Veterinaria dell'Universit\u00e0 Statale di Milano.\nLa ricerca.\nLa ricerca del PTP si avvale di 4 laboratori specializzati che consentono un'alta integrazione tecnologica. \nPresso il PTP operano circa 70 ricercatori sui temi della genomica e della diagnostica molecolare per la sicurezza alimentare e la tracciabilit\u00e0, il miglioramento genetico, la resistenza alle patologie e la tutela della biodiversit\u00e0, fino ai pi\u00f9 recenti relativi alla salute e alla medicina personalizzata.\nL'impresa.\nNel 2007 ha aperto Alimenta, un acceleratore e incubatore d'impresa dedicato alle nuove imprese agro-alimentari e biotecnologiche. Da allora sono nate diverse realt\u00e0 imprenditoriali che hanno trovato spazio presso il PTP. Nel 2015 \u00e8 stato creato uno spazio di coworking per aziende e start up.\nI servizi.\nIl PTP, grazie ai suoi laboratori specializzati, piattaforme tecnologiche di ultima generazione, offre a istituzioni e imprese servizi che spaziano dalla tracciabilit\u00e0 alla sicurezza alimentare, dal miglioramento genetico alle agro-energie, dalla diagnostica molecolare (attraverso il marchio DNAControllato.it) alle frontiere avanzate della nutrigenonica e della medicina traslazionale. Il PTP dispone di un portafoglio clienti di oltre 100 realt\u00e0 che comprendono PMI innovative e grandi aziende del Made in Italy.\nExpo 2015.\nIl \"parco Tecnologico Padano\" ha svolto un ruolo importante nell'Expo 2015, con i progetti Demo Field e Dairy Farm."}
{"id": "2184740", "revid": "119848205", "url": "https://it.wikipedia.org/wiki?curid=2184740", "title": "Io ci sar\u00f2 (883)", "text": "Io ci sar\u00f2 \u00e8 un singolo degli 883, pubblicato nel 1998 come il primo estratto dalla raccolta di successi della band \"Gli anni\". Con questa canzone gli 883 parteciparono al Festivalbar 1998.\nIl brano \u00e8 stato inserito anche negli album successivi \"Mille grazie\" (2000), \"Love/Life\" (2002), \"TuttoMax\" (2005) e \"Le canzoni alla radio\" (2017).\nIl brano.\n\u00c8 l'unico inedito estratto dalla raccolta Gli anni e fu eseguito nel concerto degli 883 svoltosi il 21 luglio 1998 alla Piazza del Duomo di Milano, da cui venne ricavato il videoclip ufficiale.\nFormazione.\nLa sezione degli archi, arrangiata dal maestro Alberto Tafuri, \u00e8 composta da:"}
{"id": "2184741", "revid": "125979555", "url": "https://it.wikipedia.org/wiki?curid=2184741", "title": "Disco labiale", "text": "Il disco labiale (detto anche piatto labiale o piattello labiale, oppure pi\u00f9 raramente tappo labiale) \u00e8 una pratica di modifica decorativa del corpo usata tradizionalmente da alcuni popoli africani e americani, che prevede il piercing del labbro e la successiva dilatazione per l'inserimento di un disco di legno o terracotta. Il termine definisce al contempo la pratica e il gioiello utilizzato in essa.\nStoria.\nIn Africa la tradizione del disco labiale si trova nella cultura di numerosi popoli; le dimensioni del disco sono spesso associate all'importanza sociale di chi lo indossa. I Sara (Ciad) lo applicano a entrambe le labbra; i Makonde (Tanzania e Mozambico) solo a quello superiore. Presso i popoli del basso corso del fiume Omo in Etiopia, ovvero i Surma e i Mursi, il disco labiale \u00e8 proprio solo delle donne, e viene applicato per simboleggiare la maturit\u00e0 sessuale, a 15 o 16 anni, 6 o 12 mesi prima del matrimonio. Alcuni popoli, per esempio i Nuba (Sudan) hanno una tradizione analoga in cui nel labbro viene inserito un oggetto di forma non circolare.\nIn Sudamerica la pratica era invalsa presso le popolazioni Moche, nel qual caso assume il nome di Tembet\u00e1. La foratura, seguita dalla dilatazione del foro, prevedeva infine la collocazione di una sorta di \"tappo\" (\"plug\", in inglese).\nProcedura.\nLa procedura prevede la foratura del labbro, che viene successivamente dilatato con l'inserimento di un disco, generalmente di legno o di argilla, successivamente sostituito con dischi di dimensioni maggiori, man mano che le labbra si adattano alla sua forma.\nA seconda delle tradizioni, questa tecnica pu\u00f2 essere applicata al labbro superiore o a quello inferiore o a entrambi. "}
{"id": "2184742", "revid": "6923", "url": "https://it.wikipedia.org/wiki?curid=2184742", "title": "Morgan Yachts", "text": "Morgan Yachts \u00e8 un marchio del gruppo Aicon, attivo nella progettazione, produzione e commercializzazione di imbarcazioni a motore di lusso. I suoi cantieri di produzione sono situati a Pace del Mela, in provincia di Messina.\nLa storia.\nMorgan Yachts nasce da un'idea di Leopoldo Rodriquez, che rappresenta la quarta generazione di una delle pi\u00f9 antiche famiglie legate alla tradizione navale italiana, fondatrice nel 1887 a Messina dei Cantieri Navali Rodriquez.\nNegli anni novanta Leopoldo Rodriquez si ritira dal gruppo di famiglia e inizia un progetto indipendente. \nNel 1991 commissiona al Cantiere Baglietto la costruzione di \u201cMorgana Blu\u201d, uno yacht di 83 piedi in alluminio progettato da Franco Anselmi Boretti che riprende le linee dei \"Fast Commuters\". \nInizia cos\u00ec la creazione di un'intera gamma di imbarcazioni tecnologicamente all'avanguardia, ma dal design classico, come i Fast Commuters e le Lobster boats.\nNel 2007 il Gruppo Aicon di Messina, quotato al segmento Standard di Borsa Italiana, ha acquisito la maggioranza del capitale di Morgan; oggi la costruzione \u00e8 cos\u00ec tornata in provincia di Messina, terra d'origine dei Cantieri della famiglia Rodriquez. Il 22 gennaio 2013 il Tribunale ha dichiarato il fallimento di Aicon S.p.A.\nLa gamma.\nLa gamma Morgan \u00e8 costituita da un Dinghy, una Lobster Boat e quattro Fast Commuters. Tom Fexas e lo Studio Besozzi-Selvetti hanno collaborato nella reinterpretazione delle linee classiche di questo tipo di imbarcazioni, caratterizzate da una grande marinit\u00e0 e tecnologia, ma al tempo stesso da una spiccata eleganza.\nI Fast Commuters sono barche eleganti e veloci, utilizzate principalmente all'inizio del secolo scorso dall'alta borghesia statunitense per spostarsi velocemente da Manhattan a Long Island. Le Lobster boats invece sono tipiche imbarcazioni da lavoro, nate nel New England degli anni cinquanta e utilizzate per la pesca di aragoste.\nIl Morgan 44 \u00e8 stato il primo motoryacht ad ispirarsi alle aragostiere ed \u00e8 stato progettato dallo Studio Besozzi-Selvetti.\nI Fast Commuters sono i Morgan 55, 70, 83 e 93. Tom Fexas \u00e8 stato il designer che ha realizzato i due modelli Morgan 83 e Morgan 93. Lo Studio Besozzi-Selvetti ha disegnato il Morgan 70, mentre il pi\u00f9 piccolo della serie, il Morgan 55, \u00e8 stato progettato dal Morgan Style Center diretto da Marco Mannino."}
{"id": "2184744", "revid": "21469470", "url": "https://it.wikipedia.org/wiki?curid=2184744", "title": "Diairetica", "text": ""}
{"id": "2184745", "revid": "14691", "url": "https://it.wikipedia.org/wiki?curid=2184745", "title": "Piatto labiale", "text": ""}
{"id": "2184747", "revid": "14691", "url": "https://it.wikipedia.org/wiki?curid=2184747", "title": "Tappo labiale", "text": ""}
{"id": "2184749", "revid": "2196166", "url": "https://it.wikipedia.org/wiki?curid=2184749", "title": "Monasterboice", "text": "Monasterboice (\"Mainistir Bhuithe\" in gaelico irlandese) \u00e8 un antico sito monastico cristiano situato nella contea di Louth, in Irlanda, poco a nord della citt\u00e0 di Drogheda. Fondato nel tardo V secolo d.C., primo periodo Cristiano nell'isola, da San Buite, che mor\u00ec nel 521, \u00e8 stato nel suo momento di massimo splendore un importante centro religioso e culturale irlandese, almeno fino alla fondazione ed espansione della vicina Abbazia di Mellifont nel 1142. Oggi in stato di rovina, \u00e8 un sito archeologico di notevole importanza.\nIl sito contiene due chiese costruite presumibilmente nel XIV secolo, ma non \u00e8 escluso che siano anche successive, oltre ad una torre circolare in pietra sicuramente precedente. Tuttavia l'elemento pi\u00f9 interessante e famoso di Monesterboice sono le grandi e pregevoli croci celtiche del X secolo.\nStoria.\nMonasterboice era considerato un importante centro culturale ma purtroppo non sono rimaste molte tracce rispetto alle chiese di Clonmacnoise, Kildare o Armagh. Quest'abbazia era ancorata a reti politiche, ecclesiastiche e intellettuali. Il manoscritto \"Lebor na hUidre\" testimonia queste diverse reti e vi troviamo anche gli scritti di Flann Mainistrech.\nA partire dal X secolo, gli annali ci parlano del declino di Monasterboice che potrebbe essere stato causato da numerosi saccheggi e distruzioni. Monasterboice fu saccheggiato nel 970 da un capo celtico poi, nel 1097, la biblioteca fu bruciata, con conseguente perdita di molti libri e tesori. A partire dal XII secolo, il declino di Monasterboice si accentua, in particolare a causa della perdita del sostegno fornito dalla fondazione dell'abbazia di Mellifont nel 1142. Il Sinodo di Rathbreasail (1111) segn\u00f2 la transizione della Chiesa irlandese da un'organizzazione territoriale su base monastica verso il modello dell'Europa continentale che prevedeva diocesi e parrocchie, e provoc\u00f2 la fine del primato ecclesiastico di Monasterboice in favore dell'Arcidiocesi di Armagh. Tuttavia, il prestigio di Monasterboice sulla potente Armagh sopravvisse in alcune contrade.\nIl sito.\nMonasterboice e i suoi edifici (tre croci alte, una torre rotonda e due chiese) si trovano in un cimitero murato su terreno in pendenza, in una zona alluvionale e vicino alla costa.\nEdifici e torre.\nLa torre circolare \u00e8 alta circa 35 metri ed \u00e8 preservata in buone condizioni, sebbene non sia possibile accedervi. Si ritiene che sia stata costruita come rifugio per i monaci in caso di razzie vichinghe, sebbene questa teoria non sia unanimemente accettata ed anzi oggetto di varie dispute. \nPer quel che riguarda il monastero antico ed il poco che ne rimane, col passare degli anni si sono formati strati di terreno superiori che hanno portato le arcate grosso modo al livello del suolo. Il monastero fu incendiato nel 1079.\nLe Croci.\nLa c.d. \"Croce di Muiredach\", alta 5,5 metri, \u00e8 considerata come la pi\u00f9 bella Alta croce d'irlanda. Deve il suo nome all'abate Muiredach mac Domhnaill e mostra numerosi e ben conservati rilievi del Nuovo e Vecchio Testamento. Le Croci settentrionale e occidentale non dovevano essere inferiori originariamente a livello di bellezza, dato che rimangono notevolmente belle anche oggi, ma hanno risentito maggiormente degli effetti meteorologici."}
{"id": "2184750", "revid": "158913", "url": "https://it.wikipedia.org/wiki?curid=2184750", "title": "Rione", "text": "Un rione \u00e8 una suddivisione territoriale interna a una citt\u00e0 o a un centro abitato, delimitata da confini pi\u00f9 o meno precisi e dotata di caratteri propri che ne sottolineano l'identit\u00e0 (dal punto di vista geografico, storico, sociale, economico, ecc.). In alcune citt\u00e0, il termine \u00e8 spesso sinonimo di quartiere e, a seconda dei contesti, anche di voci quali borgo, borgata; la sinonimia varia a seconda delle citt\u00e0 e degli usi locali.\nEtimologia e storia.\nIl termine \"rione\" \u00e8 una volgarizzazione del latino \"regionem\" (accusativo di \"regio\"), dal significato letterale di \"regione\". In stretta relazione col verbo \"regere\" (l'italiano \"dirigere\"), l'etimo originale rimanda al concetto di \"direzione\" (da o verso un certo luogo) e, in tal senso, il vero significato della parola \u00e8 quello di \"zona\", \"localit\u00e0\", non necessariamente quello di \"quartiere\" o \"borgata\" (sebbene, di fatto, l'accezione pi\u00f9 diffusa sia proprio quest'ultima).\nStoricamente, la suddivisione di una citt\u00e0 in rioni risale all'epoca romana e, pi\u00f9 precisamente, alla ripartizione di Roma in un numero definito di \"regiones\", a partire dalle quattro risalenti al VI secolo a.C. fino a giungere alle ventidue del XX secolo d.C. (per una spiegazione pi\u00f9 approfondita, v. Rioni di Roma). Su queste basi storiche, il concetto di rione \u00e8 stato esteso a molte altre citt\u00e0 che, sul modello dell'antica Roma, si sono date anch'esse un impianto rionale e nel corso del tempo ne hanno modificato spesso la struttura, ampliando il numero di rioni o alterandone i confini, nella misura in cui la citt\u00e0 cresceva e le aree periferiche venivano gradualmente urbanizzate.\nRioni e quartieri.\nIn alcuni casi, come a Roma e in altre citt\u00e0, il termine \"rione\" \u00e8 in contrapposizione con \"quartiere\"; nel caso di Roma le suddivisioni urbane all'interno delle mura aureliane, e dunque pi\u00f9 antiche, sono dette \"rioni\", mentre quelle esterne alla cinta muraria, e dunque pi\u00f9 recenti, sono dette \"quartieri\". In questo caso, dunque, il termine rione indica le zone pi\u00f9 antiche, mentre il termine \"quartiere\" quelle pi\u00f9 recenti. Nel caso di altre citt\u00e0, il nome \"rione\" \u00e8 analogamente usato per le suddivisioni urbane pi\u00f9 antiche, in contrapposizione a \"quartiere\", ma non considerando la localizzazione all'interno o all'esterno delle mura.\nCaratteristiche.\nIn et\u00e0 contemporanea i rioni hanno prima di tutto una connotazione territoriale e storica, non necessariamente amministrativa: si tratta di realt\u00e0 pi\u00f9 o meno consolidate nella storia locale, dotate di confini non sempre ben delineati e soggetti spesso a modifiche col passare del tempo; i rioni, talvolta, assumono tratti distintivi in relazione a diversi fattori, quali la posizione geografica (es. un \"rione periferico\"), la stratificazione sociale ed economica (es. un \"rione popolare\"), la composizione demografica (es. un \"rione multietnico\"), la professione dei suoi abitanti (es. un \"rione di pescatori\"), ecc. \nL'identit\u00e0 di un rione, inoltre, pu\u00f2 incidere pi\u00f9 o meno direttamente sulla realt\u00e0 locale, generando una vera e propria sinergia con i suoi abitanti e con le loro attivit\u00e0 di quartiere (attivit\u00e0 \"rionali\", per l'appunto): da qui, ad esempio, si hanno le feste rionali, i mercati rionali, i cinema rionali, i campionati rionali, ecc."}
{"id": "2184755", "revid": "339392", "url": "https://it.wikipedia.org/wiki?curid=2184755", "title": "Paris-Orly Airport", "text": ""}
{"id": "2184756", "revid": "339392", "url": "https://it.wikipedia.org/wiki?curid=2184756", "title": "C\u00f4te d'Azur Airport", "text": ""}
{"id": "2184757", "revid": "599", "url": "https://it.wikipedia.org/wiki?curid=2184757", "title": "John Eccles", "text": ""}
{"id": "2184758", "revid": "21469731", "url": "https://it.wikipedia.org/wiki?curid=2184758", "title": "Strasbourg Airport", "text": ""}
{"id": "2184759", "revid": "21469741", "url": "https://it.wikipedia.org/wiki?curid=2184759", "title": "Shannon Airport", "text": ""}
{"id": "2184760", "revid": "21469750", "url": "https://it.wikipedia.org/wiki?curid=2184760", "title": "Peretola Airport", "text": ""}
{"id": "2184761", "revid": "486946", "url": "https://it.wikipedia.org/wiki?curid=2184761", "title": "Geneva Cointrin International Airport", "text": ""}
{"id": "2184765", "revid": "339392", "url": "https://it.wikipedia.org/wiki?curid=2184765", "title": "Bancarotta documentale", "text": ""}
{"id": "2184766", "revid": "729019", "url": "https://it.wikipedia.org/wiki?curid=2184766", "title": "Sammy Morris", "text": "Carriera universitaria.\nAl college Morris ha giocato con i Texas Tech Red Raiders squadra rappresentativa dell'Universit\u00e0 del Texas.\nCarriera da giocatore.\nBuffalo Bills.\nAl draft NFL 2000 \u00e8 stato selezionato come 156 scelta dai Bills, con cui rimane fino alla stagione 2003.\nMiami Dolphins.\nIl 12 marzo 2004 firma come free agent con i Dolphins con cui rimane fino al 2006.\nNew England Patriots.\nIl 3 marzo 2007 firma con i Patriots un contratto di 4 anni. Durante la stagione 2011 viene svincolato.\nDallas Cowboys.\nIl 13 dicembre 2011 Morris firma un contratto di un solo anno con i Cowboys.\nCarriera da allenatore.\nNel 2013 entra a far parte dello staff della Attleboro High School come assistente allenatore dei Blue Bombardiers."}
{"id": "2184771", "revid": "1892390", "url": "https://it.wikipedia.org/wiki?curid=2184771", "title": "Giardini di Firenze", "text": "Ecco l'elenco dei principali giardini ed aree verdi di Firenze."}
{"id": "2184772", "revid": "767487", "url": "https://it.wikipedia.org/wiki?curid=2184772", "title": "Zebraman", "text": " \u00e8 un film del 2004, diretto da Takashi Miike.\nSi tratta di un omaggio alle serie televisive giapponesi degli anni sessanta, come \"Ultraman\", \"Megaloman\" e \"Kamen Rider\".\nIl film ha avuto un seguito nel 2010: \"\".\nTrama.\nNel 2010, in una cittadina del Giappone avvengono strani fatti: apparizioni di creature mutanti, omicidi commessi da un uomo con una maschera da granchio, avvistamenti di zebre, mentre il governo e l'esercito cercano di dare una spiegazione logica.\nShin'ichi Ichikawa \u00e8 un goffo e anonimo professore, tradito dalla moglie e ignorato dai due figli: la femmina si prostituisce, mentre il maschio \u00e8 un suo alunno e per questo viene costantemente picchiato e deriso dagli altri bambini. L'unica passione di Ichikawa \u00e8 quella per Zebraman, supereroe protagonista di una serie televisiva degli anni settanta, sospesa dopo soli sette episodi. Il professore confeziona un costume simile a quello del supereroe, e fantastica chiuso nella sua stanza.\nUn giorno arriva nella classe di Ichikawa un bambino su una sedia a rotelle, Shinpei, che condivide con il professore la passione per Zebraman. I due iniziano un rapporto di amicizia, e si accorgono che il 2010 \u00e8 l'anno in cui Zebraman appare sulla terra. Intanto la scuola elementare \u00e8 la base di un gruppo di piccoli alieni, che intendono impossessarsi della terra.\nIchikawa si accorge che indossando il costume di Zebraman ottiene anche i suoi super poteri, e scopre che un altro professore della scuola conserva alcune sceneggiature della serie televisiva, contenenti episodi che accadono realmente nella cittadina, come un gruppo di bambini che si appropriano di un pullman o una donna che partorisce un bambino verde. Ichikawa dovr\u00e0 risolvere la situazione e salvare la cittadina, con l'aiuto di Shinpei e della madre.\nEstetica e stile.\nTakashi Miike, per visualizzare una vecchia puntata di \"Zebraman\", utilizza una pellicola sgranata in 16 mm, accompagnata da una musica simile a quelle dei vecchi telefilm giapponesi. Inoltre Miike ha chiesto la consulenza di Ichir\u014d Mizuki, celebre cantante e interprete di molte sigle di anime e OVA giapponesi degli anni settanta."}
{"id": "2184776", "revid": "2091899", "url": "https://it.wikipedia.org/wiki?curid=2184776", "title": "Kinvara", "text": "Kinvara o pi\u00f9 raramente Kinvarra (gaelico irlandese: \"Cinn Mhara\", che significa \"capo del mare\"), \u00e8 un porto marittimo situato nella parte meridionale della Contea di Galway, Irlanda, a poca distanza dal Clare. Kinvara \u00e8 anche il nome della parrocchia di cui il villaggio fa parte. \nDeve la sua fama alla sua posizione suggestiva nell'omonima Baia di Kinvara a ridosso del vicino Burren e alla presenza di un particolare maniero appena fuori dall'abitato, il Castello di D\u00fanguaire."}
{"id": "2184777", "revid": "21470008", "url": "https://it.wikipedia.org/wiki?curid=2184777", "title": "Filosofia platonica", "text": ""}
{"id": "2184778", "revid": "21470013", "url": "https://it.wikipedia.org/wiki?curid=2184778", "title": "Pensiero filosofico greco", "text": ""}
{"id": "2184783", "revid": "4175", "url": "https://it.wikipedia.org/wiki?curid=2184783", "title": "CISL FP", "text": "CISL FP (Funzione Pubblica).\nLa CISL FP \u00e8 una Federazione Nazionale appartenente alla Confederazione Sindacale CISL nata nel 1999 a seguito della fusione delle preesistenti Federazioni CISL, la FIST e la FPI.\nLa CISL FP rappresenta e tutela a livello nazionale i lavoratori dei diversi settori della Pubblica Amministrazione e dei Pubblici Servizi.\nDall'attivit\u00e0 dei settori seguiti da questa federazione dipende in gran parte l'efficienza di tutti i servizi al cittadino ed alle imprese, il cui insieme costituisce fra l'altro, il complesso sistema del welfare nazionale, regionale e locale.\nAlla CISL FP aderiscono i lavoratori iscritti alla CISL dei settori Sanit\u00e0 ed assistenza pubblica e privata, Ministeri, Agenzie fiscali, Comuni, Province e Regioni, Polizie locali, Enti pubblici non economici, Terzo settore.\nIscritti.\nLa Cisl FP rappresenta sul territorio nazionale 260.683 iscritti.\nOrgani direttivi.\nAl V\u00b0 Congresso nazionale straordinario, tenutosi a Milano il 18 e 19 ottobre 2017, Maurizio Petriccioli \u00e8 stato eletto Segretario Generale della Cisl Fp. \nCompletano la Segreteria nazionale Luigi Caracausi, Franco Berardi, Marianna Ferruzzi e Angelo Marinelli."}
{"id": "2184784", "revid": "300067", "url": "https://it.wikipedia.org/wiki?curid=2184784", "title": "Vanessa Nygaard", "text": "Carriera.\nAla di 185 cm per 75 kg, ha giocato in WNBA dal 1998 e ha vestito le maglie di New York Liberty, Cleveland Rockers, Portland Fire, Miami Sol, Charlotte Sting, Houston Comets e Los Angeles Sparks. Ha giocato anche in Italia, Germania e Spagna.\nDal 2008 \u00e8 assistente allenatrice in WNBA, prima con le San Antonio Silver Stars e dal 2009 con le Washington Mystics."}
{"id": "2184785", "revid": "104458", "url": "https://it.wikipedia.org/wiki?curid=2184785", "title": "Edoardo Zardini (sciatore)", "text": "Biografia.\nSpecialista dello slalom speciale, Zardini debutt\u00f2 nel Circo bianco il 10 gennaio 1995 disputando una gara FIS a Courmayeur in Italia. Esord\u00ec in Coppa Europa il 9 febbraio 1996 a Sella Nevea (Italia), senza concludere lo slalom gigante in programma, e in Coppa del Mondo il 9 gennaio 2000 a Chamonix in Francia, non concludendo la prima manche dello slalom speciale.\nIl 13 gennaio 2002 a Wengen in Svizzera conquist\u00f2 l'unico podio di carriera in Coppa del Mondo, piazzandosi terzo posto alle spalle del croato Ivica Kosteli\u0107 e dello sloveno Mitja Kunc. Nella stessa stagione partecip\u00f2 ai XIX Giochi olimpici invernali di , sua unica presenza olimpica, senza concludere la prima manche dello slalom speciale.\nL'8 gennaio 2008 a Nauders in Austria conquist\u00f2 il suo unico podio in Coppa Europa (2\u00ba) e concluse l'attivit\u00e0 agonistica il 3 marzo successivo piazzandosi terzo a Pampeago in Italia in slalom speciale, in una gara FIS."}
{"id": "2184787", "revid": "1165513", "url": "https://it.wikipedia.org/wiki?curid=2184787", "title": "Salmiakki", "text": "Salmiakki (in finlandese) o liquirizia salata \u00e8 una variet\u00e0 di caramelle contenente cloruro d'ammonio in aggiunta all'estratto dalla radice di liquirizia, zucchero, amido o gomma arabica.\nIl cloruro di ammonio (o sale di ammonio) ha un gusto piccante che ricorda vagamente il sale da cucina. Anche se alcuni tipi di normale liquirizia possano contenere piccole quantit\u00e0 di cloruro di ammonio, la liquirizia salata pu\u00f2 arrivare a contenere fino all'8%. Il suo gusto salato \u00e8 tipicamente mascherato da un maggiore contenuto di zucchero rispetto alla liquirizia semplice.\nLe caramelle di liquirizia salata sono solitamente nere o marrone molto scuro e la loro consistenza pu\u00f2 variare da molto morbida a molto dura oppure fragile. Altri colori utilizzati sono il bianco ed il grigio. Il nero di carbone pu\u00f2 essere utilizzato come colorante.\nVarianti nazionali.\nLa liquirizia salata \u00e8 molto popolare nei Paesi nordici, come anche nei Paesi Bassi e nei Paesi Baltici. \u00c8 chiamata anche \"salmiakk/saltlakris\" in norvegese, \"salmiakdrop\" in olandese, \"saltlakrids\" in danese, \"s\u0101\u013c\u0101 lakrica\" in lettone, \"salmiak\" o \"saltlakrits\" in svedese e \"saltlakkr\u00eds\" in islandese.\nLa radice comune \"salmiak(k)\" si riferisce all'ingrediente principale, il cloruro di ammonio.\nIn finlandese le caramelle sono chiamate \"salmiakki\", anche se questo termine si pu\u00f2 riferire ad altri prodotti contenenti cloruro di ammonio. Anche i termini \"salmiakkimakeinen\" (caramelle salmiakki) o \"salmiakkilakritsi\" (liquirizia salmiakki) sono talvolta usati. Per riferirsi al cloruro di ammonio si pu\u00f2 usare \"raakasalmiakki\" (\"raaka\" significa grezzo).\nIn Finlandia \"Salmiakki\" era in origine un marchio registrato della Fazer, azienda produttrice di prodotti dolciari, ma divenne rapidamente un sinonimo per prodotti simili. La forma classica dei \"salmiakki\" finlandesi \u00e8 a losanga.\nAltri usi.\nOltre che nelle caramelle di liquirizia, il cloruro di ammonio \u00e8 usato per aromatizzare liquori come vodka e brandy, gelati, bevande alla cola e carne (\"Salmiakkipossu\" \u00e8 la marca di un preparato di carne di maiale aromatizzato al salmiakki)."}
{"id": "2184792", "revid": "63756", "url": "https://it.wikipedia.org/wiki?curid=2184792", "title": "Liquirizia salata", "text": ""}
{"id": "2184795", "revid": "88740", "url": "https://it.wikipedia.org/wiki?curid=2184795", "title": "Tomba di Talpiot", "text": "La tomba di Talpiot (o tomba di Talpiyot) \u00e8 una tomba scavata nella roccia scoperta nel 1980 nel quartiere di Talpiot Est, cinque chilometri a sud della Citt\u00e0 Vecchia di Gerusalemme Est. Conteneva dieci ossari, sei inscritti con epigrafi, incluso uno interpretato come \"Yeshua bar Yehosef\" (\"Jeshua, figlio di Giuseppe\"), sebbene l'iscrizione sia parzialmente illeggibile e la sua traduzione e interpretazione \u00e8 ampiamente contestata.\nLa tomba contiene vari resti umani e diverse incisioni. La scoperta di Talpiot \u00e8 stata documentata nel 1994 nel \"Catalogue of Jewish Ossuaries in the Collections of the State of Israel\" e discussa dai media del Regno Unito nel marzo/aprile 1996. Nello stesso anno un articolo che descriveva il ritrovamento fu pubblicato nel volume 29 di \"Atiqot\", la rivista dell'Autorit\u00e0 israeliana per le antichit\u00e0.\nUn controverso film-documentario, \"La tomba perduta di Ges\u00f9\", \u00e8 stato prodotto nel 2007 dal regista James Cameron e dal giornalista investigativo Simcha Jacobovici, pubblicato insieme a un libro di Jacobovici e Charles Pellegrino intitolato \"La Tomba di Famiglia di Ges\u00f9\". Il libro e il film affermano che la tomba di Talpiot era il luogo di sepoltura di Ges\u00f9 di Nazareth, di sua moglie Maria Maddalena e dei membri della sua famiglia allargata e di molte altre figure del Nuovo Testamento e, per deduzione, che Ges\u00f9 non risorse dai morti come afferma il Nuovo Testamento. Questa conclusione \u00e8 rifiutata dalla stragrande maggioranza degli archeologi, teologi, linguisti e biblisti.\nStoria.\nIl team archeologico che ha scavato la tomba nel 1980 ha determinato che provenisse dal periodo del Secondo Tempio, che dur\u00f2 dal 538 a.C. circa al 70 d.C. Tipica della zona, si presume che una tomba di questo tipo appartenesse a una ricca famiglia ebrea. Circa 900 tombe simili sono state portate alla luce nella stessa area.\nScoperta e scavi.\nLa tomba fu scoperta il 28 marzo 1980 da operai edili che gettavano le basi per un complesso di appartamenti, quando i lavori di demolizione preparatori scoprirono accidentalmente l'ingresso della tomba. Il sito fu visitato il giorno successivo da Amos Kloner, il supervisore dell'area per il Dipartimento israeliano delle antichit\u00e0. Kloner redasse una serie di schizzi preliminari e chiese un permesso affinch\u00e9 Yosef Gath guidasse uno scavo di recupero. Il permesso fu rilasciato luned\u00ec 31 marzo, ma in realt\u00e0 i lavori iniziarono il giorno prima. Sebbene sia stato detto che al team furono concessi solo tre giorni per completare il lavoro, le note di Gath indicano che il lavoro procedette \"in modo intermittente\" fino alla sua conclusione ufficiale l'11 aprile, con la maggior parte del lavoro completata entro i primi due giorni.\nLa costruzione dei condomini \u00e8 stata completata nel 1982. Subito dopo le autorit\u00e0 hanno sigillato l'ingresso per motivi di sicurezza.\nLa tomba, che non \u00e8 aperta al pubblico, si trova in un cortile vicino a Dov Gruner Street, in fondo a una rampa di scale all'angolo tra Olei Hagardom e Avshalom Haviv Street. \u00c8 stata riaperta nel 2005 da Jacobovici, senza il permesso dell'Autorit\u00e0 Israeliana per l'Antiquariato, durante le riprese del suo documentario \"La tomba perduta di Ges\u00f9\", ed \u00e8 stata chiusa immediatamente dopo dagli archeologi.\nNel 2008 Ruth Gath, la vedova dell'archeologo che ha supervisionato lo scavo originale, ha affermato che suo marito tenne segreta la scoperta fino alla met\u00e0 degli anni '90 perch\u00e9 temeva che sarebbe seguita un'ondata di antisemitismo se l'esistenza della tomba fosse stata resa pubblica. Tuttavia, tali affermazioni sono state respinte dalla maggior parte degli studiosi, i quali hanno sottolineato che Joseph Gath era morto ben prima che le iscrizioni nella tomba fossero decifrate e tradotte; peraltro, lo scavo della tomba venne supervisionato da Amos Kloner e non da Gath.\nCaratteristiche.\nLa tomba \u00e8 scavata nella roccia calcarea. All'interno ci sono sei pozzi funerari e due scaffali ad arco dove un corpo poteva essere deposto per la sepoltura. Gli ossari sono stati trovati all'interno di alcuni contenitori.\nArtefatti.\nOssuari.\nAll'interno della tomba sono stati trovati dieci ossari di calcare, sei dei quali recanti epigrafi sebbene solo quattro di essi siano stati riconosciuti come tali sul momento. Il team archeologico che scav\u00f2 la tomba ritenne che gli ossari fossero poco importanti e li consegn\u00f2 al Museo Rockefeller per l'analisi e la conservazione.\nLa tomba potrebbe essere stata multi-generazionale, con diverse generazioni di ossa conservate in ogni ossario, ma non \u00e8 stata tenuta alcuna registrazione specifica del loro contenuto e nessuna analisi sembra essere stata fatta per determinare quanti individui erano rappresentati dalle ossa trovate. Inoltre, tre teschi sono stati trovati sul pavimento della tomba sotto lo strato di riempimento di 0,5 metri e ossa frantumate sono state trovate nel riempimento sull'arcosolia. La dispersione di queste ossa sotto il riempimento indicava che la tomba era stata disturbata nell'antichit\u00e0. Alla fine tutte le ossa furono consegnate alle autorit\u00e0 religiose per la sepoltura.\nSimboli.\nUn motivo a forma di gallone, con un cerchio, \u00e8 visibile sopra l'ingresso della tomba.\nControversie.\nIn un controverso film intitolato \"La tomba perduta di Ges\u00f9\", il regista James Cameron ed il giornalista Simcha Jacobovici affermano che la Tomba di Talbiot sarebbe la tomba di Ges\u00f9, dei suoi fratelli, di sua moglie Maria Maddalena del loro figlio Giuda. La tesi di Cameron e Jacobovici era collegata al fatto che su uno degli ossuari sembrava comparire il nome di un certo \"Yeshua bar Yehosef\" (\"Ges\u00f9, figlio di Giuseppe\") e di un certo Yehuda bar Yeshua (\"Giuda, figlio di Ges\u00f9\"). \nTale ipotesi \u00e8 stata rigettata dalla stragrande maggioranza di archeologi, biblisti e studiosi del Medio Oriente, che hanno fatto notare come i nomi citati negli ossari sono estremamente comuni nella Giudea di quel tempo e come, in ogni caso, non sia neppure possibile affermare con sicurezza cosa ci sia effettivamente scritto sugli ossari. L'archeologo Amos Kloner, che supervision\u00f2 la scoperta, ha liquidato il film come \"un'assurdit\u00e0\" . In un'intervista a \"The Washington Post\", l'archeologo William G. Dever ha affermato:\"Conosco questi ossari da molti anni e cos\u00ec tanti altri archeologi, e nessuno di noi ha pensato che fossero nulla di speciale, perch\u00e9 questi sono nomi ebraici piuttosto comuni di quel periodo. \u00c8 una trovata pubblicitaria, che render\u00e0 queste persone molto ricche e sconvolger\u00e0 milioni di persone innocenti perch\u00e9 incapaci separare i fatti dalla finzione. Non sono un cristiano, n\u00e9 un credente, ma \u00e8 vergognoso il modo distorto in cui la cosa \u00e8 stata presentata.L'archeologa e biblista Jodi Magness ha fatto notare come Ges\u00f9 provenisse da una famiglia povera, che non poteva permettersi una tomba di quelle dimensioni e che, anche qualora avesse potuto permettersela, essa si sarebbe trovata a Nazareth (dove Ges\u00f9 abitava), non certo a Gerusalemme. Ha anche sottolineato come i nomi sugli ossari di Talpiyot indicano che la tomba apparteneva a una famiglia della Giudea, dove le persone erano conosciute con il loro nome di battesimo e il nome del padre. In quanto galileo, Ges\u00f9 sarebbe stato conosciuto invece con il luogo di appartenenza, ovvero come \"Ges\u00f9 il Nazareno\" e non \"Ges\u00f9, figlio di Giuseppe\".\nL'archeologo Lawrence Stager, professore di archeologia di Israele ad Harvard, ha detto che il documentario \"sfrutta la tendenza che ha preso piede con la pubblicazione de \"Il codice da Vinci\". Il problema \u00e8 che ci sono cos\u00ec tante persone biblicamente illetterate nel mondo, che non sapranno identificare questo lavoro per quello che \u00e8, ovvero pseudo-scienza\".\nUn dibattito sul tema si \u00e8 tenuto al Seminario Teologico di Princeton, dove la maggioranza dei partecipanti ha rigettato la possibilit\u00e0 che la Tomba di Talpiot sia collegabile con Ges\u00f9 di Nazaret, sottolineando come il nome \"Mariamne\" (se di tale nome si tratta) non \u00e8 collegabile in alcun modo a Maria Maddalena, che nessuna tradizione cristiana parli di un matrimonio tra Ges\u00f9 e la Maddalena e di un loro figlio chiamato Giuda, che le teorie di Jacobovici contraddicono le Lettere di Paolo ed il Vangelo di Marco (i pi\u00f9 antichi testi della cristianit\u00e0), che una tomba riportante la scritta \"Ges\u00f9, figlio di Giuseppe\" \u00e8 stata trovata anche in un'altra zona di Gerusalemme e che nessuna tradizione cristiana parli di una tomba di Ges\u00f9 in questa zona di Gerusalemme.\nAl termine del simposio, lo studioso G\u00e9za Vermes (esperto nello studio del Ges\u00f9 storico) ha definito le teorie di Jacobovici \"inconsistenti e, in generale, insignificanti\", aggiungendo che \"Le prove finora avanzate sono ben lontane dal dimostrare che la tomba di Talpiot sia, o addirittura potrebbe essere, la tomba della famiglia di Ges\u00f9 di Nazaret. L'identificazione dell'ossario di Mariamne con quello di Maria Maddalena dei Vangeli non ha alcun supporto e senza di esso l'argomento crolla. Con poche eccezioni, la grande maggioranza degli studiosi riuniti considera la teoria secondo cui gli ossari di Talpiot contengano i resti di Ges\u00f9 di Nazareth e della sua famiglia del tutto improbabile. A mio parere, la questione \u00e8, e in assenza di nuove prove sostanziali, dovrebbe rimanere chiusa \".\nIn un articolo per il sito della CNN, Joel S. Baden e Candida Moss hanno entrambi respinto la tesi di Jacobovici, affermando che \"le prove mancano e la storia non ha nessun senso\". Nello stesso periodo, in un dibattito per \"The Dallas Morning News\", il biblista evangelico Darrell L. Block ed il suo collega ateo Bart D. Ehrman hanno entrambi concluso che la Tomba di Talpiot non pu\u00f2 essere collegata al Ges\u00f9 storico.\nJerome Murphy O'Connor, archeologo della \"\u00c9cole biblique et arch\u00e9ologique fran\u00e7aise de J\u00e9rusalem\"\",\" ha definito il film \"una trovata pubblicitaria a cui nessuno studioso darebbe mai credito\"\nIn un'intervista a \"Il Giornale\", l'archeologo Michele Piccirillo ha definito le teorie del film di Cameron e Jacobovici come \"delle baggianate\", sottolineando come attribuire questa tomba a Ges\u00f9 di Nazareth \"sarebbe come scavare in un cimitero italiano e credere di aver trovato il corpo di Mussolini perch\u00e9 su una tomba si \u00e8 trovato il nome Benito.\"\nL'archeologo e teologo polacco Les\u0142aw Daniel Chrupca\u0142a, in un'intervista ad \"Avvenire\", ha definito le idee di Jacobovici \"fanta-archeologia\"."}
{"id": "2184799", "revid": "599013", "url": "https://it.wikipedia.org/wiki?curid=2184799", "title": "Ibrahim Krehi\u0107", "text": "Carriera.\n\u00c8 stato il commissario tecnico della Nazionale bosniaca agli Europei di Germania 1993."}
{"id": "2184808", "revid": "6923", "url": "https://it.wikipedia.org/wiki?curid=2184808", "title": "Caccia con il felino", "text": "La caccia con il felino \u00e8 un'attivit\u00e0 venatoria basata sull'impiego di felini come il ghepardo o il leopardo."}
{"id": "2184814", "revid": "1223511", "url": "https://it.wikipedia.org/wiki?curid=2184814", "title": "Thomas Gresham", "text": "Biografia.\nDiscendente da un'antica famiglia originaria di Norfolk, Gresham fu uno dei quattro figli di Sir Richard Gresham, un influente mercante di Londra, che fu anche Lord Mayor e che per i suoi servigi a Enrico VIII, nella negoziazione di prestiti con altri mercanti esteri, ricevette l'onore del cavalierato. Nonostante il padre volesse che Thomas continuasse la sua professione, decise di mandarlo a studiare preso l'Universit\u00e0 di Cambridge, anche se non si conosce per quanto tempo l'abbia frequentata. Prima o dopo questo periodo di studi, divenne apprendista presso su zio \"Sir John Gresham\", anche lui mercante, che fond\u00f2 la Gresham's School a Holt nel 1555. Esistono fonti che documentano il fatto che egli rimase con suo zio per circa otto anni.\nNel 1543 la \"Worshipful Company of Mercers\" ammise il ventiquattrenne Thomas come socio effettivo e quello stesso anno egli si rec\u00f2 nei Paesi Bassi, dove, o per suo conto o per incarico del padre o dello zio, oper\u00f2 come commerciante ed agente del Re Enrico VIII. Nel 1544 spos\u00f2 Anne Fernley, la vedova di William Read, un mercante di Londra, ma egli continu\u00f2 a risiedere principalmente ad Anversa, oggi citt\u00e0 del Belgio, dove realizz\u00f2 i suoi affari.\nQuando nel 1551, i cattivi affari condotti da Sir William Dansell, mercante del re nei Paesi Bassi, avevano fatto precipitare il governo in una grave crisi finanziaria, le autorit\u00e0 chiesero a Gresham dei consigli sul come uscire da quella difficile situazione. Ascoltati i suoi suggerimenti decisero di affidargli la gestione delle finanze del Regno. Egli chiese l'adozione di alcuni metodi ingegnosi ma poco ortodossi per far salire il valore della sterlina alla borsa di Anversa, e questo fatto ebbe talmente successo che re Edoardo VI estinse tutti i suoi debiti in pochi anni. Il governo segu\u00ec i consigli di Gresham per tutte le questioni finanziarie e lo invi\u00f2 spesso in delicate missioni diplomatiche. Egli non era pagato per i suoi servizi alla Corona ma veniva ricompensato con la concessione di terre, che negli ultimi anni raggiunsero il valore di circa 400 sterline d'oro per anno.\nCon la salita al trono della regina Maria I d'Inghilterra nel 1553, Gresham cadde in disgrazia per un breve periodo di tempo, e venne sostituito da William Dauntsey. Ma poich\u00e9 l'attivit\u00e0 di Dauntsey non ebbe grande successo, Gresham fu prontamente richiamato. Il suo grande zelo nel servire la regina ed i risultati ottenuti con la sua opera di negoziazione di prestiti e di valorizzare gli investimenti finanziari, oltre al compenso di 20 scellini al giorno gli valsero la concessione di beni della chiesa elargitegli in misura di circa 200 sterline l'anno per tutta la durata del regno della regina Maria (1553 - 1558). Sotto il regno della regina Elisabetta I (1558 - 1603), oltre al suo incarico di agente della Corona, divenne temporaneamente ambasciatore presso la corte del duca di Parma, ricevendo il cavalierato nel 1559 prima del termine della sua missione. I tempi difficili che precedettero la Guerra degli ottant'anni lo obbligarono a lasciare Anversa il 10 marzo 1567. Nonostante abbia poi passato gli ultimi anni della sua vita a Londra, egli continu\u00f2 i suoi affari come mercante ed agente del governo come in passato. Nel corso della sua vita riusc\u00ec con la sua attivit\u00e0 a diventare uno degli uomini pi\u00f9 ricchi d'Inghilterra.\nFondazione del Royal Exchange.\nNel 1565 Gresham propose alle Corporazioni di Londra, la costruzione a proprie spese di una borsa per la trattazione dei commerci. Essa divenne poi il Royal Exchange, realizzato sul modello della borsa di Anversa, a condizione che venisse messo a disposizione un terreno sul quale costruire l'edificio. Con questa proposta sembra aver avuto un occhio di riguardo verso i propri interessi oltre che verso gli affari dei mercanti. Infatti, con la rendita di 700 sterline annue, ottenuta nel primo anno di attivit\u00e0, riusc\u00ec ampiamente a coprire le spese della costruzione, affittando il primo piano dello stabile.\nGresham mor\u00ec all'improvviso, in apparenza per un colpo apoplettico, il 21 novembre 1579."}
{"id": "2184827", "revid": "125805291", "url": "https://it.wikipedia.org/wiki?curid=2184827", "title": "Core 'ngrato", "text": "Core 'ngrato \u00e8 una canzone classica napoletana, il cui testo fu scritto nel 1911 dall'emigrato calabrese Riccardo Cordiferro, pseudonimo di Alessandro Sisca, nato a San Pietro in Guarano (CS) (dove il padre, Francesco Sisca, era impiegato presso il Municipio), trasferitosi per terminare gli studi a Napoli, citt\u00e0 d'origine della madre Emilia Cristarelli, e successivamente emigrato a New York. \nLa musica della canzone \u00e8 invece opera di Salvatore Cardillo.\nInizialmente nessuno dei due aveva il sentore che la canzone sarebbe stato un grande successo, anzi Cardillo la considerava una \u00ab\"porcheriola\"\u00bb. Sbarcata a Napoli, \"Core 'ngrato\" ebbe invece una grande presa sul pubblico e divenne la prima canzone napoletana di successo proveniente dagli Stati Uniti. \u00c8 stata interpretata, tra gli altri, da Enrico Caruso, Mario Del Monaco, Giuseppe Di Stefano, Franco Corelli, Beniamino Gigli, Tito Schipa, Giuseppe Giacomini, Luciano Pavarotti, Pl\u00e1cido Domingo, Jos\u00e9 Carreras, Francesco Anile, Carlo Buti, Luciano Tajoli, Claudio Villa, Roberto Murolo, Renata Tebaldi, Mina, Vinicio Capossela e Il Volo\nTesto.\nCome per altre canzoni classiche napoletane, \"Core 'ngrato\" \u00e8 dedicata al tema dell'amore non corrisposto o deluso. In particolare il testo \u00e8 dedicato ad una non meglio identificata Caterina (Catar\u00ec), nel momento dell'abbandono del poeta da parte di quest'ultima. In un crescendo di disperazione, vengono narrate tutte le fasi della fine dell'amore, dalle prime \"parole amare\" che suscitano nel poeta un doloroso stupore; al momento della comprensione della straziante rottura \"cosa vogliono dire/questi discorsi che mi danno gli spasimi\"; a quello, iterato nel ritornello, dell'appello al \"cuore ingrato\" cui il poeta aveva affidato la propria vita, ed alla rapida dimenticanza di quest'ultimo; a quello, posteriore all'abbandono, della ricerca del conforto nella religione.\nCuriosit\u00e0.\nIl brano si ispira alle vicende sentimentali tra Enrico Caruso e Ada Giachetti.\nLa registrazione di Enrico Caruso del 1911, rispetto al testo conosciuto o per lo meno cosi come ci \u00e8 stato tramandato, presenta nella seconda parte del brano, una differenza sostanziale in alcune frasi tanto da chiedersi quale sia effettivamente la versione e il testo originale."}
{"id": "2184829", "revid": "767487", "url": "https://it.wikipedia.org/wiki?curid=2184829", "title": "Pubbliredazionale", "text": "Il pubbliredazionale, o articolo pubbliredazionale, \u00e8 un'informazione pubblicitaria impaginata e redatta similarmente ad un normale articolo di giornale.\nData la possibilit\u00e0 di confusione tra un normale articolo ed il pubbliredazionale, la legge prevede che venga dichiarato esplicitamente come pubblicit\u00e0, attraverso l'apposizione, sopra il titolo, della scritta \"informazione pubblicitaria\".\nIl termine pubbliredazionale viene spesso utilizzato, in forma dispregiativa, per indicare gli articoli redazionali il cui contenuto risulti essere palesemente promozionale a favore del personaggio o dell'azienda trattati nel testo.\nTipi.\nI pubbliredazionali possono essere classificati in tre tipi:\nPubblicazioni.\nI pubbliredazionali differiscono dagli annunci tradizionali in quanto sono progettati per assomigliare agli articoli che compaiono nella pubblicazione. La maggior parte delle pubblicazioni non accetter\u00e0 annunci che assomigliano esattamente alle storie del giornale o della rivista in cui appaiono. Le differenze possono essere sottili e le dichiarazioni di non responsabilit\u00e0, come la parola \"pubblicit\u00e0\", possono o non possono apparire. A volte vengono utilizzati termini che descrivono l'annuncio pubblicitario come \"funzione promozionale speciale\" o \"sezione pubblicitaria speciale\". Il tono dei pubbliredazionali \u00e8 solitamente pi\u00f9 vicino a quello di un comunicato stampa che a quello di una notizia oggettiva.\nI pubbliredazionali possono anche essere stampati e presentati come un'intera sezione di giornale, inseriti nello stesso modo all'interno di un giornale come volantini del negozio, sezioni di fumetti e altri contenuti non editoriali. Queste sezioni vengono solitamente stampate su un tipo pi\u00f9 piccolo di foglio largo e carta da giornale diversa rispetto alla carta effettiva, insieme a diversi tipi di carattere e layout di colonna. Molti giornali e riviste assegneranno a scrittori del personale o liberi professionisti la scrittura di pubbliredazionali, di solito senza un credito di firma. Una delle principali differenze tra l'editoriale regolare e quello pubblicitario \u00e8 che i clienti di solito hanno l'approvazione del contenuto dei pubbliredazionali, un lusso che di solito non viene fornito con l'editoriale regolare.\nUna pratica correlata \u00e8 la creazione di materiale che assomiglia ai media tradizionali (ad esempio un giornale o una rivista) ma che \u00e8 effettivamente creato da un'azienda per commercializzare i suoi prodotti. Un esempio noto sono le riviste di bordo delle compagnie aeree, che possono contenere rapporti sulle destinazioni di viaggio verso cui vola la compagnia aerea.\nNel 1996, una societ\u00e0 con sede nel Regno Unito chiamata Parkway Publishing ha iniziato a pubblicare pubbliredazionali pubblicitari. Parkway ha iniziato ad arruolare clienti e ha creato PRPro per funzionare come PR tramite pubblicit\u00e0 con grande successo. L'industria artigianale \u00e8 ora ampiamente utilizzata e considerata di grande successo. Sheldon Schorr, il presidente di Parkway, era un leader nella creazione di pubbliredazionali e inseriva centinaia all'anno in decine di periodici, in particolare riviste, utilizzando citazioni, riferimenti di marchi e miglioramenti commerciali, \"intesi a completare passivamente e passivamente il marchio di un'azienda o di persone. pi\u00f9 conveniente di qualsiasi altra forma di contenuto editoriale con un successo molto maggiore di un comunicato stampa \". Storicamente, i pubbliredazionali erano meno malvisti e i giornali avrebbero persino \"mostrato come la pubblicit\u00e0 sulle riviste sta servendo il pubblico\".\nTelevisione.\nI pubbliredazionali in televisione sono pi\u00f9 lunghi dei tipici annunci televisivi. Di solito vengono riprodotti su canali via cavo e satellitari, che sono meno costosi della televisione trasmessa. Possono includere una trama o una trama per aumentare il valore dell'intrattenimento per gli spettatori e quindi mantenere la loro attenzione pi\u00f9 a lungo.\nI programmi diurni con discorsi leggeri progettati per attirare principalmente un pubblico femminile utilizzano spesso segmenti pubblicitari che presentano presentazioni di prodotti, servizi e pacchetti da parte delle aziende. Un rappresentante di un'azienda discuter\u00e0 con un ospite regolare, oltre a fare forse un'offerta speciale per gli spettatori.\nAustralia.\nIn Australia, i programmi diurni con discorsi leggeri e pubblicit\u00e0 sono stati nei palinsesti televisivi dalla fine degli anni '60. Uno dei primi \u00e8 stato \"Good Morning Melbourne\" con Roy Hampson e Annette Allison, iniziato nel 1967 seguito da \"Good Morning Sydney\" nel 1978, condotto da Maureen Duvall. Nine Network ha prodotto spettacoli simili come \"In Sydney Today\" e \"In Melbourne Today\", poi fusi in \"Ernie e Denise\" nel 1994. Sono stati seguiti da un programma nazionale iniziato nel 1992 su Network Ten chiamato Good Morning Australia (ex The Morning Show) con Bert Newton. Questo successo di quello spettacolo ha spinto il Nine Networklanciare un programma in competizione nel 2002 presentato da Kerri-Anne Kennerley intitolato \"Mornings with Kerri-Anne\", successivamente abbreviato in \"Kerri-Anne\". The Seven Network ha seguito l'esempio con uno spettacolo con Denise Drysdale chiamato \"Denise\" prima del debutto di \"The Morning Show\" nel 2007. Network Ten aveva \"9am con David e Kim\" dal 2006, che \u00e8 stato sostituito da \"The Circle\" nel 2010. Nel novembre 2011, Nine Network ha cancellato Kerri Anne, che \u00e8 stato sostituito da un nuovo programma intitolato \"Mornings\", presentato in anteprima nel 2012 da Sonia Kruger e David Campbell. Successivamente \u00e8 stato rinominato come Today Extrail che significa che lo spettacolo era pi\u00f9 vicino al telegiornale della colazione di Nine Today. Questi programmi presentano un formato di spettacolo diurno tradizionale di segmenti di conversazione leggera, salute, bellezza, moda e ricette insieme a segmenti pubblicitari sparsi per tutto lo spettacolo. I pubbliredazionali sono generalmente ospitati da host pubblicitari regolari che interagiscono con i rappresentanti aziendali. I conduttori principali dello spettacolo di solito non interagiscono con gli ospiti della pubblicit\u00e0 o con i rappresentanti delle imprese. I pubbliredazionali sono regolati dal Codice di condotta dell'industria televisiva commerciale, che \u00e8 stato registrato dall'Australian Broadcasting Authority.\nIndia.\nIn India, il nesso tra societ\u00e0 di televisione via cavo, giornali popolari e partiti politici \u00e8 venuto in primo piano in un documentario del 2011 realizzato da Prasar Bharati che ha rivelato che la propriet\u00e0 di sette delle dieci pi\u00f9 grandi societ\u00e0 di media in India era collegata a qualche partito politico. A ci\u00f2 \u00e8 stato dato ulteriore credito ai rapporti sulle notizie a pagamento apparse nel 2015-18 su giornali e canali indiani selezionati che collegavano gli oscuri legami tra i due maggiori partiti politici BJP e il Congresso, denaro nero e pagamenti effettuati ai canali dei media per dipingerli sotto una luce migliore. Nel 2018 un'operazione di puntura soprannominata \"Cobrabost 136\" da Cobrapost, un'agenzia di giornalismo investigativo indiano ha mostrato video di incontri tenuti con le 15 pi\u00f9 grandi societ\u00e0 di media, che hanno accettato di pubblicare/trasmettere informazioni fuorvianti e motivate a livello comunitario e politico come campagna in cambio di pagamenti, instradate attraverso societ\u00e0 pubblicitarie e di PR.\nStati Uniti.\nNegli Stati Uniti, la televisione diurna prodotta localmente \u00e8 cresciuta a met\u00e0 degli anni 2000 quando le stazioni televisive locali (in particolare quelle con la NBC e Fox Networks, dove la NBC ha rinunciato alla maggior parte del tempo di programmazione) hanno visto l'ora della rete nelle mattine dei giorni feriali dopo le 9 del mattino tornate al controllo locale e ha visto nuovi talk show nazionali fallire o non attirare il giusto gruppo demografico in una fascia oraria. A cominciare da \"Daytime\" sulla stazione Media General WFLA-TV a Tampa, Florida all'inizio degli anni 2000, un nuovo formato che presentava la struttura di uno spettacolo diurno tradizionale prodotto localmente con il solito formato di discorsi chiari, funzioni sulla salute, consigli di bellezza e segmenti di ricette che era popolare fino all'inizio degli anni '90 (quando l'espansione dei telegiornali divenne molto forma di entrate meno costosa e pi\u00f9 affidabile). Alcuni di questi spettacoli, come ad esempio WKBW-TV 's \"AM Buffalo\" a Buffalo, New York, senza soluzione di continuit\u00e0 ha fatto il passaggio da uno spettacolo tradizionale discorso locale per un programma pagato con poco preavviso.\nQuesto tipo di programma di solito prevede discorsi chiari progettati per attirare principalmente un pubblico femminile, e quindi la presentazione di prodotti, servizi e pacchetti da parte delle imprese locali; per esempio un sistema di impermeabilizzazione del seminterrato potrebbe essere discusso dal rappresentante di un'azienda in quell'attivit\u00e0 con i padroni di casa, insieme a forse un'offerta speciale per i telespettatori. Come in Australia, per evitare problemi di conflitto di interessi con le loro controparti redazioni locali, gli host dei pubbliredazionali non hanno comunicazioni con quelle personalit\u00e0 nel reparto notizie in diretta, n\u00e9 menzionano notizie dell'ultima ora o eseguono un passaggio di consegne al redazione per ulteriori dettagli.\nNei giornali statunitensi, ad esempio, ExxonMobil ha acquistato un inserzionista posizionato accanto alla pagina editoriale del \"New York Times\" ogni gioved\u00ec tra il 1972 e il 2001.\nRadio.\nAlla radio, i pubbliredazionali possono includere discussioni tra un annunciatore o un DJ e il rappresentante di un'azienda. La discussione pu\u00f2 contenere testimonianze dei clienti o l'approvazione personale dell'annunciatore. I prodotti presentati possono spaziare da fornitori di telefoni cellulari/via cavo/satellitari, assicurazioni, finanziamenti, assistenza auto, agenzie di viaggio e prossimi concerti o uscite musicali.\nAustralia.\nIl \"cash for comment affair\" \u00e8 stato uno scandalo australiano scoppiato nel 1999, riguardante la pubblicit\u00e0 a pagamento in radio che \u00e8 stata presentata al pubblico in modo tale da suonare come un commento editoriale.\nQuestioni legali.\nNel Regno Unito, la Advertising Standards Authority richiede che i pubbliredazionali siano chiaramente contrassegnati come tali. In un caso, il quotidiano scozzese \"The Herald\"ha pubblicato un servizio intitolato \"Professional Brief\" che era stato presentato dai contabili francesi Duncan Chartered Accountants con sede a Glasgow. Secondo una denuncia, non indicava chiaramente che si trattava di una pubblicit\u00e0 a pagamento. Il giornale ha sostenuto che, poich\u00e9 si trattava di una \"colonna sponsorizzata\" ed \u00e8 stato indicato che le opinioni espresse erano quelle dell'autore, non doveva riferirsi ad essa come una pubblicit\u00e0. L'ASA ha risposto che, poich\u00e9 il pagamento \u00e8 stato dato in cambio della pubblicazione delle colonne e poich\u00e9 il contenuto \u00e8 stato fornito dagli operatori di marketing piuttosto che dal giornale, hanno preso in considerazione le pubblicit\u00e0 delle colonne e hanno richiesto che indicassero altrettanto.\nPer le riviste negli Stati Uniti spedite al tasso di pubblicazione, il servizio postale ha regolamenti su come contrassegnare editoriali e pubblicitari. Il \"Domestic Mail Manual\" afferma che ai sensi della 18 USC 1734, \"se viene pagato, accettato o promesso un corrispettivo di valore per la pubblicazione di qualsiasi editoriale o altro materiale di lettura in una pubblicazione di periodici, tale argomento deve essere chiaramente contrassegnato come\" pubblicit\u00e0 \"dall'editore. Quando un singolo un articolo di editoria a pagamento o altro materiale di lettura occupa pi\u00f9 di una pagina, \u00e8 sufficiente contrassegnare \"pubblicit\u00e0\" nella prima pagina. La parola \"pubblicit\u00e0\" pu\u00f2 essere inclusa in una dichiarazione che spiega perch\u00e9 il materiale \u00e8 contrassegnato come \"pubblicit\u00e0\". Tale affermazione deve essere ben visibile sulla prima pagina del materiale e la parola \"pubblicit\u00e0\" nella dichiarazione deve essere in grassetto o in corsivo o comunque enfatizzata in modo che possa essere chiaramente vista. I redattori o gli editori che stampano tale materiale senza contrassegnarlo chiaramente come \"pubblicit\u00e0\" sono soggetti a una multa non superiore a 500 dollari\"."}
{"id": "2184832", "revid": "247222", "url": "https://it.wikipedia.org/wiki?curid=2184832", "title": "Core 'ngrato (disambigua)", "text": ""}
{"id": "2184835", "revid": "287204", "url": "https://it.wikipedia.org/wiki?curid=2184835", "title": "Quaranta (disambigua)", "text": ""}
{"id": "2184852", "revid": "1305772", "url": "https://it.wikipedia.org/wiki?curid=2184852", "title": "Sant'Urbano", "text": ""}
{"id": "2184862", "revid": "1971044", "url": "https://it.wikipedia.org/wiki?curid=2184862", "title": "Benito P\u00e9rez Brito", "text": "Primi anni di carriera.\nP\u00e9rez si arruol\u00f2 nell'esercito nel 1762, come cadetto del Reggimento di Navarra. Fece carriera fino a raggiungere il grado di maresciallo di campo. Ricopr\u00ec numerose cariche nelle Americhe, tra cui luogotenente del re a Porto Rico ed a L'Avana. In seguito fu nominato capitano generale ed intendente dello Yucat\u00e1n, ruolo che ricopr\u00ec dal 1800 al 1811.\nVicer\u00e9 della Nuova Granada.\nNell'agosto del 1810 fu nominato vicer\u00e9 della Nuova Granada per sostituire Francisco Javier Venegas. Fece tappa a M\u00e9rida e L'Avana per assoldare gli uomini necessari per la riconquista di Cartagena, finita in mano dei ribelli. Spost\u00f2 la capitale a Portobelo, Panama, dato che anche la precedente capitale, Bogot\u00e1, era in mano nemica. Giunse a Portobelo il 19 febbraio 1812, senza cercare altri rinforzi.\nStabil\u00ec l\"Audiencia\" di Bogot\u00e1 a Panama (21 febbraio 1812). Il 21 marzo fu incoronato ufficialmente vicer\u00e9. Come prima azione tent\u00f2 di aiutare i fedeli alla corona di Santa Marta.\nP\u00e9rez rassegn\u00f2 le dimissioni nel novembre del 1812, su pressione del governo spagnolo di Cadice. Mor\u00ec a Panama il 3 agosto 1813. Quattro giorni dopo il rivoluzionario Sim\u00f3n Bol\u00edvar fece la sua entrata trionfale a Caracas, sua citt\u00e0 nativa, ristabilendo la repubblica venezuelana."}
{"id": "2184863", "revid": "287204", "url": "https://it.wikipedia.org/wiki?curid=2184863", "title": "Benito Perez Brito", "text": ""}
{"id": "2184864", "revid": "363629", "url": "https://it.wikipedia.org/wiki?curid=2184864", "title": "Golden age (fumetti)", "text": "La Golden Age (\"et\u00e0 dell'oro\") nella storia dei fumetti statunitensi \u00e8 un periodo durato indicativamente dagli anni trenta fino ai primissimi anni cinquanta. Durante tale periodo i fumetti godettero di un incremento di popolarit\u00e0, venne creato e definito l'archetipo del supereroe e molti dei supereroi pi\u00f9 famosi fecero il loro debutto.\nIl periodo fece divenire il fumetto una forma d'arte principale, e defin\u00ec il vocabolario artistico del medium e le convenzioni creative per mano della sua prima generazione di autori, disegnatori ed editori.\nStoria.\nGli appassionati di fumetti e gli storici sono concordi nel far iniziare la \"Golden Age\" non dopo il 1938 con il debutto di Superman in \"Action Comics\" n.1, pubblicato dalla DC Comics. Alcuni fanno risalire l'inizio ad eventi precedenti avvenuti negli anni trenta: la pubblicazione regolare della Overstreet Comic Book Price Guide \"The Golden Age Quarterly\" mette in lista fumetti dal 1933 in poi (nel 1933 ci fu la pubblicazione del primo fumetto delle dimensioni che in seguito avrebbero definito lo standard); alcuni storici, compreso Roger Sabin (in \"Comics, Comix and Graphic Novels: a History of Comic Art\"), datano l'inizio con la pubblicazione dei primi fumetti che presentavano storie interamente originali invece di ristampe delle strisce a fumetti tratte dai quotidiani (1935), da parte della societ\u00e0 che sarebbe poi divenuta la DC Comics. Tuttavia, Superman, il primo supereroe dei fumetti, era cos\u00ec famoso che presto i supereroi dominarono le pagine dei fumetti: questi caratterizzarono la Golden Age. Tra l'inizio del 1939 e la fine del 1941, la DC e la sua societ\u00e0 \"sorella\" All-American Comics crearono supereroi tuttora famosi come Batman e Robin, Wonder Woman, Flash, Lanterna Verde, Atomo, Hawkman ed Aquaman, mentre la Timely Comics, il predecessore degli anni quaranta della Marvel Comics, mise in commercio fumetti con protagonisti, tra gli altri, la Torcia Umana originale, Namor e Capitan America.\nNonostante i personaggi della DC e della Timely siano oggi pi\u00f9 noti, negli anni quaranta il supereroe che vendeva di pi\u00f9 potrebbe essere stato Capitan Marvel della Fawcett Comics. Secondo l'articolo \"Thunderstruck\" di Ben Morse uscito su \"Wizard\" n.179 (settembre 2006): \"Dalla met\u00e0 degli anni quaranta, \"Captain Marvel Adventures\" della Fawcett Comics, con protagonista l'originale eroe che gridava \"Shazam!\", vendette circa 1.4 milioni di copie per numero, rendendolo il fumetto pi\u00f9 comprato negli Stati Uniti. Le vendite di Captain Marvel superarono di molto quelle simili della serie di Superman e di \"Action Comics\"\".\nAnche Plastic Man della Quality Comics e il detective mascherato e senza superpoteri The Spirit (creato dal cartoonist Will Eisner e che venne pubblicato originariamente come inserto di un giornale ma poi ristampato in forma di fumetto), furono estremamente popolari. \nI fumetti, specialmente quelli supereroistici, guadagnarono un'immensa popolarit\u00e0 durante la seconda guerra mondiale per diversi motivi: il loro formato di stampa, la loro economicit\u00e0 e per le storie semplici che narravano del bene che trionfava sul male. Gli editori di fumetti statunitensi misero i loro eroi in lotta contro le potenze dell'Asse: copertine raffiguranti supereroi che prendevano a pugni il leader nazista Adolf Hitler o che lottavano contro soldati giapponesi sono diventate icone di questo periodo. Tra i capisaldi di queste pubblicazioni, il periodico Air Fighters e il suo personaggio di punta: Airboy\nSebbene la creazione della figura del supereroe sia stato il contributo pi\u00f9 importante della Golden Age alla cultura popolare, comparvero nelle edicole molti altri generi di fumetti insieme a Superman e Capitan America. Durante la Golden Age vennero creati molti fumetti di animali divertenti, western, romantici e ambientati nella giungla. \"The Steranko History of Comics 2\" nota che furono i personaggi non-supereroistici della Dell Comics \u2014 in particolare fumetti con personaggi dell'animazione di Walt Disney \u2014 che vendettero di pi\u00f9 di tutti i superuomini. I fumetti della Dell, che avevano come protagonisti personaggi tratti da film o da libri come Topolino, Paperino, Roy Rogers e Tarzan, potevano vantare la circolazione di oltre un milione di copie ogni mese. Un'altra creazione importante e duratura durante la Golden Age fu il cast non-supereroistico di personaggi della Archie Comics.\nFine del periodo.\nGli appassionati sono discordi sul segnare la fine della Golden Age. Alcuni eventi considerati come punti di demarcazione sono:\nTalenti della Golden Age.\nQuesta \u00e8 una lista di persone che sono state coinvolte nella creazione di molti personaggi che tutt'oggi sono molto noti."}
{"id": "2184866", "revid": "599013", "url": "https://it.wikipedia.org/wiki?curid=2184866", "title": "Elnardo Webster", "text": "Carriera.\nUscito dal Saint Peter's College, nel 1969 \u00e8 stato scelto al draft NBA (undicesima scelta del quarto turno) e a quello ABA rispettivamente dai New York Knicks e dai Denver Rockets, ma \u00e8 andato a giocare in Italia. Nel 1969-70 \u00e8 stato il miglior marcatore del campionato italiano, segnando 593 punti con la Spl\u00fcgen Brau Gorizia.\nIn seguito, ha disputato una stagione nella \"American Basketball Association\" con i Memphis Pros e i New York Nets, nel 1971-72."}
{"id": "2184872", "revid": "22356", "url": "https://it.wikipedia.org/wiki?curid=2184872", "title": "Physornis fortis", "text": "Physornis fortis (Ameghino, 1894) \u00e8 l'unica specie del genere monospecifico estinto di grandi uccelli predatori non volatori Physornis (Ameghino, 1894). I fossili di \"P. fortis\" risalgono al Medio - Tardo Oligocene della Provincia di Santa Cruz, Argentina."}
{"id": "2184873", "revid": "122784062", "url": "https://it.wikipedia.org/wiki?curid=2184873", "title": "Herleva", "text": "Origine.\nArletta era di umili origini; secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", Herleva o Herlotta, era la figlia di Fulberto o Herberto, un cameriere del duca (\"Herleva Fulberti cubicularii ducis filia\") e della moglie Duda o Duwa, come ci conferma la \"Chronica Albrici Monachi Trium Fontium\". Di entrambi i genitori non si conoscono i nomi degli ascendenti; secondo lo storico britannico, William John Corbett, professore a Cambridge era la figlia del conciatore Fulberto di Falaise, che secondo la professoressa britannica, Elisabeth M. C. van Houts pare fosse preparatore di salme o come lo chiameremmo al giorno d'oggi, \u00abimpresario di pompe funebri\u00bb. Herleva fu la madre di Guglielmo, duca di Normandia e re d'Inghilterra, che pass\u00f2 alla storia con il soprannome di \"Conquistatore\".\nBiografia.\nLa giovinezza.\nNata forse in Normandia, ma molto pi\u00f9 probabilmente, a Florennes, vicino a Namur, come ci conferma la \"Chronica Albrici Monachi Trium Fontium\" e trasferitasi, assieme ai genitori in Normandia, a Falaise (cittadina che a quei tempi era la capitale della contea di Hiesmois, di cui era conte Roberto, il figlio del duca di Normandia, Riccardo II), nei primi anni del secolo XI, tra il 1005 ed il 1010, dal borghese Fulberto che, secondo Orderico Vitale, divenne domestico del duca di Normandia, Herleva o Arletta di Falaise, durante il periodo giovanile, si leg\u00f2 in un'unione secondo il \"more danico\" o uso vichingo, quindi, pagano, al giovane (circa suo coetaneo) conte di Hiesmois, Roberto, figlio maschio secondogenito del duca di Normandia Riccardo II il Buono, e della moglie, Giuditta(982-1017), figlia del duca di Bretagna Conan I e di Ermengarda(figlia del conte d'Angi\u00f2, Goffredo I Grisegonelle).\nLa leggenda narra che la relazione cominci\u00f2 quando Roberto vide Arletta che lavava la sua biancheria nel fiume, vicino al castello, nel luogo denominato \"la fontaine d'Arlette\". Pare che il conte di Hiesmois, Roberto, non resistette al suo fascino e ne fece la sua concubina.Una variante della leggenda invece che Roberto la vide dalla sua finestra e ne fu colpito mentre Arletta danzava e cantava nei campi con altre giovani fanciulle.\nIl padre di suo \"marito\" Roberto, Riccardo II il Buono, mor\u00ec a F\u00e9camp in Normandia, secondo gli \"Obituaires de Sens Tome I\" e secondo gli \"Obituaires de Sens Tome II\", il 23 agosto (\"X.Kal.Sept.\") 1026, come confermano anche il monaco e cronista inglese, Orderico Vitale e l'\"Ademari Historiarum liber III\", ed il figlio primogenito, Riccardo, gli subentr\u00f2 nel titolo di duca di Normandia, come Riccardo III.Il governo di Riccardo fu breve: Orderico Vitale sostiene che detenne il potere per un anno e mezzo (\"anno uno et dimidio\").\nSecondo il cronista Guglielmo di Jumi\u00e8ges, suo marito, Roberto, conte di Hiesmois, nel 1028, si era ribell\u00f2 al fratello Riccardo III, che, dopo aver obbligato Roberto alla pace, il 6 agosto di quello stesso anno, improvvisamente, mor\u00ec avvelenato. Anche Orderico Vitale ritiene che Riccardo fu avvelenato (\"Richardus III veneno, non plene biennio peracto, periit\").A Riccardo III, anche il cronachista, priore dell'abbazia di Bec e sedicesimo abate di Mont-Saint-Michel, Robert di Torigny, conferma che succedette Roberto, conte di Hiesmois, oltre a Orderico Vitale e Guglielmo di Jumi\u00e8ges.\nNel 1034 il duca Roberto decise di fare un pellegrinaggio a Gerusalemme; ma, prima di partire, in mancanza di eredi legittimi, avrebbe dovuto risolvere il problema della sua successione; preoccupandosi per Herleva, la sua concubina, ed il figlio da lei avuto, Guglielmo, che era il proprio erede, convoc\u00f2 un consiglio generale dove tutti i nobili accettarono (ad alcuni risult\u00f2 sgradita) la successione. Allora, in quell'occasione, furono scelti, nel caso in cui Roberto non fosse tornato dalla Terra Santa (anche era considerato molto improbabile, in quanto Roberto godeva ottima salute e aveva solo circa 25 anni), i quattro tutori del ducato:\nIl re di Francia, Enrico I, concesse il suo assenso, per cui, nel febbraio 1035, Roberto part\u00ec e, secondo Guglielmo di Jumi\u00e8ges, raggiunse Gerusalemme senza problemi. Sulla via del ritorno, a Nicea, si ammal\u00f2 improvvisamente ed il 2 luglio (VI nonas iulij) mor\u00ec; la morte a Nicea di Roberto viene confermata anche da Orderico Vitale. Roberto fu sepolto nella chiesa di Santa Maria a Nicea.Gli succedette il figlio Guglielmo, di circa otto anni.\nIl secondo matrimonio.\nA seguito di ci\u00f2 Arletta, verso il 1035, come ci confermano sia Guglielmo di Jumi\u00e8ges, che Orderico Vitale ed anche Robert di Torigny, si spos\u00f2 con un Cavaliere, Erluino di Conteville, che gli scritti dei cronisti a lui contemporanei non ci informano sui suoi ascendenti e solo fonti successive ci informano che era figlio di Giovanni di Conteville, mentre la madre \u00e8 rimasta sconosciuta, era un nobile di modesta importanza, che aveva una piccola signoria vicino alla foce della Senna e spos\u00f2 Arletta solo perch\u00e9 era leale al duca Roberto; la viscontea di Conteville gli fu assegnata dal figliastro, Guglielmo il Bastardo, solo dopo aver preso il pieno controllo del ducato. Ricevette inoltre la signoria di Sainte-M\u00e8re-\u00c9glise, che faceva parte della contea di Mortain ed infine, verso il 1050, assieme al figlio, Roberto fece costruire l'abbazia di Grestain.Qualcuno ipotizza addirittura che fu Roberto I il Magnifico a donare Arlette al Cavaliere, Erluino di Conteville, prima della sua partenza per Gerusalemme, come Guglielmo di Malmesbury, monaco benedettino dell'abbazia di Malmesbury, nel Wiltshire (Wessex), nel suo \"de Gestis Regum Anglorum libri quinque\", afferma che il matrimonio fu celebrato quando Roberto era ancora in vita; comunque da questa unione nacquero tre figli di cui due maschi che furono molto vicini al fratellastro Guglielmo, soprattutto dopo la conquista dell'Inghilterra, del 1066.\nPare che Arletta profittasse della sua posizione per favorire i membri della sua famiglia, e come era gi\u00e0 stato per il padre, anche due suoi fratelli entrarono al servizio del duca, Roberto e, secondo Orderico Vitale, uno dei due, Gualtiero, dopo la morte del duca, Roberto, nel periodo di torbidi, creato dai baroni normanni, divenne guardia del corpo del giovane nuovo duca, suo nipote, il figlio di Arletta, Guglielmo II e pare che una notte Gualtiero salv\u00f2 la vita a Guglielmo II.\nNon si conosce la data esatta della morte di Arletta: comunque mor\u00ec prima del marito Erluino, come ci conferma il volume VII del \"Complete Peerage\"(non consultato), e si presume verso il 1050, in quanto, secondo il III volume delle \"Europ\u00e4ische Stammtafeln\" (non consultate), Erluino, in quella data, aveva fatto costruire l'abbazia di Grestain, e Arlette non viene citata.Dopo la morte di Arletta, Erluino si spos\u00f2, in seconde nozze con Fredesenda, di cui non si conoscono gli ascendenti, che gli dette tre figli.\nFigli.\nArlette a Roberto il Magnifico diede un figlio:\nA Erluino di Conteville ne diede tre:"}
{"id": "2184874", "revid": "767487", "url": "https://it.wikipedia.org/wiki?curid=2184874", "title": "Caditoia (castello)", "text": ""}
{"id": "2184881", "revid": "1305772", "url": "https://it.wikipedia.org/wiki?curid=2184881", "title": "Publio Cornelio Scipione Asina", "text": "Patrizio appartenente alla Gens Cornelia.\nBiografia.\nFiglio del console del 260 a.C., fu nominato console nel 221 a.C. con Marco Minucio Rufo. Unitamente l collega mosse guerra agli Istri, che compivano numerosi atti di pirateria in Adriatico. Gli Istri furono completamente sconfitti e Scipione Asina ottenne l'onore del trionfo.\nNel 211 a.C., quando Annibale decise di dirigersi contro Roma, abbandonando l'assedio di Capua, si racconta che fu Fulvio Flacco, a scrivere immediatamente al Senato romano per informarlo delle intenzioni del condottiero cartaginese. I senatori furono impressionati e commossi. E come accadeva durante ogni situazione tanto critica, venne convocata l'assemblea generale. Qualcuno, come Publio Cornelio Asina, propose di richiamare dall'Italia tutti i comandanti e gli eserciti per difendere Roma, trascurando cos\u00ec l'assedio di Capua. Altri invece, come Fabio Massimo, ritennero vergognoso abbandonare Capua, cedendo alla paura e lasciandosi cos\u00ec comandare dai movimenti di Annibale."}
{"id": "2184885", "revid": "216401", "url": "https://it.wikipedia.org/wiki?curid=2184885", "title": "Paraphysornis", "text": ""}
{"id": "2184887", "revid": "22356", "url": "https://it.wikipedia.org/wiki?curid=2184887", "title": "Paraphysornis brasiliensis", "text": "Paraphysornis brasiliensis \u00e8 l'unica specie del genere monospecifico estinto di grandi uccelli predatori non volatori Paraphysornis. I fossili di \"P. brasiliensis\" risalgono al Tardo Oligocene - Primo Miocene dello Stato di San Paolo, Brasile."}
{"id": "2184888", "revid": "1305772", "url": "https://it.wikipedia.org/wiki?curid=2184888", "title": "Eluvium", "text": "Eluvium si pu\u00f2 riferire a:"}
{"id": "2184893", "revid": "21471299", "url": "https://it.wikipedia.org/wiki?curid=2184893", "title": "Dihairesis", "text": ""}
{"id": "2184894", "revid": "21471303", "url": "https://it.wikipedia.org/wiki?curid=2184894", "title": "Diairesis", "text": ""}
{"id": "2184896", "revid": "21471329", "url": "https://it.wikipedia.org/wiki?curid=2184896", "title": "Calco (linguistica)", "text": ""}
{"id": "2184899", "revid": "729019", "url": "https://it.wikipedia.org/wiki?curid=2184899", "title": "Albatros W.4", "text": "L'Albatros W.4 era un idrovolante a scarponi monomotore biplano prodotto dall'azienda tedesco imperiale Albatros Flugzeugwerke GmbH negli anni dieci del XX secolo ed utilizzato principalmente dalla componente aerea della Kaiserliche Marine come idrocaccia ed idroricognitore durante la prima guerra mondiale.\nSviluppato dal modello terrestre Albatros D.II, del quale conserv\u00f2 gran parte della struttura, rimase in servizio di prima linea fino al dicembre 1917, operando nei teatri bellici del mare del Nord e mar Baltico per poi essere utilizzato come aereo da addestramento.\nStoria del progetto.\nDopo l'inizio della Prima guerra mondiale, al seguito della crescente minaccia di attacchi aerei alle proprie basi, la Kaiserliche Marine, la marina militare dell'Impero tedesco, emise una specifica per la fornitura di un idrovolante monoposto da utilizzare nei ruoli di caccia, interdizione e ricognizione aerea.\nL'Albatros Flugzeugwerke present\u00f2 uno sviluppo del proprio Albatros D.I, in quel momento il caccia pi\u00f9 avanzato a disposizione della Luftstreitkr\u00e4fte, l'aeronautica militare. Il nuovo modello presentava delle modifiche rispetto al suo predecessore, aumentando la distanza dell'ala superiore dalla fusoliera ed allungando posteriormente la fusoliera di un metro.\nNel giugno 1916 ne venne richiesta la costruzione di un prototipo, che assunse la designazione W.4 (W da Wasser, tradotto dalla lingua tedesca \"acqua\"). L'esemplare, numero di serie 747, venne consegnato nel settembre 1916 presso la base navale di Warnem\u00fcnde, al quale fecero seguito altri due consegnati entro il dicembre dello stesso anno.\nDurante le prove di volo gli esemplari si rivelarono dotati di un'ottima maneggevolezza e di un ampio campo visivo anteriore. Dopo una serie di modifiche che interessarono la struttura, con la riduzione delle dimensioni dell'abitacolo ed il posizionamento laterale dei radiatori, i piloti si dichiararono pienamente soddisfatti del modello, superiore in prestazioni e potenza di fuoco rispetto agli Hansa-Brandenburg KDW e Rumpler 6B1 utilizzati fino ad allora, e se ne richiese l'avvio della produzione in serie.\nI primi due del primo lotto di dieci esemplari, numero di serie 785 e 786, vennero consegnati tra il febbraio e l'aprile 1917, seguiti in successione dalle altre macchine del lotto, 902-911, quindi dalle serie 948-967, 1107-1116, 1302-1326, 1484-1503 e 1719-1738.\nImpiego operativo.\nAl dicembre 1917 erano disponibili presso i reparti 118 unit\u00e0 dei quali, al giugno 1918, 60 risultavano in prima linea ed altre 24 assegnate a basi costiere ed impiegate in ruoli diversi.\nOtto esemplari vennero in seguito inviati alla k.u.k. Kriegsmarine che li assegn\u00f2 alla base navale (Kriegshafen) di Pola ed impiegati dal luglio 1918 come caccia e ricognitori. L'aviazione di marina tedesco imperiale continu\u00f2 ad utilizzarli in operazioni nel mar Egeo dal territorio turco.\nIl W.4 venne progressivamente sostituito nel suo ruolo dal biposto Hansa-Brandenburg W.12 ed alla fine del conflitto erano ancora 67 gli esemplari in carico ai reparti."}
{"id": "2184900", "revid": "21471404", "url": "https://it.wikipedia.org/wiki?curid=2184900", "title": "Fonetista", "text": ""}
{"id": "2184901", "revid": "1973601", "url": "https://it.wikipedia.org/wiki?curid=2184901", "title": "Civita di Sant'Urbano", "text": "Sant'Urbano, o Civita di Sant'Urbano, in latino medievale \"Cibitate Sancti Urbani\", fu un antico insediamento rurale fortificato della Terra di San Benedetto, di fondazione benedettina, in un'area collinare oggi ricadente nel comune di Alvito, sulla via che dalla Valcomino portava agli Abruzzi attraverso Campoli o Pescasseroli.\nIl primo nucleo abitato fu fondato dai monaci cassinesi o pi\u00f9 probabilmente dai volturnensi, che avevano gi\u00e0 favorito l'insediamento di nuovi popolamenti a San Donato Val di Comino e nel circondario di Atina. La zona da tempo era oggetto di un discreto sviluppo economico ed agricolo, che aveva come centro vitale della ricchezza e del benessere comune la \"curtis\", il tipo di insediamento che si svilupp\u00f2 dopo la crisi dell'economia villatica romana. Nel Mezzogiorno, specialmente dopo l'arrivo dei longobardi, quindi nelle regioni dell'antico Sannio, e della Campania (\u00ab\"Langobardia Minor\"\u00bb), l'economia rurale fu incoraggiata dai monaci benedettini, con fondazioni di cenobi e, in et\u00e0 pi\u00f9 tarda, di vere e proprie citt\u00e0 (Sant'Angelo in Theodice, Sant'Urbano, San Donato, Saracinesco).\nDistruzione, ricostruzione e abbandono.\nSecondo fonti storiche \u00e8 certo che la citt\u00e0 fu ricostruita dopo il 976, quando l'abate di Montecassino Aligerno incaric\u00f2 alcuni feudatari della vicina Vicalvi di edificare nei pressi di un'antica citt\u00e0 distrutta un nuovo castello e insediarvi entro delle mura un borgo fortificato. Si \u00e8 ipotizzato perci\u00f2 che, quando attorno nell'881 fu distrutta San Vincenzo al Volturno, e due anni dopo Montecassino, dai Saraceni, i musulmani giunsero anche in Valcomino e saccheggiando, causarono la prima rovina di Sant'Urbano.\nDa allora non ci fu pi\u00f9 nessun centro urbano di rilievo finch\u00e9 Aligerno non reinsedi\u00f2 Montecassino nella sua sede naturale cassinate, dopo il cosiddetto \u00abesilio di Teano\u00bb e concesse i suoi possedimenti in Sant'Urbano ai nobili vicalvensi perch\u00e9 ivi ricostruissero una citt\u00e0. Le disposizioni esplicitamente contrattuate prevedevano che il borgo (\"castrum\") avrebbe dovuto avere una cinta muraria con porte e torri difensive e i coloni che l'avrebbero popolato dovevano disporre di un orto appena fuori le mura, di un'abitazione e di un fondo agricolo nella campagna circostante.\nIl nuovo insediamento per\u00f2 non fu definitivo. La citt\u00e0 fu presto abbandonata in favore di centri economici pi\u00f9 floridi come Santa Maria del Campo o le pendici del \"Monte di Albeto\", la futura Alvito. \nOggi della citt\u00e0 restano poche tracce, nella toponomastica (localit\u00e0 \"Colle della Civita\", \"Colle della Setta\"), nella viabilit\u00e0 rurale che ancora ricalca l'assetto benedettino, tra \"Sant'Onofrio\" e Alvito, e in opere minori come la fontana situata ai piedi dell'antico abitato (\u00ab\"le fontanelle\"\u00bb) e un piccolo santuario michaelico su una rupe prospiciente la fontana."}
{"id": "2184902", "revid": "22356", "url": "https://it.wikipedia.org/wiki?curid=2184902", "title": "Brontornis burmeisteri", "text": "Brontornis (il cui nome significa \"uccello del tuono\") \u00e8 un genere estinto di grande uccello terricolo dalla classificazione incerta, vissuto nel Miocene inferiore-medio, circa 17,5-11,6 milioni di anni fa, in quella che oggi \u00e8 l'Argentina. La sua classificazione \u00e8 incerta, ma le due principali ipotesi lo vedono o come un anseriforme affine ai mihirungs o come un uccello del terrore della famiglia Phorusrhacidae. Se quest'ultima classificazione fosse veritiera, rappresenterebbe il forusrhacide pi\u00f9 pesante conosciuto, nonch\u00e9 uno degli uccelli pi\u00f9 grandi che siano mai esistiti.\nDescrizione.\n\"Brontornis\" aveva un'altezza alla testa stimata di 2,8 metri (9 piedi e 2 pollici), e la sua massa corporea \u00e8 stimata tra i 350 e i 400 kg (770-880 libbre); era pi\u00f9 pesante ma leggermente pi\u00f9 basso di \"Kelenken\", che era pi\u00f9 alto e aveva un cranio pi\u00f9 lungo. L'altezza al livello del bacino \u00e8 stimata a circa 1,75 metri. Queste stime renderebbero \"Brontornis\" il quinto uccello pi\u00f9 pesante conosciuto, dopo \"Vorombe titan\", \"Dromornis stirtoni\", \"Aepyornis maximus\" e \"Pachystruthio dmanisensis\".\nUn confronto tra i tarsometatarsi di due esemplari di \"B. burmeisteri\", FM-P13259 e MLP-91 (lectotipo), entrambi provenienti dalla stessa regione geografica e formazione geologica, mostra che questi non presentano differenze anatomiche, a parte le dimensioni, dove il primo \u00e8 circa un terzo pi\u00f9 piccolo del secondo. L'idea \u00e8 che siano esempi di variazione intraspecifica, forse dimorfismo sessuale. Nelle attuali aquile e gufi le femmine sono molto pi\u00f9 grandi dei maschi, prevenendo cos\u00ec il sovrautilizzo di una sola taglia di prede. Non si sa se le femmine o i maschi dei forusracidi siano stati pi\u00f9 o meno grandi, ma i fossili di \"Titanis\" del Nord America presentano una considerevole variazione della taglia, suggerendo che ci fosse realmente almeno la tendenza ad una differente taglia dei sessi. C'\u00e8 anche la possibilit\u00e0 che rappresentino due specie distinte.\nClassificazione.\nSebbene \"Brontornis\" sia spesso indicato come un uccello del terrore, facente parte della famiglia Phorusrhacidae, alcuni recenti lavori hanno messo in dubbio questa classificazione. Secondo questi studi, \"Brontornis\" potrebbe effettivamente rappresentare un anseriforme, mentre gli altri generi tradizionalmente assegnati alla sottofamiglia Brontornithinae, come \"Physornis\" e \"Paraphysornis\", sarebbero veri forusrhacidi. Pertanto \u00e8 stato proposto di rinominare la sottofamiglia Physornithinae, con \"Physornis fortis\" come specie tipo. Se tale ipotesi fosse valida, ci\u00f2 significherebbe che esistono tre gruppi di anseriformi basali giganti, in ordine cronologico di divergenza: i gastornitidi (\"Gastornis\" e affini), \"Brontornis\" e i mihirungs australiani.\nTuttavia, altre analisi sostengono che \"Brontornis\" mostri vertebre toraciche diagnostiche dei forusrhacidi, supportando il suo posizionamento all'interno del gruppo.\nIn un articolo del 2021 di Agnolin, \"Brontornis\" \u00e8 stato nuovamente classificato come un gastornitiforme sister taxon dei mihirungs.\nSinonimi.\nCi sono diversi sinonimi sia della specie che del genere:\nScoperta.\nI fossili di questo uccello sono stati ritrovati nella Formazione Santa Cruz e Monte Le\u00f3n, in Argentina. L'animale \u00e8 noto soprattutto per le ossa delle zampe e dei piedi, sebbene siano note anche resti parziali del cranio e della spina dorsale, rinvenuti in diverse localit\u00e0 della Provincia di Santa Cruz. Nella stessa formazione coesisteva con alcuni forusrhacidi leggermente pi\u00f9 piccoli e attivi, come \"Phorusrhacos\".\nPaleobiologia.\nData l'incerta classificazione di questo uccello \u00e8 difficile indicare quale fosse il suo stile di vita. Se la sua classificazione come anseriforme fosse confermata, l'animale era probabilmente un erbivoro, oppure onnivoro, grosso e pesante che usava il grande becco per rompere i frutti e i semi di cui si nutriva, come altri gastornitiformi. Se invece fosse realmente stato un uccello del terrore, sarebbe stato un predatore piuttosto lento e pesante che, probabilmente, aveva uno stile di caccia intermedio tra l'agguato e l'inseguimento, attaccando la preda da un nascondiglio e uccidendola dopo un breve inseguimento. La sua mole lo avrebbe reso uno dei carnivori dominante del suo ambiente, in quanto la sua massa gli avrebbe permesso di cacciare anche animali di grossa taglia come \"Astrapotherium\", sovrastando carnivori pi\u00f9 piccoli come \"Thylacosmilus\". Il fatto che coesistesse con forusracidi pi\u00f9 piccoli e attivi, come \"Phorusrhacos\", potrebbe indicare una sorta di spartizione delle nicchie ecologiche."}
{"id": "2184903", "revid": "339392", "url": "https://it.wikipedia.org/wiki?curid=2184903", "title": "Segno di dieresi", "text": ""}
{"id": "2184915", "revid": "1073372", "url": "https://it.wikipedia.org/wiki?curid=2184915", "title": "Elena Croce", "text": "Biografia.\nFiglia primogenita di Benedetto e Adele Rossi, si laure\u00f2 in giurisprudenza a vent'anni, nel 1935, con una tesi sui \"Parlamenti aragonesi\". Incominci\u00f2 a lavorare come germanista, traducendo autori tedeschi. Nel 1937 si \u00e8 sposata con Raimondo Craveri, da cui ha avuto due figli, Piero e Benedetta. Per il suo matrimonio, il poeta Achille Geremicca, amico di famiglia, compose una raccolta di versi d'occasione.\nTrasferitasi a Roma prima della fine della Seconda guerra mondiale, tra il 1948 e il 1955 condivise con il marito la direzione del mensile letterario \u00ab\"Lo Spettatore italiano\"\u00bb, mentre il suo salotto cominciava ad essere frequentato da \u00abun insieme cosmopolita\u00bb di studiosi, scrittori, artisti e personaggi di prestigio, sia europei sia americani.\nA lei si deve, nel 1957, il riconoscimento del valore de \"Il Gattopardo\": il manoscritto di Tomasi di Lampedusa, che era stato rifiutato sia da Arnoldo Mondadori Editore sia, per via del giudizio negativo di Elio Vittorini, da Einaudi; fu inviato dalla scrittrice all'amico Giorgio Bassani, che lo fece pubblicare da Feltrinelli nel 1958.\nDalla fine degli anni cinquanta, accanto alle traduzioni e alla saggistica intraprese anche un'attivit\u00e0 di scrittrice \"tout court\", rivolgendosi in particolare alla memorialistica.\nNello stesso periodo ha rivolto attenzione alle istanze dell'ambientalismo. Nel 1956 ha fondato, assieme ad alcuni intellettuali, fra i quali lo stesso Bassani, l'associazione Italia Nostra. In tal senso si \u00e8 resa protagonista di una serie di iniziative significative per la difesa dell'ambiente, come le battaglie contro il \"Mostro\" di Fuenti e contro l'abusivismo nel Parco Nazionale d'Abruzzo ricordate, tra l'altro, nel volume \"La lunga guerra per l'ambiente\" del 1979. Denunci\u00f2 spesso sui quotidiani le incurie ambientali in Italia, in particolare su Il Globo durante la direzione di Mario Pirani, spesso in collaborazione con Muzi Epifani.\nIl suo archivio \u00e8 depositato presso la Fondazione Biblioteca Benedetto Croce, che ha contribuito a costituire. Ha inoltre partecipato alla fondazione, nel 1975, dell'Istituto Italiano per gli Studi Filosofici."}
{"id": "2184916", "revid": "83531", "url": "https://it.wikipedia.org/wiki?curid=2184916", "title": "Oakland Raiders 2009", "text": "La stagione 2009 \u00e8 stata la numero 50 per gli Oakland Raiders. Capo-allenatore \u00e8 stato Tom Cable. In questa stagione, in memoria del giocatore scomparso Marquis Cooper, sul casco \u00e8 stato posto il suo numero di maglia, il 95.\nScelte nel Draft 2009.\nAl draft NFL 2009 i Raiders hanno scelto: \nInvece hanno ceduto:\nCalendario.\nPre-stagione.\nIl calendario della pre-stagione \u00e8 stato il seguente:\nStagione regolare.\nNOTA: L'orario \u00e8 in ora italiana.\n\"NOTA: alla 9\u00aa settimana i Raiders hanno riposato\"."}
{"id": "2184919", "revid": "729019", "url": "https://it.wikipedia.org/wiki?curid=2184919", "title": "G\u00e9rald Merceron", "text": "Biografia.\nHa speso gran parte della sua carriera professionistica nel Montferrand, club con il quale ha vinto una Coppa di Francia e un'European Challenge Cup.\nGiunto al Tolone nel 1993 insieme a suo fratello David, rimase nel club tre stagioni prima di trasferirsi al Montferrand, suo club per quasi un decennio.\nEsord\u00ec in Nazionale nel corso dei \"test\" estivi del 1999, contro la , e prese parte a tutti i tornei del Sei Nazioni dal al , vincendo quest'ultimo e quello del , entrambi con il Grande Slam.\nPresente alla in Australia con sei incontri, giunse fino alla finale per il 3\u00ba posto, poi persa, contro la , che fu anche il suo ultimo incontro internazionale.\nNel corso del Sei Nazioni 2002 fu il miglior marcatore del torneo, con 80 punti (nell'ordine, 23 contro l', 19 contro il , 15 contro l', 7 contro la e 16 contro l').\nDopo un triennio in Pro D2 a La Rochelle (con 309 punti marcati in 84 incontri) Merceron ha smesso l'attivit\u00e0 agonistica nel giugno 2008.\nDa tale data allena i tre quarti del Rochefort (Charente Marittima) e nella stagione 2009-10 \u00e8 saltuariamente ricomparso in campo per rinforzare la squadra."}
{"id": "2184921", "revid": "21471611", "url": "https://it.wikipedia.org/wiki?curid=2184921", "title": "L\u00f2goi", "text": ""}
{"id": "2184926", "revid": "21471704", "url": "https://it.wikipedia.org/wiki?curid=2184926", "title": "Metodo diairetico", "text": ""}
{"id": "2184927", "revid": "466539", "url": "https://it.wikipedia.org/wiki?curid=2184927", "title": "Invito a Guglielmo", "text": "Con il termine Invito a Guglielmo (in inglese: \"Invitation to William\") si intende una lettera che sette uomini politici inglesi, noti come i Sette Immortali inviarono il 30 giugno 1688 a Guglielmo III d'Orange.\nStoria.\nNella lettera si invitava il principe d'Orange a recarsi a Londra per verificare la situazione politica inglese e per indagare sulla nascita di Giacomo Francesco Edoardo Stuart, figlio del re cattolico Giacomo II d'Inghilterra. La nascita del principe infatti, che avrebbe ricevuto un'istruzione cattolica, assicurava a Giacomo II un erede maschio di fede cattolica ed avrebbe mantenuto una dinastia cattolica sul trono inglese. Guglielmo, nipote e genero di Giacomo II, che prima della nascita era il successore del re, veniva cos\u00ec escluso dalla possibilit\u00e0 di succedergli.\nCon questa lettera i sette gentiluomini informarono Guglielmo delle condizioni della flotta e dell'esercito inglesi, ad insaputa di Giacomo II. In realt\u00e0 gli olandesi avevano gi\u00e0 progettato segretamente un'invasione armata dell'Inghilterra, ma questo fu il pretesto per intervenire ufficialmente. Lo sbarco delle truppe olandesi capeggiate da Guglielmo, che diverr\u00e0 re d'Inghilterra con il nome di Guglielmo III, diede inizio alla Gloriosa rivoluzione.\nI Sette Immortali erano:"}
{"id": "2184935", "revid": "647919", "url": "https://it.wikipedia.org/wiki?curid=2184935", "title": "Occupazione dell'Istria", "text": ""}
{"id": "2184939", "revid": "21471859", "url": "https://it.wikipedia.org/wiki?curid=2184939", "title": "Procedimento diairetico", "text": ""}
{"id": "2184941", "revid": "729019", "url": "https://it.wikipedia.org/wiki?curid=2184941", "title": "Castello di Bramafam", "text": "Il castello di Bramafam, comunemente chiamato torre di Bramafam (in francese tour de Bramafam) e raramente castello dei Visconti di Aosta, si trova nella citt\u00e0 di Aosta, all'angolo tra via Bramafam e viale Carducci, lungo la cinta muraria di epoca romana.\nArchitettura.\n\u00c8 composto da un grande edificio parallelepipedo, un tempo adibito ad abitazione, e dall'adiacente torre cilindrica, la quale si innalzava sul bastione della \"porta principale destra\" (\"porta principalis dextera\") della cinta muraria romana. In alcuni punti alla base della torre \u00e8 ancora visibile il muro romano originale, mentre sul lato meridionale \u00e8 ben leggibile la scarpata di epoca medievale. La torre \u00e8 completata da una merlatura guelfa e presenta alcune strette feritoie.\nIl fabbricato principale esibisce una serie di finestre a bifora sul lato settentrionale, la cui fattura ricorda le bifore del castello di Ussel. L'edificio rivela la presenza di due accessi: dal lato occidentale, l'accesso principale si apre con una porta ad arco e un tempo era corredato da un ponte levatoio, mente dal lato orientale si apriva un secondo accesso.\nParticolarit\u00e0 del castello di Bramafam era la cisterna dell'acqua, addossata al lato sud dell'edificio principale e non interrata come negli altri castelli della Valle.\nTorre e fabbricato sono entrambi ridotti in rovina da secoli.\nIl castello di Bramafam, secondo Bruno Orlandoni, porta chiari i segni di una tradizione di progettazione e tecnica architettonica che deriverebbe dallo stile gotico internazionale: in particolare, in epoca medievale egli riscontra un \"proporzionamento di tipo \"aureo\"\", ossia non l'uso vero e proprio della sezione aurea, ma piuttosto una proporzione di riferimento ad essa molto vicina. La mancanza di rilievi e di studi pi\u00f9 approfonditi impedisce di valutarne appieno le implicazioni.\nStoria.\nI ruderi del castello attuale sono probabilmente databili intorno alla seconda met\u00e0 del XIII secolo, ma la presenza di una torre in loco \u00e8 precedente.\nIn origine vi si trovava una torre la cui presenza \u00e8 testimoniata in alcuni documenti del 1212 - 1214: era detta torre Beatrice (tour B\u00e9atrix), dal nome che assunse anche la \"porta principalis dextera\" allorch\u00e9 Beatrice di Ginevra volle convolare a nozze con Gotofredo I di Challant, nel 1223.\nSede del viscontato di Aosta, il castello fu riadattato a castello in epoca medievale per volere della nobile famiglia degli Challant.\nIn mano agli Challant, che avevano il controllo su tutta la cinta sud-occidentale delle mura, il castello di Bramafam sub\u00ec il saccheggio di Giacomo di Quart nel 1253. Nel 1295 venne ceduto da Ebalo I di Challant al conte di Savoia Amedeo V, in occasione della cessione del Viscontato e in cambio del feudo di Monjovet. \nTuttavia, alla famiglia Challant rest\u00f2 ancora qualche diritto sul castello di Bramafam, dato che nel XVIII secolo ne affittava le rovine.\nL'edificio cambi\u00f2 molti proprietari nel corso dei secoli e fu spesso conteso tra le varie famiglie della zona. Vers\u00f2 presto in stato di degrado, perdendo importanza politica e amministrativa: nel XVI secolo - quando la Cancelleria, le compravendite basate sulle Carte Augustane, la stipula di atti pubblici e privati pass\u00f2 definitivamente di mano dai Visconti ai notai - il castello di Bramafam era gi\u00e0 in rovina.\nLeggende.\nIl termine \"Bramafam\" proviene dal patois valdostano \"bram\u00e9 la fam\", e significa \"gridare per la fame\": varie spiegazioni sono state date dalla cultura popolare a questo nome.\nUna leggenda narra che, per motivi dettati dalla gelosia, vi fu imprigionata e lasciata morire per fame la moglie di un membro della famiglia Challant.Secondo un'altra ipotesi comune, a causa di una grave carestia o in varie occasioni di miseria la popolazione si sarebbe ammassata davanti alla torre (abitazione dei potenti) chiedendo cibo, dando cos\u00ec il nome alla torre."}
{"id": "2184949", "revid": "834", "url": "https://it.wikipedia.org/wiki?curid=2184949", "title": "Anthology (Beatles)", "text": ""}
{"id": "2184951", "revid": "121836", "url": "https://it.wikipedia.org/wiki?curid=2184951", "title": "Sette Immortali", "text": ""}
{"id": "2184955", "revid": "2184720", "url": "https://it.wikipedia.org/wiki?curid=2184955", "title": "Mille anni che sto qui", "text": "Mille anni che sto qui \u00e8 un libro della scrittrice lucana Mariolina Venezia. \nIl libro narra le vicende di una famiglia lucana di Grottole dall'Unit\u00e0 d'Italia fino alla caduta del muro di Berlino. Dal capostipite Don Francesco fino alla piccola Gioia sono raccontate le storie ed i sentimenti di cinque generazioni nel corso di oltre un secolo.\nNel 2007 ha vinto il Premio Campiello.\nNel 2010 \u00e8 uscito in versione audiolibro per l'editore Emons Audiolibri, con la voce di Anna Bonaiuto.\nNel 2017 la band Corde Oblique pubblica il singolo in vinile \"Mille anni che sto qui\", ispirandosi all'omonimo libro di Mariolina Venezia.\nAdattamento teatrale.\nNel 2016, a Matera e in diretta radiofonica, \u00e8 avvenuta la rappresentazione di \"Mille anni: l'inizio\", il primo di cinque monologhi che Mariolina Venezia ha adattato e diretto, con la partecipazione di Egidia Bruno."}
{"id": "2184965", "revid": "121882544", "url": "https://it.wikipedia.org/wiki?curid=2184965", "title": "Stadio di Villa Scassi", "text": "Lo stadio Villa Scassi era un impianto sportivo di Sampierdarena, citt\u00e0 del genovese in seguito incorporata al capoluogo ligure.\nEra ricavato nel parco della cinquecentesca villa Imperiale Scassi, detta \"La Bellezza\", acquistata nel 1888 dall'allora comune di Sampierdarena.\nCostruito dall'impresa Stura, poteva contenere sulle sue tribune in legno al massimo spettatori stipati come in una \"scatola di pillole\". \"A sc\u00e0toa de p\u00ecloe\" fu infatti il soprannome con cui i sampierdarenesi presero a chiamare l'impianto, bench\u00e9 il giornalista sportivo Carlo Bergoglio, detto \"Carlin\", preferisse chiamarlo \"la scatola dei biscotti\".\nFu inaugurato nel 1920 con un derby amichevole tra i padroni di casa della Sampierdarenese e l'Andrea Doria terminato con il risultato di 4-1.\nLa Sampierdarenese vi disput\u00f2 i suoi primi 8 campionati nella massima serie nazionale, compresa la finale di andata del campionato di Prima Categoria FIGC 1921-1922 del 7 maggio 1922 contro la Novese, finita a reti inviolate.\nL'impianto ebbe vita breve, fu infatti chiuso nel 1928 e demolito per fare spazio all'attuale via Antonio Cantore."}
{"id": "2184966", "revid": "124671356", "url": "https://it.wikipedia.org/wiki?curid=2184966", "title": "Percy Spencer", "text": "Biografia.\nSpencer nacque nel 1894 ad Howland, una cittadina situata nella Contea di Penobscot, nello stato del Maine. Rimase orfano in tenera et\u00e0, in quanto il padre mor\u00ec nel 1897 e la madre poco dopo, quindi fu costretto a passare l'infanzia affidato alle cure degli zii. Non fu mai molto portato per la grammatica e cominci\u00f2 a lavorare come apprendista a soli 12 anni, dopodich\u00e9 entr\u00f2 nella United States Navy, la marina militare statunitense, interessato alla comprensione delle trasmissioni via radio. Nel 1920 entr\u00f2 nella Raytheon Company.\nNel 1941 la Raytheon produceva ogni giorno 17 esemplari di magnetron, i componenti che generano le microonde per il funzionamento dei radar. Spencer svilupp\u00f2 un nuovo modo di produrre i magnetron, saldando insieme le parti senza usare parti meccaniche; questo port\u00f2 la produzione dei magnetron a 600 pezzi al giorno.\nPer il suo lavoro ricevette il \"Riconoscimento per il lavoro pubblico\" dalla marina statunitense.\nNel 1945 Spencer, mentre stava lavorando in prossimit\u00e0 di un magnetron attivato, si accorse casualmente che una barretta di cioccolata che teneva in tasca si era sciolta; in tale modo intu\u00ec la possibilit\u00e0 di cucinare il cibo sfruttando le onde radio. Prov\u00f2 quindi a fare lo stesso con dei pop corn, aumentando la potenza del magnetron, ed essi saltarono velocemente in tutta la stanza, e con un uovo, che esplose. Lo sviluppo di quello che sarebbe diventato il moderno forno a microonde continu\u00f2 e nel 1947 la Raytheon commercializz\u00f2 i primi macchinari di questo tipo. Nel 1955 venne costruito il primo forno per uso casalingo.\nSpencer, che fu sposato ed ebbe tre figli, divent\u00f2 vicepresidente anziano e membro anziano del Consiglio di amministrazione della Raytheon e ricevette 300 riconoscimenti durante la sua carriera. Oggi \u00e8 ricordato da un palazzo a lui intitolato."}
{"id": "2184972", "revid": "21472300", "url": "https://it.wikipedia.org/wiki?curid=2184972", "title": "Gaio (giureconsulto)", "text": ""}
{"id": "2184974", "revid": "21472358", "url": "https://it.wikipedia.org/wiki?curid=2184974", "title": "Diairetico", "text": ""}
{"id": "2184975", "revid": "339329", "url": "https://it.wikipedia.org/wiki?curid=2184975", "title": "Soleares", "text": ""}
{"id": "2184976", "revid": "647919", "url": "https://it.wikipedia.org/wiki?curid=2184976", "title": "Metodo dialettico", "text": ""}
{"id": "2184986", "revid": "21472480", "url": "https://it.wikipedia.org/wiki?curid=2184986", "title": "Guglielmo II di Prussia", "text": ""}
{"id": "2184988", "revid": "112238057", "url": "https://it.wikipedia.org/wiki?curid=2184988", "title": "Dottorato onorario", "text": ""}
{"id": "2184990", "revid": "767487", "url": "https://it.wikipedia.org/wiki?curid=2184990", "title": "Statale 45 - Io, Giorgio Caproni", "text": "Statale 45 - Io, Giorgio Caproni \u00e8 un film di Fabrizio Lo Presti sulla vita del poeta Giorgio Caproni."}
{"id": "2184991", "revid": "729019", "url": "https://it.wikipedia.org/wiki?curid=2184991", "title": "Kisrozv\u00e1gy", "text": "Kisrozv\u00e1gy \u00e8 un comune dell'Ungheria di 213 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2184993", "revid": "281702", "url": "https://it.wikipedia.org/wiki?curid=2184993", "title": "Global warming", "text": ""}
{"id": "2184995", "revid": "767487", "url": "https://it.wikipedia.org/wiki?curid=2184995", "title": "Kissik\u00e1tor", "text": "Kissik\u00e1tor \u00e8 un comune dell'Ungheria di 356 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2184997", "revid": "740722", "url": "https://it.wikipedia.org/wiki?curid=2184997", "title": "Jamel Debbouze", "text": "Biografia.\nFiglio di immigrati marocchini originari di Taza, Jamel ha perso l'uso del braccio destro da ragazzo, mentre attraversava una linea ferroviaria. Debbouze ha recitato in numerosi film francesi, di successo anche all'estero: \"Il favoloso mondo di Am\u00e9lie\", \"Una mamma per due pap\u00e0\", \"Angel-A\", \"Asterix &amp; Obelix - Missione Cleopatra\", \"Asterix alle olimpiadi\", \"In fuga col cretino\". Ha lavorato anche negli Stati Uniti, con Spike Lee in \"Lei mi odia\".\nNel 2006 ha vinto, insieme con Samy Naceri, Sami Bouajila, Roschdy Zem e Bernard Blancan, il \"Prix d'interpr\u00e9tation masculine\" al Festival di Cannes 2006 per \"Days of Glory\" (\"Indig\u00e8nes\"). Vanta anche due nomination al Premio C\u00e9sar, entrambe come miglior attore non protagonista: nel 2002 per \"Il favoloso mondo di Am\u00e9lie\", e nel 2003 per \"Asterix e Obelix - Missione Cleopatra\"."}
{"id": "2184999", "revid": "339392", "url": "https://it.wikipedia.org/wiki?curid=2184999", "title": "Asterix alle olimpiadi", "text": ""}
{"id": "2185000", "revid": "47767", "url": "https://it.wikipedia.org/wiki?curid=2185000", "title": "Portia", "text": ""}
{"id": "2185001", "revid": "14691", "url": "https://it.wikipedia.org/wiki?curid=2185001", "title": "Mi respuesta", "text": ""}
{"id": "2185006", "revid": "30580", "url": "https://it.wikipedia.org/wiki?curid=2185006", "title": "Gran Premio del Sudafrica 1970", "text": "Il Gran Premio del Sud Africa 1970, \"IV Grand Prix of South Africa\" di Formula 1 e prima gara del campionato di Formula 1 del 1970, si \u00e8 disputato il 7 marzo sul circuito di Kyalami ed \u00e8 stato vinto da Jack Brabham su Brabham-Ford Cosworth, ultima vittoria in carriera per il pilota australiano.\nNote.\nJack Brabham vince in Sudafrica all'et\u00e0 di 44 anni - F1world.it/amarcord\n\"Salvo indicazioni diverse le classifiche sono tratte da \""}
{"id": "2185010", "revid": "1591878", "url": "https://it.wikipedia.org/wiki?curid=2185010", "title": "Enrico Magenes", "text": "Biografia.\nLa formazione e gli anni della guerra.\nEnrico Magenes nasce a Milano nel 1923. A 20 anni la guerra lo costringe a interrompere gli studi di matematica alla Scuola Normale Superiore di Pisa. Tornato a Pavia, diventa dirigente dell'Azione Cattolica ed \u00e8 tra i promotori della costituzione della Democrazia Cristiana. Nel 1944 fu arrestato come appartenente al Comitato di Liberazione Nazionale di Pavia e successivamente deportato nel campo di transito di Bolzano-Gries, nel campo di concentramento di Flossenb\u00fcrg con il cosiddetto Trasporto 81 e infine a Kottern, sottocampo di Dachau. Viene liberato nell'aprile del 1945. \nLa carriera scientifica.\nRiprende subito lo studio della matematica, si laurea presso la Scuola Normale Superiore di Pisa nel 1947, diventa prima assistente all'Universit\u00e0 degli Studi di Padova nel 1948 e poi professore straordinario all'Universit\u00e0 di Modena nel 1952. Trasferito a Genova nel 1955, giunge infine all'Universit\u00e0 di Pavia nel 1959 dove ricopre la cattedra di Istituzioni di Analisi Superiore fino al 1996, diventando poi professore emerito. Promotore e direttore del Centro di Calcolo dello stesso ateneo, membro dell'Accademia Nazionale dei Lincei, presidente dell'UMI dal 1973 al 1975, Enrico Magenes fonda nel 1970 l'Istituto di Analisi Numerica del Consiglio Nazionale delle Ricerche (ora con il nome di IMATI) che dirige per oltre 20 anni, portandolo ai vertici della matematica applicata internazionale. L'IMATI verr\u00e0 intitolato alla sua memoria il 2 novembre 2011. Sempre a Pavia, diviene presidente del Collegio Universitario Santa Caterina da Siena, uno dei quattro collegi di merito del sistema universitario pavese. Diventa socio di numerose accademie scientifiche, fra cui l'Accademia Nazionale dei Lincei, l'Istituto Lombardo Accademia di Scienze e Lettere, l', la Soci\u00e9t\u00e9 Royale des Sciences di Liegi e la \"Academia Europ\u00e6a\". Parte delle sue raccolte librarie sono state donate alla Biblioteca della Scienza e della Tecnica.\nGli studi.\nIl contributo scientifico di Enrico Magenes all'Analisi Matematica \u00e8 stato di grandissimo valore per la matematica italiana e non solo, ed \u00e8 valso a Magenes, nel 2003, il premio ICIAM Lagrange, attribuito dal \"Committee for International Conferences on Industrial and Applied Mathematics\" nominato dalle societ\u00e0 SMAI (Soci\u00e9t\u00e9 de Math\u00e9matiques Appliqu\u00e9es et Industrielles), SEMA (Sociedad Espa\u00f1ola de Matematica Aplicada) e SIMAI.\nL'opera fondamentale in tre volumi \"Probl\u00e9mes aux limites non homog\u00e9nes et applications\", scritta in collaborazione con Jacques-Louis Lions e tradotta in varie lingue (fra le quali l'inglese, il russo e il cinese), divenuta uno dei riferimenti principali per la teoria delle equazioni differenziali alle derivate parziali. Proprio in questo settore, grazie a Magenes e alla sua determinazione, la scuola di Pavia ha formato generazioni di studiosi di grande valore, aprendoli alla collaborazione con alcuni dei protagonisti matematici del '900, come il gi\u00e0 ricordato Jacques-Louis Lions, o ancora Ennio De Giorgi, Guido Stampacchia, Carlo Pucci, Giovanni Prodi, e Sergio Campanato. \nIn memoria del professore a un anno dalla sua scomparsa, gli allievi, amici e i colleghi di Enrico Magenes hanno organizzato a Pavia, nei giorni 2-4 novembre 2011, un convegno internazionale promosso dal Dipartimento di Matematica dell'Universit\u00e0 di Pavia, dall'IMATI-CNR e dal Collegio Santa Caterina da Siena con il patrocinio di prestigiose istituzioni accademiche italiane. "}
{"id": "2185012", "revid": "767487", "url": "https://it.wikipedia.org/wiki?curid=2185012", "title": "Dentro ogni casa", "text": "Dentro ogni casa \u00e8 il quarto album in studio di Pacifico.\nSia testi che musiche sono di Gino de Crescenzo, vero nome di Pacifico. Questo album \u00e8 ricco di partecipazioni: dalla presenza dell'impronta vocale di Gianna Nannini nella canzone \"Tu Che Sei Parte Di Me\" alla voce della cantante italo-marocchina Malika Ayane nella traccia \"Verr\u00e0 l'Estate\". Le sezioni d'archi dei brani \"Dove comincia tutto\" e \"Tu che sei parte di me\", primo singolo estratto dal disco, sono state scritte e arrangiate da Fabio Gurian e dal Solis String Quartet. \"Dentro ogni casa\" nasce da un progetto musicale di Caterina Caselli per l'etichetta discografica Sugar."}
{"id": "2185013", "revid": "767487", "url": "https://it.wikipedia.org/wiki?curid=2185013", "title": "Komj\u00e1ti", "text": "Komj\u00e1ti \u00e8 un comune dell'Ungheria di 335 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2185016", "revid": "245802", "url": "https://it.wikipedia.org/wiki?curid=2185016", "title": "Entre t\u00fa y mil mares", "text": ""}
{"id": "2185020", "revid": "767487", "url": "https://it.wikipedia.org/wiki?curid=2185020", "title": "Koml\u00f3ska", "text": "Koml\u00f3ska \u00e8 un comune dell'Ungheria di 321 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2185021", "revid": "122928427", "url": "https://it.wikipedia.org/wiki?curid=2185021", "title": "Piaggio Beverly", "text": "Il Beverly \u00e8 uno scooter a ruote alte prodotto fin dal 2001 dalla Piaggio. \nStoria.\nFu dapprima disponibile nelle versioni 125 cc e 200 cc, entrambe 4 tempi e 4 valvole e successivamente nelle motorizzazioni 125 cc e 250 cc tutti alimentati a carburatore, successivamente nel 2005 sulla versione da 250 cc viene utilizzata l'iniezione elettronica.\nLe versioni 125 cc e 200 cc sono equipaggiate dai motori Piaggio L.E.A.D.E.R. \nLe nuove versioni 125 cc e 250 cc sono dotate della nuova generazione di motori Piaggio Q.U.A.S.A.R. che si differenzia dal primo per una coppia maggiore ad un numero di giri inferiore mentre la cubatura passa da 198 cc a 244 cc.\nIl restyling dello scooter avvenuto dopo il successo commerciale del 200 cc \u00e8 avvenuto nel 2004, affiancato dal novembre 2002 da una versione 500 cc con motore Piaggio Master, prodotta in questa motorizzazione fino al 2010 con una versione Cruiser, ed affiancata anche da 2 versioni 400 cc (una versione Tourer ed una versione faro a V), prodotte dal 2006 al 2010.\nIn particolare le nuove versioni 125 cc e 250 cc presentano:\n- un nuovo disegno dello sterzo\n- una nuova veglia \n- pedane non estraibili\n- cromature ai lati.\nNel 2007 si aggiunge una nuova versione per le cilindrate 125 e 250, donominata \"S\" che sta per \"sport\", contraddistinta da una colorazione grigio scuro opaco, cerchi, maniglione posteriore e carter trasmissione neri e da un paravento pi\u00f9 basso, lo stesso montato sulla versione 400 faro basso (comunemente denominato faro a V). Nel 2007 debutta anche la versione Beverly Cruiser con design pi\u00f9 esclusivo ed elegante.\nNel 2008 invece, nascono le versioni Tourer nelle cilindrate 125, 250 e 400, che abbandonano il faro basso, utilizzando il faro alto gi\u00e0 presente sulla versione 500, vengono aggiunte cromature ai deflettori anteriori, uno stop trasparente, nuova colorazione dei cerchi ed il paracalore dello scarico diventa cromato in metallo, sostituendo il precedente in plastica.\nA marzo 2009 \u00e8 entrata in commercio la versione 300 cc (278 centimetri cubici di cilindrata) che va a sostituire le versioni 250 Tourer e Cruiser e si va ad affiancare alle versioni 125 e 400 del Tourer.\nQuesto nuovo motore vanta una maggiore coppia ad un regime inferiore ed una potenza maggiore.\nFino al 2010 sono disponibili in commercio soltanto le versioni Tourer e Cruiser nelle cilindrate di 125, 250, 300, 400 e 500.\nProprio nella primavera 2010 viene presentato il nuovo Beverly, contraddistinto oltre che da nuovi gruppi ottici anteriori e posteriori a led, anche da una rivisitazione totale del mezzo. Cambia tutto: forme, carene, passo, cerchi, veglia, vano sottosella, sella, motori rivisitati... Prodotto nelle versioni 300ie e 125ie, il nuovo Beverly viene affiancato per pochi mesi ancora dai vecchi Tourer e Cruiser fino ad esaurimento scorte. Nel 2012 viene alla luce una nuova versione 350 cc, denominata Beverly 350 Sport Touring, identico alla versione gi\u00e0 in commercio, che si differenzia dalla stessa per un nuovo propulsore da 330 cc che eroga ben 33 cv, nuovo disegno dei cerchi, adottando un sistema di trasmissione differente essendo dotato di frizione a bagno d'olio. Il Beverly 350 Sport Touring viene prodotto anche nella versione ABS ASR, che si differisce dalla versione base, vantando un sistema frenante ABS ed il sistema ASR per il controllo della trazione. Successivamente, nel 2016, c'\u00e8 un ulteriore restyling del mezzo, a livello estetico: nuove livree, nuove colorazioni, mantenendo le stesse motorizzazioni, e si aggiunge una versione \"S\" per i 125cc ed i 300cc ed anche loro si fregiano del sistema ABS ed ASR. Con la scomparsa della versione 125cc nel 2017, si aggiunge una versione dalla livrea total black, denominata Police, nelle versioni 300 e 350. \nAttualmente risulta in produzione nelle cilindrate da 300 e 350."}
{"id": "2185022", "revid": "245802", "url": "https://it.wikipedia.org/wiki?curid=2185022", "title": "Lo mejor de Laura Pausini - Volver\u00e9 junto a ti", "text": ""}
{"id": "2185025", "revid": "767487", "url": "https://it.wikipedia.org/wiki?curid=2185025", "title": "Farnabazo I d'Iberia", "text": "Quando era ancora bambino, Alessandro Magno conquist\u00f2 il regno di Cartalia e depose suo zio, che era il re. Sul trono fu posto Azon.\nDopo di lui sal\u00ec al trono il figlio Sauromace."}
{"id": "2185031", "revid": "767487", "url": "https://it.wikipedia.org/wiki?curid=2185031", "title": "Kond\u00f3", "text": "Kond\u00f3 \u00e8 un comune dell'Ungheria di 648 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2185035", "revid": "767487", "url": "https://it.wikipedia.org/wiki?curid=2185035", "title": "Korl\u00e1t", "text": "Korl\u00e1t \u00e8 un comune dell'Ungheria di 315 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2185036", "revid": "122993366", "url": "https://it.wikipedia.org/wiki?curid=2185036", "title": "Torneo di Viareggio 1956", "text": "Il Torneo di Viareggio 1956 \u00e8 stata l'ottava edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stato lo Sparta Praga seconda squadra straniera ad aggiudicarsi il torneo nella storia della competizione.\nLe 16 squadre partecipanti arrivavano da 5 Paesi differenti e la maggior parte di esse, 12, dall'Italia.\nFormato.\nLe 16 squadre sono organizzate in diversi turni ad eliminazione diretta a partire dagli ottavi di finale."}
{"id": "2185037", "revid": "767487", "url": "https://it.wikipedia.org/wiki?curid=2185037", "title": "Kov\u00e1csv\u00e1g\u00e1s", "text": "Kov\u00e1csv\u00e1g\u00e1s \u00e8 un comune dell'Ungheria di 647 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2185042", "revid": "110157", "url": "https://it.wikipedia.org/wiki?curid=2185042", "title": "K\u00f6r\u00f6m", "text": "K\u00f6r\u00f6m \u00e8 un comune dell'Ungheria di 1.244 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2185043", "revid": "917375", "url": "https://it.wikipedia.org/wiki?curid=2185043", "title": "Richard North Patterson", "text": "Richard North Patterson \u00e8 uno fra gli autori di thriller giudiziari di maggiore successo.\nDi professione avvocato, ha compiuto studi di legge alla \"Ohio Wesleyan University\" e alla \"Case Western Reserve School of Law\". Ha esercitato per lungo tempo la professione prima di dedicarsi alla narrativa.\nIn breve si \u00e8 affermato nel genere letterario del \"thriller legale\", vincendo l'Edgar Award (nel 1980) e il Grand prix de litt\u00e9rature polici\u00e8re.\nFedele a una tradizione anglosassone di lunga data, per scrivere \"Nessun luogo \u00e8 sicuro\" ha seguito da vicino la campagna presidenziale del 1996, intervistando a lungo George Bush sr. \nAlterna la sua residenza, tra San Francisco e Martha's Vineyard."}
{"id": "2185046", "revid": "767487", "url": "https://it.wikipedia.org/wiki?curid=2185046", "title": "L\u00e1cacs\u00e9ke", "text": "L\u00e1cacs\u00e9ke \u00e8 un comune dell'Ungheria di 389 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2185053", "revid": "216401", "url": "https://it.wikipedia.org/wiki?curid=2185053", "title": "Brontornis", "text": ""}
{"id": "2185057", "revid": "339392", "url": "https://it.wikipedia.org/wiki?curid=2185057", "title": "Qiqong", "text": ""}
{"id": "2185061", "revid": "113775473", "url": "https://it.wikipedia.org/wiki?curid=2185061", "title": "Gaio Papirio Masone", "text": "Biografia.\nRaggiunse il consolato nel 231 a.C., come unico rappresentante della Gens Papiria. Lo stesso anno, nel nord della Corsica, sconfisse i ribelli Corsi, che ritirandosi sulle montagne, nel Fiumorbo, inflissero gravi perdite ai romani guidati da Aulo Papirio Masone.\nTratt\u00f2 con i Corsi raggiungendo un accordo di protettorato. La Sardegna e Corsica diventarono la seconda provincia romana. Fu \"pontifex\" e mor\u00ec nel 213 a.C.."}
{"id": "2185069", "revid": "110157", "url": "https://it.wikipedia.org/wiki?curid=2185069", "title": "New Rose", "text": "New Rose \u00e8 il primo singolo del gruppo punk britannico dei Damned, pubblicato nell'ottobre 1976, primo singolo in assoluto pubblicato da una punk band inglese.\nScritta dal chitarrista Brian James, \"New Rose\" fu pubblicata sull'etichetta Stiff Records. La B-side era una cover di \"Help!\" dei The Beatles, suonata due volte pi\u00f9 rapidamente dell'originale. Entrambe le canzoni sono divenute immancabili in ogni \"live\" della band e sono state incluse in varie compilation.\nUna versione su CD venne inserita nella raccolta \"Stiff Singles 1976-1977\" distribuita dalla Castle Music nel 2003.\nLa canzone \u00e8 stata la sigla del programma di History Channel e BBC \"Le 7 vite del rock\", dedicato alla storia dei generi rock."}
{"id": "2185070", "revid": "118236586", "url": "https://it.wikipedia.org/wiki?curid=2185070", "title": "Lago delle Piane", "text": "Il lago delle Piane (\"lagh \u00ebd le Pian-e\" in piemontese) \u00e8 un invaso artificiale situato all'altezza di 325\u00a0m s.l.m. che sbarra il torrente Ostola in provincia di Biella. La diga si trova in comune di Masserano ma il lago interessa anche i comuni di Curino, Casapinta e Mezzana.\nOrigine e collocazione.\nL'Ostola \u00e8 un tributario del torrente Cervo. Alimentano il lago anche il Torrente Cigliaga e alcuni altri affluenti minori dell'Ostola. Il bacino \u00e8 stato realizzato negli anni '60 per scopi irrigui e ha un perimetro di 7,6\u00a0km, con lunghezza massima di 1,83\u00a0km e larghezza massima 1,34\u00a0km; la capacit\u00e0 di invaso \u00e8 di 5,5 milioni di metri cubi. Viene gestito dal \"Consorzio di Bonifica della Baraggia Ovest Sesia\" che lo utilizza per alimentare la propria rete di canali irrigui a servizio della risicoltura.\nLa diga \u00e8 raggiunta da una strada che parte dalla frazione Bozzone di Masserano.\nEscursionismo.\nUna interessante escursione permette di raggiungere la parte nord del lago a partire dalla frazione Sola di Mezzana; di qui si pu\u00f2 proseguire fino a Bioletto (Curino) attraversando il caratteristico e selvaggio ambiente delle Rive Rosse."}
{"id": "2185072", "revid": "125864708", "url": "https://it.wikipedia.org/wiki?curid=2185072", "title": "Strada Nova", "text": "La Strada Nova \u00e8 un'importante arteria pedonale della citt\u00e0 di Venezia.\nEssa costituisce l'asse viario principale del sestiere di Cannaregio e collega la stazione di Santa Lucia con Rialto, terminando nel campo dei Santi Apostoli.\nDa un punto di vista toponomastico, il nome \"Strada Nova\" propriamente detto \u00e8 relativo al solo tratto terminale tra Santa Fosca e il campo dei Santi Apostoli, tuttavia la popolazione usa questa denominazione in modo indifferenziato per indicare l'intero percorso, che \u00e8 costituito da larghe vie collegate da ponti e ricavate nel corso del XIX secolo per creare un accesso pedonale rapido tra Rialto e la stazione ferroviaria, demolendo gli edifici che delimitavano altrimenti un lungo percorso tortuoso tra strette calli.\nStoria.\nLa Strada Nova, nella sua forma attuale, \u00e8 il risultato di una serie di interventi urbanistici avvenuti in momenti successivi e in generale non inquadrati in un unico progetto organico, se si eccettua l'intervento finale di completamento del collegamento tra Santa Fosca e Campo Santi Apostoli.\nIl primo intervento avvenne nel 1818, sotto il governo austriaco, con l'interramento del rio dei Do Ponti, nel tratto compreso tra il Ponte delle Guglie e il campo dell'Anconetta. Questo intervento fu motivato sia da ragioni di salubrit\u00e0 della zona che dall'esigenza di rivitalizzare il sestiere di Cannaregio, all'epoca ancora area periferica e semi-depressa, creando un'importante direttrice pedonale per favorire scambi e sviluppi locali. Per la sua portata, questo interramento condizion\u00f2 anche tutti gli interventi futuri, diventando di fatto il punto di innesto principale per i prolungamenti successivi.\nIl secondo intervento, sempre sotto il governo austriaco, fu l'interramento nel 1844 dei rii dei Sabbioni e dell'Isola nella zona della Lista di Spagna, creando cos\u00ec un ampio collegamento pedonale tra la chiesa degli Scalzi e il campo San Geremia fino al Ponte delle Guglie, prolungando di fatto l'intervento precedente fino alla neonata stazione ferroviaria. In questo caso la motivazione principale dell'interramento fu proprio legata alla nuova viabilit\u00e0 creata dal collegamento ferroviario con la terraferma e al conseguente ribaltamento urbanistico del baricentro cittadino dalla direttrice San Marco-Castello verso la direttrice Ferrovia-Rialto. Infatti in precedenza la parte interna e settentrionale del sestiere di Cannaregio era di fatto una zona periferica, essendo il centro delle attivit\u00e0 cittadine concentrato lungo il Canal Grande e nella zona Rialto - San Marco - Arsenale. Di conseguenza, anche i flussi pedonali della zona erano costituiti essenzialmente dal traffico residenziale locale e non c'era esigenza di semplificare e velocizzare la viabilit\u00e0. Con la costruzione del ponte ferroviario, avvenuta tra il 1841 e il 1846 e la conseguente trasformazione della zona di Santa Lucia in terminal verso la terraferma, si ebbe un ribaltamento nel ruolo urbano del quartiere e, in mancanza di un servizio pubblico di trasporto acqueo dei passeggeri, sorse la necessit\u00e0 di stabilire percorsi pedonali rapidi o comunque agevoli tra la stazione ferroviaria e il centro logistico della citt\u00e0 (Rialto).\nL'ultimo tratto della Strada Nova venne concepito e realizzato dal governo italiano dopo l'annessione della citt\u00e0 al Regno d'Italia avvenuta nel 1866. Dopo lunghi dibattiti, si arriv\u00f2 a una scelta finale tra due progetti, uno a firma Niccol\u00f2 Papadopoli che prevedeva una strada completamente rettilinea tra il campo dei Santi Apostoli e Santa Fosca, con ampi sventramenti, e uno pi\u00f9 flessibile a firma Meduna, con un percorso parallelo all'altro progetto, di larghezza inferiore e meno intrusivo in termini di demolizioni e sventramenti, dato che seguiva in larga parte, rettificandola, allargandola e semplificandola, la viabilit\u00e0 gi\u00e0 esistente. Alla fine fu scelto e realizzato il progetto Papadopoli e la nuova strada, originariamente intitolata a Vittorio Emanuele II, venne infine inaugurata il 2 settembre 1871, completando cos\u00ec il percorso tra Rialto e la stazione ferroviaria.\nL'intera strada presenta una larghezza media di dieci metri, con un'unica strettoia costituita dalla calle dell'Anconetta: all'epoca dell'intervento, si disse che questo tratto non venne allargato perch\u00e9 avrebbe comportato la demolizione dell'abitazione dell'ingegnere capo dei lavori comunali. Nei momenti di maggior afflusso di persone (tipicamente sotto carnevale), in calle dell'Anconetta (cos\u00ec come anche in salizzada S. Giovanni Grisostomo che collega campo S. Apostoli a Rialto) viene istituito il senso unico pedonale con deviazione di uno dei sensi verso altre calli.\nPercorso.\nDagli Scalzi a San Geremia (Lista di Spagna).\nPartendo dalla Stazione, il primo tratto che si incontra \u00e8 il Rio Ter\u00e0 Lista di Spagna, realizzato nel 1844, interrando il preesistente Rio dei Sabbioni. La strada \u00e8 cos\u00ec chiamata perch\u00e9 qui, nel Palazzo Frigerio o Friziero (dal 1613 Palazzo Zeno e ora Grand Hotel Principe), si trovava la sede dell'Ambasciatore spagnolo presso la Repubblica Serenissima. Il termine \"lista\" deriva dal fatto che la Repubblica \"listava\" con delle righe in pietra d'Istria le residenze degli ambasciatori stranieri, delimitando il tratto entro il quale si poteva godere di alcune immunit\u00e0.\nIl tratto della Lista di Spagna \u00e8 caratterizzato dalla presenza di numerosi alberghi e attivit\u00e0 commerciali di tipo turistico. Si incontrano per\u00f2 alcuni edifici importanti. Il primo \u00e8 il Palazzo Calbo Crotta, oggetto di numerosi interventi tra il XV e il XVII secolo e che per questo presenta una commistione di stili che vanno dal gotico al barocco. Poco pi\u00f9 avanti si trova il palazzetto Lezze, in stile gotico-veneziano, risalente al XV secolo. Sul lato sinistro, al civico 168, nell'edificio del Palazzo Zeno si trova l'Istituto Orfanotrofio Manin che venne costituito grazie a un lascito molto consistente di Ludovico Manin, ultimo Doge della Repubblica di Venezia. Pi\u00f9 avanti, sul lato destro, al civico 233, vi \u00e8 un portale gotico del XV secolo che in seguito serv\u00ec come ingresso per il palazzo Morosini dalla Tressa.\nAl termine della Lista di Spagna, si apre il Campo San Geremia, con la relativa chiesa, in cui sono custodite le spoglie di Santa Lucia vergine e martire di Siracusa. Le reliquie inizialmente si trovavano nella chiesa di Santa Lucia, affacciata sul Canal Grande e demolita nel 1860 quando il Governo di allora decise di ampliare la stazione ferroviaria di Venezia che tuttora ne porta il nome. Per le sue ampie dimensioni, ai tempi della Repubblica il campo veniva usato spesso come area per gare di gioco al pallone o di corse al toro. Sempre sullo stesso campo si affaccia anche Palazzo Labia, che ospita la sede regionale RAI del Veneto e che ha al suo interno affreschi di Giovan Battista Tiepolo.\nLa Salizzada San Geremia conduce infine al Ponte delle Guglie sopra al Canale di Cannaregio.\nDa San Geremia al Rio di Noale.\nAttraversato il ponte delle Guglie si arriva al rio ter\u00e0 San Leonardo. A destra, su uno slargo, c'\u00e8 l'edificio della chiesa di San Leonardo, che fu sconsacrata per editto di Napoleone Bonaparte nel 1810, insieme a molte altre chiese e istituti religiosi, e che divenne la prima sede della Scuola della Carit\u00e0. Poco pi\u00f9 avanti, sul lato sinistro, si trova il quattrocentesco Palazzo della Torre, considerato uno degli edifici pi\u00f9 belli e prestigiosi di tutta la via principale. Il rio ter\u00e0 termina nell'ampio slargo del Campiello dell'Anconetta, subito prima dell'unica strettoia del percorso, la Calle dell'Anconetta, che tramite il ponte omonimo conduce al rio terr\u00e0 della Maddalena.\nIl rio ter\u00e0 della Maddalena sembra essere stato il primo esempio a Venezia di un intervento di interramento di un canale per ricavarne una strada: la copertura sarebbe avvenuta infatti nel 1398. Appena attraversato il ponte dell'Anconetta, sulla destra un'ampia calle conduce all'ingresso posteriore del Palazzo Vendramin Calergi, la cui facciata principale \u00e8 posta sul Canal Grande. Il palazzo fu residenza di Richard Wagner nei suoi ultimi anni di vita (il compositore vi mor\u00ec nelle sue stanze) e ospita la sede invernale del Casin\u00f2 di Venezia.\nSul lato sinistro, al civico 2343, si trovano il gotico Palazzo Contin (XV secolo) e il pi\u00f9 tardo Palazzo Don\u00e0 dalle Rose (XVII secolo). Al termine del rio terr\u00e0 si trova il Campo della Maddalena con l'omonima chiesa caratterizzata da una pianta circolare. Nel campo della Maddalena sorgeva anticamente un palazzetto fortificato, il cosiddetto Castello dei Baffo, la cui torre venne in seguito utilizzata come campanile per la chiesa della Maddalena fino al 1881, quando fu costruita la nuova struttura per la cella campanaria. Superato il ponte Sant'Antonio, si incontra subito sulla sinistra l'ampio campo di Santa Fosca con il monumento a Paolo Sarpi e la facciata della chiesa omonima, che fu ricostruita una prima volta nel 1679 e poi rimodificata in modo consistente nel 1733, a seguito di un incendio. Di fronte al lato destro della chiesa si trova il palazzo Correr (XV secolo) in stile gotico con aggiunte settecentesche.\nSempre sul lato destro, poco dopo il palazzo Correr si trova la Farmacia Ponci (ancora in attivit\u00e0) che \u00e8 la pi\u00f9 antica farmacia veneziana e che ha mantenuto gli interni originali del XVII secolo, con una struttura a due corpi (atrio e farmacia vera e propria), mobili in noce intagliato originari dell'epoca e contenitori per medicinali ed erbe in vetro e maiolica del XVIII secolo.\nAl termine del tratto stradale, si arriva al rio di Noale e al ponte Nicol\u00f2 Pasqualigo, realizzato nel 1870. Sul lato sinistro, si trova la facciata del Palazzo Don\u00e0 Giovanelli, in stile gotico e risalente alla prima met\u00e0 del Quattrocento, caratterizzato dalla presenza di bifore sull'angolo e da un importante finestrato centrale.\nDal Rio di Noale ai Santi Apostoli.\nSuperato il rio di Noale, sulla sinistra si trova la chiesa di San Felice, che \u00e8 una delle pi\u00f9 antiche della citt\u00e0 essendo stata fondata nel X secolo, per esser rinnovata prima nel XIII secolo e poi nei primi decenni del Cinquecento. Subito dopo la chiesa, si trova il ponte di San Felice e inizia il tratto finale del percorso che \u00e8 quello che anagraficamente \u00e8 la \"Strada Nova\" propriamente detta. La seconda calle sulla destra porta all'ingresso della Ca' d'Oro, che ha la sua facciata sul Canal Grande. Poco pi\u00f9 oltre, sulla sinistra, si trova la chiesa di Santa Sofia che \u00e8 completamente priva di facciata e la cui struttura (campanile compreso) \u00e8 completamente inglobata con le case che la circondano; anche l'ingresso della chiesa \u00e8 praticamente indistinguibile dagli altri ingressi privati adiacenti.\nDi fronte alla chiesa di Santa Sofia, sulla destra, si apre il Campo Santa Sofia, che \u00e8 uno dei pochi ad avere uno sbocco diretto sul Canal Grande e su cui si trova il Palazzo Sagredo, con facciata sul Canal Grande e decorato all'interno con opere di Sebastiano Ricci. Poco oltre, sempre sulla destra, si trova l'ingresso al Palazzo Michiel dalle Colonne, che ha la facciata sul Canal Grande e che in passato ospitava un'importante collezione privata con opere di Giovanni Bellini (\"La Piet\u00e0\", \"Madonna col Putto fra il Battista e una Santa\") ora esposte presso le Gallerie dell'Accademia.\nAl termine della strada, subito prima del Campo Santi Apostoli, sul lato destro si trova la settecentesca Scuola dell'Angelo Custode, attribuita ad Andrea Tirali, adibita a chiesa luterana per i tedeschi residenti in citt\u00e0 dopo che nel 1812 venne soppresso il Fontego dei Tedeschi. La Scuola ospita opere di Sebastiano Ricci e un \"Cristo benedicente\" della scuola di Tiziano, trasferito qui dal Fontego dei Tedeschi.\nIl percorso quindi termina nell'ampio campo dei Santi Apostoli su cui si affaccia la chiesa omonima.\nChiese e palazzi.\nNella direzione dalla stazione verso il campo Santi Apostoli, lungo il percorso della Strada Nova si incontrano le chiese seguenti:\nLungo la Strada Nova si affacciano o presentano l'ingresso (con facciata sul Canal Grande) i palazzi seguenti:"}
{"id": "2185074", "revid": "245802", "url": "https://it.wikipedia.org/wiki?curid=2185074", "title": "Primavera anticipada", "text": ""}
{"id": "2185077", "revid": "110157", "url": "https://it.wikipedia.org/wiki?curid=2185077", "title": "Nokia 3120", "text": "Il Nokia 3120 \u00e8 un telefono cellulare tri-band-GSM prodotto dalla Nokia. \u00c8 stato messo in commercio nel 2004, e presenta le medesime caratteristiche del Nokia 3100. Lo stesso numero di serie, il 3120, \u00e8 stato nuovamente utilizzato nel 2008 per il modello 3120 classic."}
{"id": "2185080", "revid": "115451859", "url": "https://it.wikipedia.org/wiki?curid=2185080", "title": "Ordine di Luisa", "text": "L'Ordine di Luisa (in tedesco \"Luisen-Orden\") fu un ordine cavalleresco femminile prussiano fondato nel 1814 da re Federico Guglielmo III di Prussia in memoria della sua ultima moglie, la pi\u00f9 amata di tutte, Luisa di Meclemburgo-Strelitz; per tale motivo fu esclusivo appannaggio di donne che, in totale, non potevano essere pi\u00f9 di 100.\nL'Ordine venne pensato come \"Ordine sovrano\" e come tale il Gran magistero era aggregato al titolo di regina di Prussia. Le figlie della famiglia reale ricevevano questo ordine in luogo di quelli dell'Aquila Nera, dell'Aquila Rossa, della Corona di Prussia e di Hohenzollern, che erano riservati (ma con eccezioni) ai figli maschi dalla nascita.\nInsegne.\nL'Ordine venne creato per ricompensare quelle dame benemerenti verso la Prussia e verso la Casa reale degli Hohenzollern, senza distinzione di rango sociale, con l'unica ristrettezza di essere residenti in Prussia, o di avere acquisito la cittadinanza prussiana legalmente, per merito o per matrimonio.\nLa \"medaglia\" consisteva in una croce smaltata di nero, al centro della quale si trovava un medaglione color blu di Prussia con al centro l'iniziale \"L\" (per Luisa) in oro, circondato da sette stelle. Sul retro, il medaglione centrale riportava sempre in oro la data di fondazione \"1814\". Nel caso delle Dame di II classe, la croce non era smaltata di nero, ma era color ferro.\nIl \"nastro\" era bianco con tre strisce nere, di cui la centrale pi\u00f9 piccola delle laterali. La decorazione doveva essere portata sulla parte sinistra del petto.\nAlla sua fondazione nel 1814, per\u00f2, l'Ordine aveva una sola classe, mentre la seconda venne aggiunta sotto il regno di Guglielmo I, risultando cos\u00ec suddivise:"}
{"id": "2185081", "revid": "101260", "url": "https://it.wikipedia.org/wiki?curid=2185081", "title": "Alptransit", "text": ""}
{"id": "2185085", "revid": "1442080", "url": "https://it.wikipedia.org/wiki?curid=2185085", "title": "Marco Pomponio Matone (console 231 a.C.)", "text": "Biografia.\nFiglio di Marco Pomponio e fratello di Manio Pomponio Matone (console nel 233 a.C.).\nViene eletto console nel 231 a.C..\nSempre nello stesso anno partecip\u00f2 alla repressione di alcuni gruppi indigeni della Sardegna ostili ai romani, architettando l'utilizzo di cani feroci."}
{"id": "2185086", "revid": "944090", "url": "https://it.wikipedia.org/wiki?curid=2185086", "title": "Oreste Gelmini", "text": "Biografia.\nNato a Bellaria, frazione di San Possidonio (provincia di Modena) in una famiglua di poveri artigiani, venne perseguitato dal fascismo, in quanto militante comunista dal 1942. Dopo l'8 settembre 1943 partecip\u00f2 alla Guerra di liberazione nelle file della Resistenza modenese. Commissario politico della 14\u00aa Brigata Garibaldi \"Remo\", nel 1945 Gelmini rappresent\u00f2 il Partito Comunista Italiano nel Comitato di liberazione nazionale di Modena. Partecip\u00f2 attivamente alla lotta antifascista e fu anche partigiano contribuendo alla liberazione di Modena.\nDopo la Liberazione fu eletto nella lista del PCI quale sindaco di Mirandola dal 1948 al 1956, prendendo il posto del socialista Nino Lolli. In seguito fu eletto deputato (1953-1958) e poi senatore.\nConclusa l'esperienza parlamentare, fu segretario del Movimento dei Partigiani della pace in provincia di Modena, mentre fu particolarmente apprezzatala sua opera come dirigente provinciale e nazionale della Confederazione Nazionale Artigianato (CNA).\nFu segretario del Movimento dei Partigiani della pace, presidente della sezione modenese dell'Associazione nazionale dei partigiani d'Italia (ANPI) e presidente nazionale onorario e provinciale dell'Associazione nazionale perseguitati politici italiani antifascisti (ANPPIA). Scrisse un importante saggio sulla Liberazione.\nMor\u00ec a Modena all'et\u00e0 di 93 anni.\nIn sua memoria \u00e8 dedicato un parco cittadino a Mirandola, posto tra via Giuseppe Di Vittorio e via Achille Grandi."}
{"id": "2185095", "revid": "827882", "url": "https://it.wikipedia.org/wiki?curid=2185095", "title": "Praises to the War Machine", "text": "Praises to the War Machine \u00e8 il primo album del cantante dell'heavy metal band Nevermore, Warrel Dane. pubblicato il 25 aprile 2008. L'album \u00e8 stato prodotto da Peter Wichers e distribuito dalla Century Media Records."}
{"id": "2185097", "revid": "110157", "url": "https://it.wikipedia.org/wiki?curid=2185097", "title": "Nokia 3155", "text": "Il Nokia 3155i / VI-3155 \u00e8 un telefono cellulare tri-mode CDMA dotato di un display a 262K, 12 MB di memoria dinamica, altoparlante, radio, suonerie video, e supporto per streaming audio/video. \u00c8 uno dei pochi cellulari Nokia CDMA \"a conchiglia\", e ha una tecnologia molto simile a quella del Nokia 2855."}
{"id": "2185103", "revid": "35692", "url": "https://it.wikipedia.org/wiki?curid=2185103", "title": "Zero in", "text": ""}
{"id": "2185104", "revid": "47767", "url": "https://it.wikipedia.org/wiki?curid=2185104", "title": "Santo Eusanio", "text": ""}
{"id": "2185109", "revid": "1573940", "url": "https://it.wikipedia.org/wiki?curid=2185109", "title": "Matayoshi Eiki", "text": "Biografia e poetica.\nNasce il 15 luglio 1947 a Urasoe, arcipelago di Okinawa, prefettura meridionale del Giappone. Si laurea nel 1970 presso la Facolt\u00e0 di Legge e Letteratura, dipartimento di Storia, dell'Universit\u00e0 delle Ry\u016bky\u016b. Nel 1973 comincia a lavorare al municipio di Urasoe, dove rester\u00e0 fino al 1999. Lavora (perlomeno fino al 2003) presso il museo d'arte della citt\u00e0.\nComincia a scrivere negli anni Settanta. Nel corso della sua carriera letteraria vince numerosi premi, prima nell'ambito di Okinawa, poi allargando la sua fama anche al resto del Giappone, arrivando nel 1995 a ottenere il prestigioso Premio Akutagawa per la letteratura.\nAttualmente \u00e8, insieme a Medoruma Shun (\u76ee\u53d6\u771f\u4fca), che ha vinto il Premio Akutagawa nel 1997, uno dei pi\u00f9 importanti scrittori di Okinawa.\nL'arcipelago delle Ry\u016bky\u016b, in cui \u00e8 nato e ha trascorso tutta la sua vita, e da cui, a quanto si dice, non si allontana mai per pi\u00f9 di pochi giorni, costituisce l'ispirazione principale della narrativa di Matayoshi. Nei suoi racconti, spesso caratterizzati da un tono di divertita ironia, descrive le tradizioni e le bellezze naturali della sua terra cos\u00ec come le questioni politiche pi\u00f9 scottanti, tra cui l'occupazione americana, durata dal 1945 al 1972, la presenza, ancora adesso, su gran parte del territorio di basi militari USA e la difficile relazione identitaria con lo stato-nazione del Giappone, spesso visto come estraneo e dominatore dagli abitanti di Okinawa, terra originariamente autonoma ma annessa ufficialmente allo stato giapponese solo nella seconda met\u00e0 del XIX secolo.\nCuriosit\u00e0.\nMatayoshi appare in un breve cameo in una delle prime scene del film \"Buta no mukui\", dove fa la parte di uno dei parenti del protagonista, riuniti fuori dalla tomba di famiglia per discutere."}
{"id": "2185120", "revid": "155613", "url": "https://it.wikipedia.org/wiki?curid=2185120", "title": "Cala del Leone", "text": "La Cala del Leone \u00e8 un'insenatura del lungomare di Livorno, situata fra Calignaia e il promontorio Torre del Romito, dove sorge l'imponente castello che fu propriet\u00e0 di Sidney Sonnino e dei suoi eredi. Il paesaggio e la natura suggestiva fanno s\u00ec che molti visitatori vi si avventurino, soprattutto in estate.\nIl nome deriva da Leone De Renzis Sonnino, nipote di Sidney Sonnino, che nel 1922 ne aveva ereditato i beni a condizione di assumere il doppio cognome.\nGeografia e morfologia.\nFormazione geologica.\nLa Cala del Leone \u00e8 formata da falesie, molto comuni nel litorale livornese. Vi sono, verso nord, forti presenze dell'arenaria Macigno, in cui \u00e8 ben evidente la serie di eventi torbiditici e, sul lato sud, separato dal Macigno da un contatto tettonico, un affioramento dell'unit\u00e0 ligure, formata da gabbro e, al di sopra, da una copertura sedimentaria di argilliti e argille a Palombini.\nCome raggiungerla.\nSi trova in localit\u00e0 \"Il Romito\", tra Calafuria e la frazione di Quercianella, subito a nord di Castello Sonnino. Partendo dalla via del Littorale si trova un sentiero coperto da alberi che scende fino alla spiaggia, con l'ultimo pezzo di scalini scavati nella roccia."}
{"id": "2185121", "revid": "729019", "url": "https://it.wikipedia.org/wiki?curid=2185121", "title": "Manio Pomponio Matone", "text": "Biografia.\nFiglio di Marco Pomponio e fratello di Marco Pomponio Matone (console nel 231 a.C.). Egli \u00e8 stato anche il nonno materno del comandante militare e statista Publio Cornelio Scipione detto \"Scipione l'Africano Maggiore\".\nViene eletto console nel 233 a.C. con Quinto Fabio Massimo Verrucoso. Nel 217 a.C. diventa Magister equitum. Si distinse nelle campagne militari contro i Nuragici nel 232 a.C."}
{"id": "2185128", "revid": "3732", "url": "https://it.wikipedia.org/wiki?curid=2185128", "title": "Alfred Oerter", "text": ""}
{"id": "2185131", "revid": "62748", "url": "https://it.wikipedia.org/wiki?curid=2185131", "title": "Guildhall", "text": "La Guildhall \u00e8 un edificio sito nella City of London, ai margini di Cheapside e Basinghall Street. Esso \u00e8 stato la sede del municipio di Londra per diversi secoli ed oggi \u00e8 il palazzo cerimoniale ed amministrativo della City of London (che non deve essere confusa con la Greater London, di cui essa \u00e8 solo una piccola parte) a la sua Corporation. Il termine Guildhall si riferisce sia all'intero edificio che alla sua grande sala costruita in stile medioevale simile a quella di molti college di Oxford. La Greater London ha un suo municipio.\nStoria.\nRomana, sassone e medioevale.\nLa grande sala si crede sia costruita sul sito della prima Guildhall. Durante la Londra romana qui era ubicato un anfiteatro, il pi\u00f9 grande della Gran Bretagna, di cui alcuni resti sono esposti nella Guildhall Art Gallery sita a piano terra dell'edificio e nell'area segnata con una linea nera nel cortile del palazzo. Certamente il sito della Guildhall sassone doveva trovarsi qui visti i resti dell'anfiteatro romano esistenti. Scavi effettuati nel 2000 all'ingresso della \"Guildhall Yard\" hanno fatto emergere resti del portale del XIII secolo apparentemente costruito sulle rovine romane. La prima esistenza documentata della \"London Guildhall\" \u00e8 datata 1128 e l'attuale sala occidentale della cripta pu\u00f2 essere parte dell'edificio costruito nel tardo XIII secolo. Secondo una leggenda britannica, l'attuale sito della \"Guildhall\" \u00e8 lo stesso in cui si trovava il palazzo di Bruto di Troia.\nDal 1441 a oggi.\nParte dell'attuale edificio risale al 1441 ed \u00e8 l'unico edificio in pietra, che non fosse una chiesa, ad aver resistito al Grande incendio di Londra del 1666. L'edificio contiene diversi altre parti storiche oltre alla hall, compresa una grande cripta medioevale, l'antica biblioteca e la stamperia, tutti ambienti ancora in uso.\nProva del fatto che la sala risale a prima del 1666, \u00e8 la presenza di targhe commemorative di Anne Askew (martire protestante 1521-1546), Henry Howard, Conte del Surrey (1517-1547), Sir Nicholas Throckmorton (1516-1571), Lady Giovanna Grey, Guilford Dudley, Thomas Cranmer, John Felton (martire cattolico ?-1570), oltre che personaggi successivi al grande incendio come William Pitt il Vecchio, William Pitt il Giovane, l'ammiraglio Orazio Nelson, il Duca di Wellington e sir Winston Churchill. La sala ebbe anche una parte nella ribellione del 1450 guidata da Jack Cade.\nLa Great Hall non rimase completamente indenne in occasione del grande incendio del 1666, e venne parzialmente restaurata, con l'inserimento di un tetto piano, nel 1670. L'attuale ingresso principale in stile gotico indostano venne aggiunto nel 1788. Un restauro pi\u00f9 radicale di quello del 1670 e fu completato nel 1866. Sfortunatamente questo restauro venne distrutto dal secondo grande incendio di Londra avvenuto la notte fra il 29 e 30 dicembre 1940 a seguito del bombardamento della Luftwaffe nel corso della seconda guerra mondiale. I danni vennero riparati nel 1954.\nOggi.\nOggi, gli uffici amministrativi della City of London Corporation sono ubicati in moderni edifici subito a nord della \"Guildhall\", mentre lo storico edificio viene usato come sede di rappresentanza ed \u00e8 aperto al pubblico una volta l'anno nel fine settimana del \"London Open House\". Il \"Clockmakers' Museum\" e la Guildhall Library, una biblioteca pubblica che raccoglie documenti datati dall'XI secolo in avanti, sono ospitate nel complesso.\nGog e Magog.\nI due giganti, Gog e Magog, sono associati alla Guildhall. La leggenda narra che i due giganti vennero feriti da Bruto di Troia e incatenati al cancello del suo palazzo sito nel luogo in cui si trova l'attuale Guildhall. Sculture di Gog e Magog sono custodite nel palazzo e vengono portate in corteo tutti gli anni in occasione del Lord Mayor's Show.\nUna prima versione di Gog e Magog venne distrutta durante il grande incendio. Essa venne sostituita nel 1708 da due grandi statue in legno che vennero poi distrutte durante i bombardamenti della seconda guerra mondiale. Le statue sono state rifatte nel 1953 sullo stile di quelle distrutte."}
{"id": "2185132", "revid": "1573940", "url": "https://it.wikipedia.org/wiki?curid=2185132", "title": "Natalia Partyka", "text": "Carriera.\nPriva dalla nascita dell'avambraccio destro, si \u00e8 distinta nelle competizioni di tennis tavolo, arrivando a vincere la medaglia d'oro nel torneo individuale e quella d'argento nel torneo a squadre alle Paralimpiadi di Atene nel 2004 e di Pechino nel 2008. Ha anche partecipato alle Olimpiadi di Pechino del 2008 e a quelle di Londra del 2012, gareggiando con le atlete normodotate. Per i suoi risultati sportivi nel 2008 \u00e8 stata insignita del titolo di cavaliere dell'ordine di Polonia Restituta, un'alta onorificenza pubblica polacca."}
{"id": "2185144", "revid": "547034", "url": "https://it.wikipedia.org/wiki?curid=2185144", "title": "In Memory", "text": "In Memory \u00e8 un EP del gruppo musicale thrash metal statunitense Nevermore, pubblicato nel 1996 dalla Century Media. Nel 2006 \u00e8 stato rimasterizzato e ripubblicato con 5 bonus track."}
{"id": "2185147", "revid": "767487", "url": "https://it.wikipedia.org/wiki?curid=2185147", "title": "Il cantante e il campione", "text": "Il cantante e il campione \u00e8 un film italiano del 1985 diretto da Nin\u00ec Grassia.\nTrama.\nIl giovane ballerino Massimo da Milano arriva alla stazione di Napoli e fa amicizia con Franco, un giovane che canta in un ristorante e che viene scritturato in una discoteca, dove inizia ad avere un certo successo.\nI due ragazzi sono fidanzati con Laura e Rosaria, ma fanno nuove conoscenze ed avviano relazioni con altre ragazze: Daniela, la proprietaria del locale in cui Franco si esibisce e sua sorella Mara.\nMassimo partecipa alla gara annuale di danza moderna e viene proclamato campione, mentre l'amico si diploma miglior cantante del mese. Poi i due giovani ritornano con le precedenti fidanzate e festeggiano con una gita a Ischia.\nProduzione.\n\u00c8 il primo dei tre film prodotti dalla \"Anthony Film International\", casa a cui \u00e8 associato lo stesso Nin\u00ec Grassia.\nMolte scene sono girate a Napoli e inquadrano tram, ripresi a piazza Nazionale, alla Riviera di Chiaia, in piazza Sannazzaro e a Fuorigrotta, poi nel ristorante \"La Bersagliera\" a Mergellina e alcune scene sono state girate a Castel Volturno (fraz. Pinetamare). Alcune scene si svolgono all'interno di una vettura tramviaria. Invece la discoteca visibile nel film \u00e8 il \"Charlie Brown\" di Giugliano. Il film \u00e8 ispirato alla canzone \"Il cantante e il campione\" di Patrizio, morto l'anno in cui \u00e8 stato girato il film.\nIl film ha avuto un remake con \"Una vita da sballo\" del 1993 sempre diretto da Nin\u00ec Grassia."}
{"id": "2185148", "revid": "181699", "url": "https://it.wikipedia.org/wiki?curid=2185148", "title": "Maledizione di Tecumseh", "text": ""}
{"id": "2185155", "revid": "1632387", "url": "https://it.wikipedia.org/wiki?curid=2185155", "title": "Nevermore (album)", "text": "Nevermore \u00e8 il primo omonimo album in studio del gruppo musicale thrash metal statunitense Nevermore, pubblicato dalla Century Media nel 1995. Nel 2006 \u00e8 stato rimasterizzato e ripubblicato con 5 bonus track."}
{"id": "2185157", "revid": "899609", "url": "https://it.wikipedia.org/wiki?curid=2185157", "title": "Golden Camera", "text": "La Goldene Kamera o Golden Camera (Telecamera d'Oro) \u00e8 un premio televisivo-cinematografico tedesco che viene assegnato annualmente dalla rivista televisiva \"H\u00d6RZU\" dal 1965, per categorie non fisse.\nStoria.\nL'assegnazione del riconoscimento non \u00e8 limitata a film e programmi televisivi, anche se questi sono i cardini del premio. \u00c8 l'unico premio che prevede del denaro, attualmente 20.000 euro. Il premio, che fu creato dall'artista berlinese Wolfram Beck, \u00e8 un modellino di telecamera, alto circa 25 centimetri, pesante 600 grammi e fatto di argento dorato.\nInizialmente il premio veniva assegnato in un ambito piuttosto ristretto; ora viene invece consegnato nell'ambito di un grande gala televisivo, anche attraverso i voti dei lettori di \"H\u00d6RZU\"."}
{"id": "2185160", "revid": "1543377", "url": "https://it.wikipedia.org/wiki?curid=2185160", "title": "Pomona Italiana", "text": "La Pomona Italiana \u00e8 sia la prima che la pi\u00f9 importante opera iconografica della pomologia italiana.\nL'Opera \u00e8 stata realizzata dal 1817 al 1839 da Giorgio Gallesio, funzionario e diplomatico della Repubblica di Genova e poi, per breve periodo, del Regno di Sardegna.\nL'autore.\nGiorgio Gallesio nacque nel 1772 a Finalborgo (oggi Finale Ligure, Savona) ed ancora giovanissimo assunse compiti amministrativi e diplomatici nella Repubblica di Genova, in un periodo di crisi delle istituzioni che porteranno dopo decenni di intrighi da parte dei sabaudi alla presa di potere a Genova dei Savoia, in seguito alle decisioni ottenute a tavolino nel Congresso di Vienna.\nIn un primo periodo Gallesio cerc\u00f2 di essere presente agli eventi, partecip\u00f2 infatti ancora giovanissimo al Congresso di Vienna, ed in seguito alla presa di potere nella Repubblica di Genova da parte dei Savoia ne ottenne anche incarichi e riconoscimenti nobiliari a riconoscimento dei suoi meriti, tesi forse ad assimilarlo.\nProbabilmente amareggiato e deluso dagli eventi politici a cui ebbe ad assistere, si ritir\u00f2 a soli 45 anni di et\u00e0 dalla vita pubblica, e decise di dedicarsi alla propria vita privata, ed alla cura delle sue propriet\u00e0 nel finalese, ma dedicandosi con impegno alla ricerca botanica, ed alla preparazione di un'opera pomologica che not\u00f2 come mancante dal panorama editoriale italiano.\nLa preparazione dell'opera lo accompagner\u00e0 per tutta la sua vita, mor\u00ec infatti ad opera non completata, nel 1839 a Firenze.\nSebbene il Gallesio avesse un'ampia cultura umanistica e illuminista, non aveva peraltro, all'origine, una profonda conoscenza di base di botanica convenzionale; questo gli permise di muoversi in questo campo senza pregiudizi, accumulando invece una altissima preparazione, basata sulla sua intelligenza critica, sui suoi studi, e sulla enorme quantit\u00e0 di contatti che riusc\u00ec a tenere, con la grande mole di esperimenti che condusse personalmente nei suoi possedimenti, e la mole di dati che ottenne direttamente con i suoi viaggi.\nNon trascur\u00f2 alcun dato che provenisse da qualsiasi origine, e fu sempre attento a verificarlo puntualmente di persona, producendo poi tesi scientifiche di rilievo, di certo notevoli per il suo tempo.\nL'opera.\nLa \"Pomona Italiana\" \u00e8 soprattutto un'opera descrittiva, per immagini e testi, del panorama pomologico italiano, riguardante i fruttiferi pi\u00f9 noti distinti per variet\u00e0, queste esaminate per caratteristiche, ambiente e localizzazioni geografiche.\nL'opera presenta una struttura affatto peculiare, essendo preparata per argomenti o \"articoli\", in totale di 156, raccolti in 41 fascicoli.\nI fascicoli furono inviati agli associati all'opera (una sorta di abbonati che si assumevano l'impegno di pagare una cifra prefissata ogni fascicolo), quindi erano gli associati che erano i finanziatori dell'opera, e che dovevano poi provvedere a loro cura alla rilegatura che poteva essere realizzata in due, tre o quattro volumi, a scelta.\nL'opera fu realizzata di altissimo livello (e costo) in formato \"in folio\" (circa 50\u00a0cm), su carta finissima e con caratteri e finiture di grandissimo pregio.\nOgni articolo era dotato di una (o pi\u00f9) immagini a piena pagina, stampate a riga sottile e colorate rigorosamente a mano da qualificati artisti, all'immagine faceva seguito il testo connesso. Le 160 illustrazioni dell'opera furono realizzate da: Antonio Basoli, Carolina e Isabella Bozzolini, Rachele Cioni, Domenico Del Pino, Bianca Mojon, Antonio Serantoni, (illustratori) e da: Paolo Fumagalli, Bernardino Rosaspina, Giuseppe Pera, Carlo Lasinio, Antonio Verico e altri (incisori).\nIl livello di costo quindi fu enorme, largamente al di sopra della possibilit\u00e0 della maggior parte della popolazione, anche dei ceti pi\u00f9 agiati.\nIn conseguenza furono stampate solo circa 176 copie soprattutto dedicate a sovrani o ad appassionati che si potevano permettere il costo.\nLo sviluppo dei fascicoli non era connesso ad un ordine preordinato, ma seguiva lo sviluppo degli interessi dell'autore, delle sue possibilit\u00e0, e delle sue ricerche.\nIl lato economico dell'impresa fu sempre critico, e fu sempre ampiamente sostenuto da afflussi di denaro che provenivano dal patrimonio del Gallesio stesso, soprattutto per il finanziamento dei viaggi, e per le spese degli artisti (italiani e stranieri) che collaborarono all'opera.\nLa sede di fatto della edizione fu la residenza del Gallesio in Finale, mentre il lavoro di stampa fu affidato alla Tipografia Niccol\u00f2 Capurro in Pisa, considerata la pi\u00f9 pregiata all'epoca, \u00abco' caratteri de' FF. Amoretti\u00bb.\nIl lavoro di edizione fu gravato anche da questione amministrative, come i fascicoli perduti, non pagati, e le richieste degli associati che chiedevano lo sviluppo di argomenti specifici a loro gradimento, (molto richiesta fu una collezione dei fascicoli delle uve), in qualche caso fu dato seguito alle richieste. \nA tutto questo fece fronte direttamente l'autore.\nEra comunque obiettivo ed interesse del Gallesio che l'opera fosse quanto pi\u00f9 possibile italiana, e quindi non strettamente limitata ad un tipo di frutto, o ad una regione; in questo senso il suo impegno gli permise anche di esaminare fruttiferi \"nuovi\" nella coltivazione europea, come il dattero; o minori, come il giuggiolo, riuscendo in buona misura, (se si considerano criticamente le sue condizioni), a raggiungere sostanzialmente l'obiettivo.\nL'associato tipico dell'opera non avrebbe permesso un eccessivo ampliamento del lato scientifico, (la maggior parte degli associati voleva solo che l'opera fosse \"bella\"), quindi il Gallesio prepar\u00f2 una serie di opuscoli, detti \"trattati\" in cui era affrontata in modo piuttosto evoluto la parte scientifica degli argomenti ritenuti di maggior rilievo.\nI trattati erano inviati in omaggio, allegati ai fascicoli maggiori, e trovarono cos\u00ec adeguata pubblicazione, in attesa (come lui stesso afferm\u00f2) che potessero trovare opportuna comprensione in futuro, cosa che si \u00e8 puntualmente verificata.\nSolo cinque argomenti (articoli), a costituire forse l'ultimo fascicolo, che l'autore aveva gi\u00e0 in parte preparato, e che aveva annunciato poco prima della sua morte come di futura pubblicazione a completamento, non furono pubblicati.\nL'interesse attuale per l'opera \u00e8 fortemente basato sul possibile esame dello stato della pomologia dell'epoca, sia per le nozioni scientifiche allora emergenti di cui l'autore \u00e8 attento raccoglitore e sperimentatore, sia per applicazione del passaggio dalla nomenclatura botanica tradizionale alla Nomenclatura binomiale.\nL'opera, digitalizzata, a partire dal 2004 \u00e8 disponibile in rete, in forma ipertestuale."}
{"id": "2185161", "revid": "1782831", "url": "https://it.wikipedia.org/wiki?curid=2185161", "title": "Namco \u00d7 Capcom", "text": " (pronunciato Namco Cross Capcom) \u00e8 un videogioco misto fra action RPG e tactical RPG per \"PlayStation 2\" sviluppato da Monolith Soft, dove sono presenti personaggi creati dagli universi Namco e Capcom.\nStoria.\nIl gioco \u00e8 ambientato nell'anno 20XX (un anno casuale presente nel ventunesimo secolo e anche un sottile riferimento alla data in cui \u00e8 ambientata la serie di giochi di Mega Man). I protagonisti sono Arisu Reiji e Xiaomu (personaggi originali creati appositamente per questo gioco): i due lavorano per un'unit\u00e0 speciale chiamata Shinra investigando su fenomeni spirituali o disturbi provenienti dall'altromondo. Inizialmente sono impegnati ad investigare seguendo una traccia che li conduce verso una misteriosa \"malattia sonnifera\" presso l'area di Shibuya in Giappone, proprio l\u00ec diverr\u00e0 apparente che qualcosa di pi\u00f9 grande sta per accadere. Successivamente personaggi, sia buoni che malvagi, provenienti da altri mondi e altre epoche faranno la loro comparsa ritrovandosi nel Giappone dell'anno 20XX.\nModalit\u00e0 di gioco.\nIl gioco \u00e8 un ibrido fra Action RPG e RPG Strategico. Ci si muove su di un campo a griglie e i turni vengono determinati da chi fra i personaggi in gioco ha il maggiore numero di AP (questo AP system si pu\u00f2 comparare con il CT system usato in \"Final Fantasy Tactics\"). Quando \u00e8 il turno del giocatore \u00e8 possibile muovere il proprio personaggio nel punto desiderato per poter attaccare il nemico o utilizzare tecniche speciali o oggetti.\nQuando comincia la fase di attacco il gioco cambia dalla parte tattica a quella d'azione. Il personaggio ha un numero di \"Branches\", ovvero di attacchi, che pu\u00f2 utilizzare. Ogni tasto direzionale del D-Pad combinato al tasto cerchio, o solamente il tasto cerchio, equivalgono ad un diverso attacco, un attacco vale 1 Branch. Se si realizza un determinato numero di colpi aerei (con il nemico sospeso a mezz'aria) si potranno ricevere bonus quali l'aggiunta di un Branch per il turno in cui si sta attaccando, oggetti, aumento della barra speciale o danni extra. Altri bonus che non siano oggetti vengono convertiti in Punti Esperienza extra alla fine della sequenza d'attacco. Nel momento in cui la barra dello Special Gauge del personaggio \u00e8 piena, premendo il tasto triangolo sar\u00e0 possibile utilizzare un attacco speciale. Alcuni personaggi potranno effettuare degli attacchi chiamati \"Multiple Assault\" se rispecchiano le condizioni desiderate nella griglia di combattimento. Anche la sequenza di Difesa ci porta nella schermata in stile Action RPG, durante l'attacco dell'avversario comparir\u00e0 dalla sua parte una schermata con il D-Pad, premendo velocemente i tasti evidenziati sar\u00e0 possibile ridurre il danno subito dall'avversario. Se la difesa riesce perfettamente gli AP delle unit\u00e0 si incrementeranno.\nPersonaggi originali.\nProtagonisti.\nReiji Arisu (\u6709\u6816\u96f6\u5150, \"Arisu Reiji\")\nIl personaggio principale del gioco. Suo padre fu ucciso 10 anni prima degli eventi del gioco in una delle varie battaglie che coinvolsero Shinra e Ouma. Reiji \u00e8 descritto dalla sua partner Xiaomu, un \"imbronciato tight-ass\". Anche se non lo dimostra, si preoccupa molto per Xiaomu, anche se zittisce spesso molti dei commenti della partner, scherzosi o no. Porta con s\u00e9 un fodero che contiene due spade e un fucile; entrambe le spade hanno un proprio elemento. Con s\u00e9 porta anche una pistola che tiene legata alla vita.\nXiaomu (\u5c0f\u725f, \"Shaomu\")\nCo-protagonista del gioco, Xiaomu \u00e8 conosciuta come una \"volpe mistica\" con un'et\u00e0 di 765 anni. Nella Shinra fu la partner del padre di Reiji, Shougo Arisu, 10 anni fa, prima della sua morte. Spesso Xiaomu mostra un certo interesse nei confronti di Reiji flirtando, bench\u00e9 egli la ignori spesso. Oltre a questo si dimostra essere molto protettiva nei confronti di Reiji ogni qual volta viene fuori l'argomento della morte di suo padre o quando appare Saya. Utilizza in battaglia una \"cane sword\" appartenente all'elemento del ghiaccio insieme ad un bastone Shakujo; anche lei come Reiji ha una pistola. \u00c8 anche abile nell'utilizzare attacchi magici, come dei raggi di energia che fuoriescono dalle mani, con i quali aumenta il repertorio di tecniche a lungo raggio del duo.\nAntagonisti.\nSaya (\u6c99\u591c \"Saya\")\nCome Xiaomu, Saya \u00e8 una volpe mannara, tuttavia \u00e8 nata in Giappone e non in Cina. Fu coinvolta negli avvenimenti che coinvolsero Arisu Shougo e Xiaomu dieci anni fa, questo il motivo per cui Xiaomu tiene un rancore nei suoi confronti. Al contrario di Xiaomu, Saya \u00e8 dalla parte dell'organizzazione rivale della Shinra: Ouma. Saya possiede una strana personalit\u00e0 che agli occhi degli altri si fa mostrare mai insicura di s\u00e9 stessa ma sembra calma e sicura di s\u00e9, tutto il contrario della sua controparte Cinese Xiaomu. Dai ai suoi due rivali, Reiji e Xiamou, piccoli soprannomi come \"ragazzo\" o \"piccolo\"\n99 (\u4e5d\u5341\u4e5d \"Ky\u016b j\u016b Ky\u016b\")\nUn nemico sigillato negli Abissi del Tempo dieci anni fa: Il Progetto Ouma ha in serbo di sciogliere il sigillo. Ha profondi legami con il clan Arisu.\nKatana (\u7247\u90a3 \"Katana\")\nUn presunto clone completamente creato sulla base di Saya, bench\u00e9 la somiglianza fisica sia discutibile. Saya dice che fa parte del Progetto Ouma. \u00c8 prodotta in serie e predisposta al combattimento.\nLista dei personaggi.\nQuesta \u00e8 una lista dei personaggi che fanno parte di \"Namco x Capcom\"."}
{"id": "2185164", "revid": "92723", "url": "https://it.wikipedia.org/wiki?curid=2185164", "title": "Marco Fainello", "text": "Biografia.\nFainello si \u00e8 laureato in ingegneria meccanica presso il Politecnico di Milano con una tesi riguardante la dinamica degli pneumatici.\nCarriera.\nDopo la laurea, il suo primo lavoro \u00e8 stato dal 1990 al 1994 presso il Centro Ricerche Fiat, dove entra nel gruppo di lavoro che si occupa della dinamica dei veicoli ed in particolare, il suo primo lavoro \u00e8 su una Ferrari 348. In questi anni instaura una collaborazione con il Professor Hans B. Pacejka, esperto di dinamica dei veicoli e degli pneumatici, con il quale raggiungeranno importanti traguardi nello studio della dinamica degli pneumatici che varranno a Fainello l'appellativo di \"uomo di gomma\".\nNegli anni di permanenza al Centro Ricerche Fiat, ha svolto alcuni lavori esterni come docente per il Corso di Dinamica del Veicolo presso la Dallara Automobili e come consulente per il team Alfa DTM, che nel 1994 con il pilota Nicola Larini a bordo della Alfa Romeo 155 V6 TI entrer\u00e0 nella storia vincendo entrambe le manches al N\u00fcrburgring e portando l'Alfa Romeo a vincere su quel circuito dopo Tazio Nuvolari nel 1935.\nFormula 1 e Ferrari.\nDal 1995 entra in Formula 1 nella Scuderia Ferrari ricoprendo inizialmente il ruolo di \"veicolista\", ossia l'ingegnere che si occupa della messa a punto in pista. Dopo i primi anni come veicolista di Jean Alesi e Michael Schumacher, grazie alle sue capacit\u00e0 diventa nel 1997 responsabile della dinamica dei veicoli e manterr\u00e0 questo ruolo fino al 2004.\nIn questo lasso di tempo la Ferrari collezioner\u00e0 6 Campionati mondiali costruttori di Formula 1 e 5 Campionati mondiali piloti di Formula 1 con Michael Schumacher dal 2000 al 2004. Questi sono gli anni d'oro della Ferrari e la squadra della Scuderia Ferrari viene rinominata dalla stampa \"Dream Team\". Ecco chi erano i membri di questo \"Dream Team\":\nNel 2002 e fino al 2007 lavora a stretto contatto con Bridgestone e con il suo Direttore Tecnico Hirohide Hamashima, nello sviluppo degli pneumatici impiegati in gara dalla Ferrari ottenendo notevoli miglioramenti.\nNel 2004 a Fainello viene assegnato lo sviluppo del Simulatore Ferrari, ossia un sistema in grado di riprodurre tutte le funzioni della vettura per poter effettuare analisi e verifiche senza necessariamente dover uscire in pista come, fino ad allora, veniva fatto dalla Ferrari, disponendo di due circuiti proprietari come Mugello e Fiorano.\nNonostante le altre scuderie come McLaren e Red Bull Racing avessero intrapreso l'utilizzo dei simulatori con largo anticipo rispetto alla Ferrari, Fainello \u00e8 stato in grado di recuperare il tempo perduto realizzando il primo Simulatore Ferrari all'interno del Centro Ricerche Fiat. \nNello stesso anno, cos\u00ec come gli altri membri del \"Dream Team\" Ferrari, viene nominato su iniziativa dell'allora Presidente Carlo Azeglio Ciampi, Cavaliere al merito della Repubblica Italiana.\nNel 2007 e 2008 dopo che molti esponenti del \"dream team\" hanno lasciato la \"scuderia,\" la Ferrari torna a vincere altri 2 Campionati mondiale costruttori di Formula 1 ed 1 Campionato mondiale piloti di Formula 1.\nNel 2009 all'interno della sua mansione di Direttore Sviluppo Prestazioni, porta a termine la realizzazione del primo Simulatore Ferrari all'interno della sede di Maranello.Nel 2012 passa alla Gestione Industriale come Responsabile dello Sviluppo Prestazioni delle vetture stradali e della costruzione del nuovo simulatore. In questa veste inventa il sistema \"Side Slip Control\" (\"SSC\"), oggi sistema di punta di tutte le nuove Ferrari stradali. Nel 2014 \u00e8 il capo dello sviluppo della Ferrari FXX-K, la prima Ferrari ibrida basata su un motore termico da 860 CV e un motore elettrico di ulteriori 190 CV per un totale di 1050 CV.\nNegli stessi anni lavora anche allo sviluppo degli chassis della Ferrari 458 GTE \"Le Mans\" e della Ferrari 488 GT impiegate nel campionato GT dove Fainello approder\u00e0 nel 2013 in qualit\u00e0 di \"Head of GT Track Car Development Ferrari\".\nNel Campionato Endurance GT otterr\u00e0 nuovi successi vincendo 3 volte il Campionato Mondiale Costruttori e 2 volte il Campionato Mondiale Piloti.\nA fine 2016 lascia Ferrari per iniziare una nuova avventura con Add-For come Partner and Executive Director e Danisi Engineering in qualit\u00e0 di Direttore Tecnico.\nOggi Fainello partecipa con la sua esperienza a diversi progetti di super car dei pi\u00f9 noti marchi automobilistici.\nOltre a questo da alcuni anni produce gelato di alta qualit\u00e0 nel laboratorio aperto con la moglie sul lago di Garda.\nCommentatore sportivo.\nInsieme a Gianfranco Mazzoni ed Emanuele Pirro commenta le fasi del Gran Premio d'Italia 2018 per Rai Sport nel ruolo che per dieci stagioni fu dell'ingegner Giancarlo Bruno, passato a TV8 assieme ad Ivan Capelli."}
{"id": "2185165", "revid": "14691", "url": "https://it.wikipedia.org/wiki?curid=2185165", "title": "Las cosas que vives", "text": ""}
{"id": "2185168", "revid": "986213", "url": "https://it.wikipedia.org/wiki?curid=2185168", "title": "Rostislav Aleksandrovi\u010d Romanov", "text": "Biografia.\nInfanzia.\nSua madre era la granduchessa Xenia (1875-1960), figlia dello zar Alessandro III e suo padre era il granduca \"Sandro\", cugino di primo grado del padre della moglie: Rostilav era quindi pronipote di Nicola I di Russia per parte di padre e pro-pronipote dello stesso per parte di madre, oltre ad avere per nonno Alessandro III e per zio Nicola II, particolarmente legato alla sorella ed al cognato.\nRivoluzione bolscevica.\nPass\u00f2 la prima giovinezza tra il sud della Francia, luogo di vacanza molto amato dalla nobilt\u00e0 internazionale, ed i palazzi imperiali russi. Quando l'imperatore Nicola II abdic\u00f2 in seguito alla Rivoluzione di Febbraio nel 1917, l'Imperatrice vedova si ritir\u00f2 in Crimea con moltissimi parenti, fra cui la figlia Xenia, il genero ed i loro figli: nel 1918 molti di loro furono incarcerati vicino a Jalta, ma un mese dopo vennero liberati dalle truppe tedesche in seguito alla firma del Trattato di Brest-Litovsk.\nL'11 aprile 1919 i Romanov vennero salvati da un quasi sicuro massacro da parte dei bolscevichi poich\u00e9 riuscirono ad imbarcarsi su una nave da guerra britannica, la \"HMS Marlborough\", mandata apposta da re Giorgio V., che li port\u00f2 a Malta dove rimasero per circa nove mesi.\nPrimo matrimonio.\nSi spos\u00f2 tre volte, la prima con la principessa Aleksandra Pavlovna Galitzine (7 maggio 1905 - 5 dicembre 2006) il 1\u00ba settembre 1928 a Chicago ed ebbero un figlio prima del divorzio nel 1944.\nSecondo matrimonio.\nIl principe Rostislav Aleksandrovi\u010d spos\u00f2 poi Alice Eilken (30 maggio 1923) il 7 maggio 1945 ed ebbero un figlio prima del divorzio nel 1951.\nTerzo matrimonio.\nRostislav Aleksandrovi\u010d spos\u00f2 poi Hedwig Maria Gertrud Eva von Chappuis (6 dicembre 1905 - 9 gennaio 1997) il 19 novembre 1954, senza averne figli.\nDiscendenza.\nIl principe Rostislav Aleksandrovi\u010d e la sua prima moglie la principessa Aleksandra Pavlovna Galitzine ebbero:\nDalle sue seconde nozze con Alice Eilken nacque:"}
{"id": "2185171", "revid": "125768103", "url": "https://it.wikipedia.org/wiki?curid=2185171", "title": "Fury &amp; Flames", "text": "Fury &amp; Flames \u00e8 il quarto album della band Hate Eternal pubblicato nel 2008. L'album \u00e8 stato dedicato al bassista Jared Anderson."}
{"id": "2185184", "revid": "46291", "url": "https://it.wikipedia.org/wiki?curid=2185184", "title": "Cladium mariscus", "text": "Il falasco o \"marisco\" o \"panicastrella di palude\" (Cladium mariscus ) \u00e8 una pianta erbacea appartenente alla famiglia delle Cyperaceae. Il suo habitat \u00e8 la palude.\nDescrizione.\nLa pianta ha un rizoma con stoloni molto ramificati da cui partono gli organi aerei formati dai fusti che raggiungono altezze superiori anche ai 2 metri, le lunghe foglie sono a sezione triangolare e bordo seghettato e tagliente.\nI fiori ermafroditi sono riuniti in infiorescenze a pannocchia, la stagione della fioritura \u00e8 tra maggio e settembre. Il frutto \u00e8 un achenio (nucula).\nTassonomia.\nSono note 4 sottospecie:\nUtilizzo.\nIl falasco per la resistenza delle foglie e del fusto, anche se disseccati, veniva molto usato per impagliare seggiole, intrecciare sporte e stuoie e per costruire capanne.\nLa pianta \u00e8 costituita da foglie molto affilate che, se attraversate, possono tagliare come rasoi: per toccarlo o coglierlo senza ferirsi bisogna accarezzarlo o tagliarlo sempre dal basso verso l'alto."}
{"id": "2185185", "revid": "173219", "url": "https://it.wikipedia.org/wiki?curid=2185185", "title": "Ordine di Teresa", "text": "L'Ordine di Teresa (in tedesco: \"Theresiaorden\") fu un ordine cavalleresco femminile istituito nell'ambito del Regno di Baviera.\nStoria.\nVenne creato come mezzo di previdenza sociale per le dame non maritate o vedove che si fossero distinte per qualche merito, garantendo loro allo stesso modo una pensione. L'Ordine venne fondato dalla regina Teresa di Sassonia-Hildburghausen, vedova di re Luigi I di Baviera, il 12 dicembre 1827.\nLe aderenti avevano diritto ad una pensione che variava dai 100 fiorini delle Dame di seconda classe ai 300 fiorini delle Dame di prima classe. Il conferimento di questa pensione cessava al momento del matrimonio e con essa anche il valore dell'onorificenza. Solitamente, le dame che si erano sposate o risposate, avevano poi il titolo di \"Dame Onorarie\". L'Ordine veniva concesso nella prima classe di diritto a tutti i membri donne della famiglia Reale bavarese.\nInsegne.\nLa \"medaglia\" era costituita da una croce che veniva indossata appesa ad un nastro bianco bordato con due strisce azzurre ai lati e solitamente veniva portata sulla parte sinistra del petto e, la prima classe, aveva anche diritto ad una fascia trasversale al corpo dalla spalla destra al fianco sinistro.\nIl \"nastro\" era azzurro.\nLa divisa ufficiale era costituita da un vestito di qual si voglia foggia, ma obbligatoriamente di seta azzurra."}
{"id": "2185188", "revid": "118451087", "url": "https://it.wikipedia.org/wiki?curid=2185188", "title": "Armando Albano", "text": "Carriera.\nCon il ha disputato le Olimpiadi di Berlino 1936, giocando contro Canada, Cina, Cile e Polonia."}
{"id": "2185189", "revid": "2196773", "url": "https://it.wikipedia.org/wiki?curid=2185189", "title": "Spurio Carvilio Massimo Ruga", "text": "Biografia.\nEletto console nel 234 a.C., fu il quinto capo della spedizione inviata dal Senato in Corsica durante la prima guerra punica, ma a causa di una tempesta fu costretto a ritornare a Roma. Nel 233 a.C., obbliga tutte le navi cartaginesi a lasciare Sardegna e Corsica, diventate provincia romana. Nel 228 a.C. viene eletto console per la seconda volta.\nPlutarco, nelle Questioni romane, narra che il suo liberto, Spurio Carvilio (da non confondere con l'omonimo console), fu il primo ad aprire una scuola elementare a Roma intorno alla met\u00e0 del terzo secolo a.C. e ad introdurre la lettera G nell'alfabeto latino. Infatti, il suono della velare sonora, fino a quel momento, veniva indicato con lo stesso simbolo C della gutturale sorda; non avendo avuto origine dall'alfabeto greco o etrusco, sarebbe stata creata dal liberto semplicemente aggiungendo una sbarretta verticale alla gi\u00e0 presente lettera C.\nSempre Plutarco, narra che il console Spurio Carvilio Massimo Ruga sia stato il primo a divorziare dalla moglie per l'impossibilit\u00e0 della donna di dargli dei figli. In realt\u00e0 non si tratta del primo divorzio, anche se inesattamente indicato come tale, dal momento che sembra che vi fosse una clausola sul divorzio gi\u00e0 nelle \"dodici tavole\" e se ne registra un esempio nel 307/306 a.C. Il divorzio di Carvilio fu comunque eccezionale perch\u00e9 la moglie non era affatto colpevole di violazioni contro il marito.\nMor\u00ec nel 211 a.C. e il suo posto di augure venne preso da Marco Servilio Gemino."}
{"id": "2185197", "revid": "21475291", "url": "https://it.wikipedia.org/wiki?curid=2185197", "title": "Zip &amp; Zap", "text": ""}
{"id": "2185202", "revid": "344432", "url": "https://it.wikipedia.org/wiki?curid=2185202", "title": "Bubo bubo bengalensis", "text": ""}
{"id": "2185204", "revid": "122609725", "url": "https://it.wikipedia.org/wiki?curid=2185204", "title": "Piemonte (piroscafo)", "text": "Il Piemonte \u00e8 un piroscafo a pale appartenente alla flotta della Gestione governativa Navigazione Laghi, ed ancor oggi operativo sul Lago Maggiore, venne costruito dai Cantieri della Escher Wyss di Zurigo nel 1904.\nIl piroscafo fu varato nello stesso anno con il nome di \"Regina Madre\" e il 23 settembre 1904 entr\u00f2 in servizio. \nIl piroscafo \u00e8 dotato tutt'oggi di una macchina a vapore a duplice espansione tipo Compound sub orizzontale, le caldaie sono due generatori di vapore saturo tipo marina.\nNel 1950 la Gestione Governativa in base alla legge n.410 benefici\u00f2 di fondi straordinari per la ricostruzione, ammodernamento, della flotta. Grazie a questi fondi, sul piroscafo viene sostituito il sistema di alimentazione dei forni che passa cos\u00ec da carbone a nafta.\nNel 1965 rientra nuovamente in cantiere per ammodernamenti, naviga fino al 2003 quando viene completamente ristrutturato. Dopo il restauro riprende la navigazione nel 2006, con rare uscite a noleggio. Nella primavera 2021 viene annunciato l'impiego regolare al sabato e alla domenica nel mese di maggio .\nIl \"Piemonte\" \u00e8 la pi\u00f9 antica nave a vapore d'Italia ancora in esercizio, con motrice sub orizzontale a due cilindri di 400 CV complessivi,\n\u00c8 \"uno degli ultimi mirabili esempi, perfettamente funzionanti di meccanica dell'inizio del secolo scorso.\"\nLa macchina a vapore.\nLa macchina a vapore (matricola della motrice 6949) del piroscafo nasce nel 1903 dalla Escher Wyss di Zurigo in Svizzera. \u00c8 una macchina a vapore alternativa del tipo compound, ossia composita relativamente alla motrice, questo indica che lavora sfruttando pi\u00f9 salti di pressione, facendo cos\u00ec espandere pi\u00f9 volte il vapore, in pi\u00f9 fasi, a pressioni via via decrescenti.\nLa spinta del piroscafo \u00e8 data da due ruote a pale, collocate lateralmente circa sulla mezzeria della nave. Ciascuna ruota misura circa tre metri di diametro, ed \u00e8 composta da nove pale orientabili con sistema eccentrico detto a Caporale. Spinto a tutta forza su ciascuna ruota si esercita un carico di circa 1500\u00a0kg. Le ruote non sono separabili.\nLe caldaie sono due generatori di vapore saturo con due focolari ciascuna tipo marina a tubi da fumo in totale 188 tubi per caldaia. Costruzione ditta Ing. Bono, Milano 1972. Superficie radiante 84 metri quadrati. Temperatura del vapore 190 gradi. Produzione 2 tonn/h per generatore. Alimentazione delle caldaie con acqua di lago trattata e preriscaldata (50 gradi) 5700 litri per caldaia a pieno regime.\nPompe di alimento alternative\nEquipaggio.\nIl \"Piemonte\" richiede sette uomini di equipaggio, questi sono disposti cinque in coperta e due all'apparato macchina, in pi\u00f9 si aggiunge il personale del servizio ristorante. I loro ruoli sono:"}
{"id": "2185209", "revid": "110157", "url": "https://it.wikipedia.org/wiki?curid=2185209", "title": "Jared Anderson", "text": "Fond\u00f2 la sua prima band (\"Internecine\") nel 1997 all'et\u00e0 di 22 anni. Nel 1999, assieme ad Erik Rutan, fond\u00f2 una seconda band, gli Hate Eternal, con i quali compose e registr\u00f2 2 album. Tra il 2001 e il 2002 fece parte dei Morbid Angel come bassista e cantante nei live show. Nel 2003 interruppe la sua carriera artistica per uscire dalla tossicodipendenza.\nMor\u00ec nel 2006, all'et\u00e0 di 31 anni durante il sonno; la causa della morte non \u00e8 stata resa nota.\nNel 2008 gli Hate Eternal hanno pubblicato il loro quarto album in studio Fury &amp; Flames dedicato alla sua memoria."}
{"id": "2185214", "revid": "1305772", "url": "https://it.wikipedia.org/wiki?curid=2185214", "title": "Run Baby Run (Sheryl Crow)", "text": "Run Baby Run \u00e8 una canzone di Sheryl Crow, contenuta nell'album d'esordio \"Tuesday Night Music Club\" del 1993.\nIl brano.\nIl singolo \"Run Baby Run\", primo brano estratto dall'album \"Tuesday Night Music Club\", venne dapprima immesso nel mercato discografico europeo al termine del 1993.\nInizialmente riscosse uno scarso successo commerciale: riusc\u00ec infatti a piazzarsi solamente al 92\u00ba posto della classifica inglese dei singoli del 1994, complice anche l'esigua copertura mediatica offerta da stampa, radio e Tv del vecchio continente. Un risultato decisamente immeritato, considerato il notevole sforzo compiuto dai vertici A&amp;M in fase pre-promozionale.\nNonostante tutto venne ripubblicato nel 1995 (dopo l'enorme successo dei singoli \"All I Wanna Do\" e \"Strong Enough\"), in un periodo sicuramente pi\u00f9 maturo e meno \"ostile\" sia in termini commerciali che di apprezzamento, conquistando la 24\u00aa posizione nella \"Official Singles Chart\".\nVideo.\nNel video musicale, diretto da David Hogan e David Cameron, appare Sheryl che esegue il brano con la sua band in una stanza rossa, alternata a immagini di una ragazza in partenza che ricorda quando da bambina suo padre le regal\u00f2 un pendaglio.\nCuriosit\u00e0.\nLa prima parte del testo \u00e8 caratterizzata dalla suggestiva presenza della frase \"She was born in November 1963, the day Aldous Huxley died\" (\"Lei \u00e8 nata a Novembre del 1963, il giorno in cui Aldous Huxley mor\u00ec\"). Si tratta di un piccolo omaggio allo scrittore inglese Aldous Huxley, noto umanista e pacifista nonch\u00e9 \"padre spirituale\" del movimento hippie, scomparso il 22 novembre 1963 poche ore prima del tragico attentato che cost\u00f2 la vita all'allora Presidente degli Stati Uniti John F. Kennedy: proprio quest'ultimo avvenimento distolse l'attenzione, da parte dei media, dalla notizia della sua morte."}
{"id": "2185221", "revid": "104458", "url": "https://it.wikipedia.org/wiki?curid=2185221", "title": "Speed Metal Slaughter", "text": "Speed Metal Slaughter \u00e8 il secondo album della band thrash metal-speed metal svedese Cranium. \nIl disco.\n\"Speed Metal Slaughter\" si apre con un discorso tra \"Chainsaw Demon\" e \"Grave Reaper\", i due vogliono entrare in una discoteca ma il buttafuori non li lascia passare dicendo che i metallari non sono ammessi. Dopo si sente qualche urlo finch\u00e9 non si sente il rumore di una motosega sempre pi\u00f9 forte finch\u00e9 non iniziano le prime note di \"Slaughter on the Dance Floor\".\nDebutta il batterista \"Johan Hallberg\" che si far\u00e0 sentire in \"A Devil on the Drums\", intro della canzone \"Sluts of Satan\", una canzone dedicata al \"thrash metal\" tedesco e ai festival in Germania. In questa canzone vengono menzionati nel pre-chorus Mille Petrozza,\nAndreas \"Gerre\" Geremia e Marcel \"Schmier\" Schirmer rispettivamente membri e formatori di Kreator, Tankard e Destruction:\n\"Mille's ass is pumping, and Gerre's drinking beer\nSpeed metal noise is in everybody's ear\nCheap whores are lying with legs open wide\nHurry up Schmier, I wanna get inside!\"\nSi chiude con \"Satanic Holiday\", canzone velocissima come tutto il resto del disco."}
{"id": "2185223", "revid": "21475581", "url": "https://it.wikipedia.org/wiki?curid=2185223", "title": "Tecniche diairetiche", "text": ""}
{"id": "2185227", "revid": "466539", "url": "https://it.wikipedia.org/wiki?curid=2185227", "title": "Michail Andreevi\u010d Suslov", "text": "Biografia.\nGli esordi.\nDal 1918 al 1920 lavor\u00f2 nel comitato dei poveri del villaggio natale e nella Giovent\u00f9 comunista del distretto di Chvalynsk. Nel 1921 divenne membro del PCUS e nello stesso anno giunse a Mosca, dove dal 1924 al 1928 studi\u00f2 all'Istituto di economia Plechanov. Nel 1929 cominci\u00f2 a tenere corsi di economia politica all'Universit\u00e0 di Mosca e all'Accademia di economia. Fu allievo all'Istituto economico del professorato rosso dal 1928 al 1931.\nSotto Stalin.\nNel periodo 1931-1933 fu ispettore nella Commissione centrale di controllo del partito e nel Commissariato per il controllo del proletariato operaio e contadino. Quindi, fino al 1936 membro della Commissione del controllo sovietico presso il Consiglio dei commissari del popolo dell'Unione Sovietica. Nel 1937 con un gruppo di dipendenti del partito fu inviato in trasferta nella regione di Rostov sul Don per il \"rafforzamento dell'organizzazione regionale del partito e l'attuazione dell'epurazione per lo sradicamento dei nemici del popolo\". Nel 1939-1944 fu primo segretario del comitato territoriale del PCUS di Ord\u017eonikidze (ora Vladikavkaz). Contemporaneamente nel 1941-1943 fu a capo del movimento partigiano transcaucasico. Come capo del territorio caucasico aiut\u00f2 gli organi del NKVD (Commissariato del Popolo per gli affari interni) nella deportazione dei Circassi.\nDal 1944 al 1946 fu presidente dell'Ufficio per gli affari della RSS Lituana all'interno del Comitato centrale del PCUS, che di fatto era l'organo straordinario e onnipotente della repubblica baltica. Nelle difficili condizioni della guerra partigiana contro i collaborazionisti e i nemici del comunismo (come i cosiddetti \"fratelli del bosco\") condusse una politica di spietata epurazione dell'apparato statale e di partito e prese una dura posizione nei confronti dell'\"intellighenzia\" locale, considerandola veicolo propagatore del nazionalismo lituano. Dal marzo del 1946 fu nell'apparato del Comitato Centrale del PCUS. Su proposta di Stalin, nel 1947, durante il \"plenum\" del Comitato Centrale del Partito fu confermato membro dell'Ufficio organizzativo, responsabile dei mezzi informativi di massa.\nTra il 1949 ed il 1951 fu caporedattore della \"Pravda\". Assieme ad Andrej \u017ddanov e Georgij Malenkov, nel giugno del 1948 fu inviato in Romania per partecipare alla conferenza dei rappresentanti dell'Ufficio organizzativo dei partiti comunisti, dove discusse sulla questione della \"politica opportunistica\" del Partito Comunista di Jugoslavia. Nel 1949 fu uno dei principali organizzatori della pomposa celebrazione per i 70 anni di Stalin, e sostenne la lotta contro il cosiddetto \"cosmopolitismo\". Prese parte attiva nella preparazione del XIX Congresso del PCUS del 1952. Insieme ad una piccola \"brigata\" di stalinisti elabor\u00f2 alcune varianti del discorso di Stalin per il congresso (la redazione finale la fece lo stesso Stalin). Come testimonianza della rafforzata fiducia di Stalin, Suslov fu ammesso, il 16 ottobre 1952, nel Presidium del Comitato Centrale, insieme a Bre\u017enev ed altri.\nSotto Chru\u0161\u010d\u00ebv.\nDopo la morte di Stalin, non avendo buoni rapporti con Malenkov che gli succedette alla guida del partito, Suslov fu estromesso dal Presidium. Per questo, durante la lotta per il potere apertasi dentro il partito, alla met\u00e0 degli anni cinquanta, il giovane segretario del Comitato Centrale si schier\u00f2 con Nikita Chru\u0161\u010d\u00ebv e contro i seguaci del defunto capo. Suslov, in questo, non fu spinto tanto da ragioni di principio del superamento dello stalinismo, quanto per motivi di carriera. Il suo ritorno nel corpo del Presidium del Comitato Centrale, durante il \"plenum\" del luglio 1955, coincise con la critica di Vja\u010deslav Molotov, accusato ideologicamente di relazioni con la Jugoslavia.\nAlla fine di ottobre, inizi di novembre 1956, assieme ad Anastas Mikojan capeggi\u00f2 la delegazione sovietica che giunse a Budapest per i negoziati con i dirigenti ungheresi e per chiarire la situazione politica. Il risultato dei \"chiarimenti\" fu la decisione di Mosca di reprimere la rivolta anticomunista ungherese con l'aiuto delle forze armate. \u00c8 da notare che l'allora ambasciatore sovietico a Budapest era il futuro direttore del KGB e Segretario Generale Jurij Andropov. \u00c8 rilevante, come ricorda Chru\u0161\u010d\u00ebv, che Mikojan si oppose all'invio di truppe sovietiche, mentre Suslov, al contrario, tenne una posizione dura.\nAgli inizi degli anni sessanta Chru\u0161\u010d\u00ebv destitu\u00ec Suslov dalla direzione per l'ideologia del partito e dello Stato, affidando l'incarico a Leonid Il'i\u010d\u00ebv, nominato presidente della rispettiva Commissione del Comitato Centrale. A Suslov venne chiesto di occuparsi delle questioni dei legami del PCUS con i partiti comunisti e operai degli altri Paesi. Nel luglio 1963, col peggioramento delle relazioni sino-sovietiche, capeggi\u00f2 la delegazione sovietica ai negoziati coi rappresentanti del Partito Comunista Cinese, ma non riusc\u00ec ad ottenere una riconciliazione. I risultati delle trattative e il nocciolo delle divergenze coi cinesi furono esposti nel suo rapporto al \"Plenum\" del CC del PCUS del 14 febbraio 1964.\nSotto Bre\u017enev.\nSuslov ebbe un ruolo di primo piano nella destituzione di Chru\u0161\u010d\u00ebv, contro il quale pronunci\u00f2 un rapporto sia alla seduta del Presidium del Comitato Centrale del 13 ottobre 1964 che al \"Plenum\" dello stesso Comitato Centrale del partito del giorno successivo. Dopo il rivolgimento nella direzione dell'ottobre 1964, Suslov di fatto divenne il secondo, dopo Leonid Bre\u017enev, per importanza e influenza nel partito e nello Stato. Come membro dell'Ufficio politico e secondo segretario del Comitato Centrale del PCUS, diresse le riunioni della segreteria, rispondendo a tutte le questioni di politica ideologica del Paese come la direzione dei mezzi d'informazione di massa, la censura, la cultura e l'arte, l'istruzione superiore e la scuola, le relazioni dello Stato e le organizzazioni religiose.\nAl suo nome sono legate le misure di repressione nei confronti dell'\"intellighenzia\" antisovietica, come la distruzione della redazione della rivista \"Novyj Mir\", l'espulsione dal Paese di Aleksandr Sol\u017eenicyn (1974) e la deportazione di Andrej Sacharov (1980); la preparazione e l'approvazione della Costituzione del \"socialismo sviluppato\" nell'ottobre 1977. Suslov prese parte attiva nella elaborazione del corso politico estero dell'URSS. Fece parte dell'Ufficio politico del Comitato Centrale che approv\u00f2, nel dicembre del 1979, la decisione di inviare truppe in Afghanistan. Nel 1980-1981 fu incaricato di capeggiare la commissione del Comitato Centrale per l'elaborazione di una politica nei confronti degli eventi controrivoluzionari in Polonia.\nFu durante l'era Bre\u017enev che Suslov ottenne il titolo ufficioso di \"ideologo capo del partito comunista\" e fu di fatto il capo ideologico dell'URSS fino alla morte, sopraggiunta nel gennaio 1982. Egli profuse grandi energie e una notevole quantit\u00e0 di tempo nella celebrazione e nella divulgazione del retaggio teorico di Marx, Engels e Lenin, intervenendo con articoli o discorsi pubblici in tutte le pi\u00f9 solenni ricorrenze, quali il 150\u00ba anniversario della nascita di Marx, il 100\u00ba anniversario della nascita di Lenin, il cinquantenario della fondazione dell'URSS e quello del Comintern. Per il lavoro svolto in tal senso, nel 1975 Suslov fu premiato dall'Accademia delle scienze dell'URSS con la Medaglia d'oro di Karl Marx.\nTeoria.\nLa produzione teorica di Suslov \u00e8 raccolta nel gran numero di articoli, saggi ed opuscoli da lui redatti durante il periodo bre\u017eneviano. Buona parte di essi \u00e8 contenuta nell'opera \"Il marxismo-leninismo, dottrina internazionalista della classe operaia\"."}
{"id": "2185228", "revid": "121262665", "url": "https://it.wikipedia.org/wiki?curid=2185228", "title": "Robert Smedley", "text": "Laureato in matematica e ingegneria meccanica, nel 1997 ha iniziato a lavorare in Peugeot occupandosi della progettazione delle sospensioni delle vetture Gran Turismo. Nel 1999 ha continuato nel settore G.T. con la Williams; nel 2000 \u00e8 passato alla F3000, iniziando a lavorare come ingegnere di pista nel test team.\nNel 2001 approda in Formula 1 alla Jordan occupandosi di telemetria. Nei due anni successivi, sempre alla Jordan, ritorna a lavorare come ingegnere di pista. Nel 2004 il passaggio alla Ferrari: dapprima nel test team e poi, dal 2006, come ingegnere di pista di Felipe Massa in sostituzione di Gabriele Delli Colli.\nSmedley \u00e8 stato confermato come ingegnere di pista di Massa anche per la stagione 2009, 2010, 2011 e 2012.\nFino al 2018 \u00e8 stato capo degli ingegneri alla Williams."}
{"id": "2185233", "revid": "767487", "url": "https://it.wikipedia.org/wiki?curid=2185233", "title": "Il 7\u00ba viaggio di Sinbad", "text": "Il 7\u00ba viaggio di Sinbad \u00e8 un film del 1958 diretto da Nathan Juran, ricordato in particolare come uno dei pi\u00f9 grandi successi di botteghino a consacrare gli effetti speciali in stop-motion di Ray Harryhausen. Nel 2008 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nIl leggendario marinaio Sinbad approda con il suo equipaggio sulla lontanissima isola di Colossus per approvvigionamenti. Qui i marinai incontrano e traggono in salvo il mago Sokurah, minacciato da un ciclope gigante a cui il mago aveva sottratto una lampada magica, che nella fuga viene persa in mare. Nonostante le suppliche del mago, Sinbad si rifiuta di invertire la rotta per recuperarla, soprattutto per evitare ulteriori pericoli al suo ospite speciale: la figlia del califfo di Baghdad Parisa. I due sono proprio diretti a Baghdad per convolare a nozze alla corte del califfo.\nNella sua ossessione per il recupero della lampada il mago scatener\u00e0 una maledizione sulla principessa, costringendo il califfo ad approntare una spedizione verso Colossus, per recuperare gli ingredienti necessari per l'antidoto. Una volta sbarcati per\u00f2, Sokurah si adopera per gettare i compagni tra le grinfie del ciclope e recuperare la sua lampada. Dopo eventi perigliosi e scontri con enormi creature fantastiche, Sinbad costringe il mago a sciogliere il maleficio, aiutato anche dal genio della lampada, pronto a soccorrerlo ad ogni sfregata. Negli scontri che seguono sar\u00e0 Sinbad ad avere la meglio su Sokurah, che morir\u00e0 schiacciato da una delle gigantesche creature di Colossus.\nRiconoscimenti.\nIl film \u00e8 stato candidato al premio Hugo nella categoria \"Best Dramatic Presentation\""}
{"id": "2185237", "revid": "767487", "url": "https://it.wikipedia.org/wiki?curid=2185237", "title": "I vivi e i morti", "text": "I vivi e i morti (\"House of Usher\") \u00e8 un film del 1960, diretto da Roger Corman.\nTratto dal racconto \"La caduta della casa degli Usher\", \u00e8 il primo film della serie di Corman ispirata ai racconti di Edgar Allan Poe e costituisce l'inizio della sua collaborazione con Price e lo sceneggiatore Richard Matheson.\nNel 2005 il film venne scelto per essere conservato nel National Film Registry della Biblioteca del Congresso degli Stati Uniti.\nTrama.\nPhilip Winthrop \u00e8 in viaggio verso la Casa degli Usher, un castello desolato che si trova nel mezzo di una palude acquitrinosa, per rivedere la sua fidanzata, Madeline Usher, a cui era legato quando i due vivevano a Boston.\nIl fratello di Madeline, Roderick, vuole ostacolare la volont\u00e0 di Philip, raccontandogli di come la famiglia degli Usher sia condannata da una gen\u00eca maledetta che ha portato tutti i suoi antenati alla follia; Roderick gli prospetta che i mali della famiglia verranno propagati alle generazioni future grazie al matrimonio che lui vuole contrarre con Madeline, e per questo si oppone con forza alla loro unione. Malgrado ci\u00f2, Philip si convince di dover portare via Madeline, e anche lei vuole lasciare disperatamente la casa e suo fratello.\nNel corso di un colloquio infuocato con Roderick, Madeline improvvisamente viene a mancare, e dopo poco viene portata nella cripta di famiglia che si trova sotto la casa. Mentre Philip, Roderick e il maggiordomo Bristol sono di fronte alla bara prima dell'interramento, Madeline d\u00e0 segni di vita muovendo le dita della mano: suo fratello se ne accorge, chiude immediatamente la bara e fa allontanare tutti dalla cripta.\nLa mattina seguente Philip, prima di lasciare la casa, parla col maggiordomo, che si lascia sfuggire che Madeline soffriva di catalessi, una patologia che pu\u00f2 portare a uno stato di morte apparente.\nPhilip, dopo aver parlato con Roderick, va nei sotterranei e scoperchia la bara di Madeline, ma la trova vuota. A quel punto inizia per lui una ricerca affannosa attraverso i passaggi segreti che dalla cripta portano alla casa, seguendo le tracce di sangue lasciate da Madeline. Alla fine riesce a rintracciarla ma, oramai in preda alla follia, lei si scaglia contro di lui cercando di soffocarlo. Philip se ne libera, e ora Madeline cerca di vendicarsi contro il fratello. Una tempesta di vento si scatena sulla casa e alcuni tizzoni ardenti volano dal camino sul pavimento del salone. Madeline riesce a strangolare il fratello, ma tutti e due muoiono nell'incendio, e Philip fugge mentre la casa degli Usher sprofonda nelle terre paludose che la circondano.\nProduzione.\nLe riprese del film durarono circa quindici giorni.\nCorman riutilizz\u00f2 la scena finale della casa in fiamme in alcuni dei suoi film seguenti"}
{"id": "2185240", "revid": "339392", "url": "https://it.wikipedia.org/wiki?curid=2185240", "title": "Il settimo viaggio di Sinbad", "text": ""}
{"id": "2185246", "revid": "1543377", "url": "https://it.wikipedia.org/wiki?curid=2185246", "title": "Gaio Atilio Bulbo", "text": "Biografia.\nNel 245 a.C. venne eletto console, nel 235 a.C. diviene console per la seconda volta. Il fatto pi\u00f9 memorabile di tale anno fu che il tempio di Giano fu chiuso per la prima volta dai tempi del re Numa Pompilio .\nL'anno seguente, nel 234 a.C. fu eletto censore."}
{"id": "2185247", "revid": "729019", "url": "https://it.wikipedia.org/wiki?curid=2185247", "title": "Kawasaki Ka 87", "text": "Il Kawasaki Ka 87, in base alla convenzione di designazione \"lunga\" indicato anche Bombardiere pesante per l'esercito Tipo 87, fu un bombardiere bimotore ad ala alta sviluppato dall'azienda aeronautica tedesca Dornier-Werke GmbH per conto della giapponese Kawasaki K\u014dk\u016bki K\u014dgy\u014d KK nei tardi anni venti e prodotto, oltre che da quest'ultima, anche dall'arsenale di artiglieria dell'esercito imperiale giapponese di Atsuta, Nagoya.\nUtilizzato dalla Dai-Nippon Teikoku Rikugun K\u014dk\u016b Hombu, la componente aerea dell'esercito imperiale, rimase in servizio per lungo tempo operando anche durante la Guerra del Pacifico.\nStoria del progetto.\nAll'inizio del 1924 l'esercito imperiale giapponese contatt\u00f2 la Kawasaki esortando lo sviluppo di un nuovo bombardiere atto a sostituire in servizio i Tipo Tei 1 e Tei 2, rispettivamente i Farman F.50 ed F.60 Goliath prodotti su licenza in Giappone, nella dotazione ai propri reparti. L'azienda, invece di intraprendere lo sviluppo autonomamente decise di affidare la prima parte del programma ad un'azienda esterna, avviando accordi commerciali con la tedesca Dornier per uno sviluppo congiunto nella progettazione del modello e delegando a loro la costruzione dei prototipi. A tale scopo, nel marzo di quell'anno, il responsabile del dipartimento aeronautico Tomokichi Takezaki, assieme all'ingegnere Hisashi Tojo ed altri cinque ingegneri, si rec\u00f2 in Germania presso le sedi della Dornier e e della BMW per sottoscrivere un contratto di produzione su licenza ed ottenendo l'assistenza di sette ingegneri Dornier coordinati da Richard Vogt, gi\u00e0 dipendente della ditta tedesca ed assegnato a K\u014dbe dal 1923 come consulente e diventato in seguito capo dell'ufficio progetti dell'azienda giapponese.\nIl progetto, che nasce con la denominazione aziendale tedesca Dornier Do N (altrimenti citato come \"Dornier N\"), venne trasferito alla sede della Kawasaki K\u014dk\u016bki K\u014dgy\u014d e ridenominato Kawasaki Ka 87.\nIl prototipo venne portato in volo per la prima volta il 19 febbraio 1926, dopo un solo mese di lavoro, dotato di un motore Napier Lion importato dall'Inghilterra. Proposto successivamente alla commissione esaminatrice dell'esercito, questa lo valut\u00f2 sostanzialmente rispondente alle proprie esigenze ma ne richiese, per la produzione, una versione dotata di una motorizzazione pi\u00f9 potente in previsione dell'aumento della quantit\u00e0 di carico bellico trasportata. Venne quindi adottato il BMW VI da 600 CV (447 kW) che venne prodotto localmente su licenza. Riproposto alla valutazione venne ritenuto idoneo e rispondente alle specifiche richieste, assegnando al velivolo la denominazione ufficiale di Bombardiere Notturno Tipo 87 ed emettendo un ordine totale di 28 esemplari.\nTecnica.\nSebbene sia stato dall'inizio concepito come velivolo terrestre, il Ka 87 conserva molti degli elementi stilistici dei progetti Dornier utilizzati nei propri idrovolanti da trasporto civile dello stesso periodo. La fusoliera, di costruzione completamente metallica, era a sezione rettangolare, caratterizzata dall'adozione di due abitacoli aperti, affiancati e posizionati sulla parte superiore all'altezza del bordo d'attacco alare, e altri due abitacoli singoli, sempre aperti, per le postazioni di difesa poste sulla parte superiore del muso ed in posizione dorsale ed equipaggiate con mitragliatrici da 7,7 mm. Posteriormente terminava in un impennaggio cruciforme monoderiva dotato di piani orizzontali avanzati e controventati.\nL'ala era montata alta e a parasole, collegata alla fusoliera lateralmente da due montanti obliqui di grandi dimensioni ed integrati da tiranti in filo d'acciaio, e verticalmente da una struttura portante che fungeva da supporto anche all'unica gondola motore centrale, una configurazione del tutto simile al Dornier Do J Wal. Il carrello d'atterraggio era fisso, dotato di ruote di grandi dimensioni, posizionato all'altezza dell'ala (dove il Do J Wal adottava gli sponson) e collegato alla struttura con un sistema tubolare elastico. Posteriormente era integrato da un pattino di coda di grandi dimensioni. La propulsione era affidata ad un paio di motori BMW VI, dei 12 cilindri a V raffreddati a liquido capaci di erogare 600 CV (447 kW) ciascuno, posizionati in configurazione traente-spingente nella gondola posta all'apice della struttura centrale ed abbinati a due eliche bipala in legno a passo fisso.\nImpiego operativo.\nIl Ka 87 oper\u00f2 con i reparti a loro assegnati principalmente entro i confini nazionali. Solo nel 1931 alcuni esemplari vennero utilizzati in operazioni nei cieli della Manciuria. Alcune fonti affermano sia stato proprio una bomba sganciata da un Ka 87 a causare la distruzione di una sezione della ferrovia giapponese nei pressi di Mukden (l'attuale Shenyang). Questo episodio, che viene ricordato come l'incidente di Mukden, fornir\u00e0 il pretesto ai militari giapponesi di attribuire l'accaduto all'opera di un gruppo di terroristi cinesi, fornendo quindi la scusa per l'annessione della Manciuria al Giappone."}
{"id": "2185248", "revid": "486946", "url": "https://it.wikipedia.org/wiki?curid=2185248", "title": "Natan H. Juran", "text": ""}
{"id": "2185251", "revid": "729019", "url": "https://it.wikipedia.org/wiki?curid=2185251", "title": "Al-Ma\u02bem\u016bn", "text": "L'ascesa al potere: la guerra civile abbaside.\nAb\u016b Ja\u02bffar \u02bfAbd All\u0101h al-Ma\u02bem\u016bn b. H\u0101r\u016bn al-Rash\u012bd venne alla luce sette mesi prima del fratello Mu\u1e25ammad al-Am\u012bn (figlio di Zubayda, nipote di al-Man\u1e63\u016br. Primo principe dunque a poter vantare un'ascendenza hashemita sia da parte paterna che da parte materna).\nNell'802, H\u0101r\u016bn al-Rash\u012bd comp\u00ec il pellegrinaggio a Mecca assieme ai figli. L\u00ec redasse due importanti documenti, firmati dai figli e dai loro rispettivi tutori, e poi conservati nella Ka\u02bfba a perenne monito. In essi al-Am\u012bn era nominato erede del Califfato e al-Ma\u02bem\u016bn secondo nella linea successoria, con il riconoscimento a questi per\u00f2 della sovranit\u00e0 assoluta \u2013 con pieno controllo dell'esercito, dell'amministrazione e delle finanze \u2013 sul Khorasan.\nSi trattava di una vera e propria spartizione del Califfato e, com'era prevedibile, poco dopo la morte del califfo (809) i due figli di H\u0101r\u016bn al-Rash\u012bd finirono per scontrarsi in una guerra civile e fratricida.\nDopo alcune prove di forza, e un inutile scambio di lettere diplomatiche, a rompere l'accordo fu al-Am\u012bn, che nell'810 fece eliminare definitivamente il nome di al-Ma\u02bem\u016bn, in quanto erede, dalla preghiera del venerd\u00ec e invi\u00f2 nel Khorasan una spedizione di 40.000 uomini per obbligare il fratellastro a seguirlo in catene a Baghdad.\nNonostante la schiacciante inferiorit\u00e0 numerica, i 5000 uomini del generale persiano \u1e6c\u0101hir b. al-\u1e24usayn (cui al-Fa\u1e0dl b. Sahl, vizir di al-Ma\u02bem\u016bn, aveva affidato la difesa del Khorasan) riuscirono ad avere la meglio. Il destino delle successive spedizioni non fu migliore: i generali di al-Am\u012bn vennero sconfitti uno dopo l'altro, finch\u00e9 le sorti della guerra non si ribaltarono completamente e il Califfo pot\u00e9 contare soltanto sui volontari provenienti dagli strati pi\u00f9 bassi della popolazione di Baghdad, gli \"urat\", lautamente pagati dall'erario statale.\nNel frattempo, i generali di al-Ma\u02bem\u016bn, \u1e6c\u0101hir e Harthama b. A\u02bfy\u0101n, avevano progressivamente conquistato l'intero Iraq, fino a stringere d'assedio la stessa Baghdad. Ciononostante, fu solo dopo 13 mesi di assedio, all'inizio dell'813 che le truppe di al-Ma\u02bem\u016bn spezzarono la resistenza e conquistarono Baghdad, mentre al-Am\u012bn, catturato dai soldati di \u1e6c\u0101hir mentre cercava di consegnarsi ad Harthama, venne giustiziato per volere di \u1e6c\u0101hir, senza che al-Ma\u02bem\u016bn avesse dato alcun ordine ufficiale in tal senso. \nEra il primo califfo abbaside a conoscere una tale fine.\nConsolidamento del potere: riunificazione del dominio abbaside.\nLa morte di al-Am\u012bn non signific\u00f2 la fine della guerra civile. Al-Ma\u02bem\u016bn, infatti, rimase a governare dalla capitale del Khorasan, Marw, inviando al-Hasan b. Sahl, fratello di al-Fadl, a garantire il controllo di Baghdad. La lontananza del califfo e lo strapotere dei Sahlidi impedirono la pacificazione dell'impero, che continu\u00f2 per altri sei anni a essere percorso da rivolte e tumulti. La situazione degener\u00f2 ulteriormente quando a Baghdad giunse la notizia che il 2 Ramadan 201 (marzo 817), al-Ma\u02bem\u016bn aveva proclamato erede l'imam alide \u02bfAl\u012b b. M\u016bs\u0101 b. Ja\u02bffar, detto al-Ri\u1e0d\u0101, facendo sposare suo figlio con la propria figlia, al fine di superare la grave spaccatura creatasi tra Abbasidi e alidi l'indomani della vittoriosa Rivoluzione abbaside. La notizia fu percepita dagli Abbasidi come una diretta minaccia al loro prestigio, e Ibr\u0101h\u012bm b. al-Mahd\u012b, zio del Califfo, venne acclamato nuovo califfo il primo venerd\u00ec del 202 dell'Egira, equivalente al 24 luglio 817.\nFu proprio \u02bfAl\u012b al-Ri\u1e0d\u0101 a informare finalmente il califfo \u2013 tenuto finora all'oscuro di tutto dai Sahlidi, timorosi di vedere compromessa la propria posizione \u2013 della situazione disastrosa che vigeva in Iraq. Al-Ma\u02bem\u016bn si liber\u00f2 cos\u00ec di al-Fa\u1e0dl b. Sahl e part\u00ec per Baghdad. Nel corso del viaggio per\u00f2, \u02bfAl\u012b al-Ri\u1e0d\u0101 mor\u00ec (ottobre 818) e, se anche al-Ma\u02bem\u016bn pu\u00f2 non esserne stato responsabile, \u00e8 certo che tale morte abbia giocato in suo favore. La ribellione coagulata attorno a Ibr\u0101h\u012bm b. al-Mahd\u012b si sfald\u00f2, e all'alba del 10 agosto 819, al-Ma\u02bem\u016bn entr\u00f2 nella capitale abbaside.\nLa lunga guerra civile poteva finalmente dirsi conclusa.\nL'insediamento di al-Ma\u02bem\u016bn a Baghdad fu seguito da un ricambio dell'\u00e9lite al potere; ai Sahlidi e alle famiglie arabe del Khorasan furono sostituiti i Tahiridi e soprattutto il fratello minore di al-Ma\u02bem\u016bn, Ab\u016b Is\u1e25\u0101q, il futuro califfo al-Mu'tasim. A \u1e6c\u0101hir, e dopo la sua morte a suo figlio \u1e6calha, fu assegnato il governo del Khorasan. Un altro figlio di \u1e6c\u0101hir, \u02bfAbd All\u0101h, ottenne nell'826 il governatorato di Egitto, Siria e Arabia, dopo aver trionfalmente schiacciato le ultime ribellioni che vi serpeggiavano, e due anni dopo, and\u00f2 nel Khorasan per sostituire il fratello \u1e6calha dopo la sua morte, lasciando il controllo di Baghdad al cugino Is\u1e25\u0101q b. Ibr\u0101h\u012bm.\nAb\u016b Is\u1e25\u0101q, forte del suo esercito personale di schiavi turchi, riemp\u00ec il vuoto lasciato nelle parti occidentali dell'impero da \u02bfAbd All\u0101h b. \u1e6c\u0101hir, ottenendo il governatorato di Siria ed Egitto. Da quel momento, il califfato pot\u00e9 dirsi governato dal triumvirato \u02bfAbd All\u0101h b. \u1e6c\u0101hir, Is\u1e25\u0101q b. Ibr\u0101h\u012bm e Ab\u016b Is\u1e25\u0101q, fino alla morte di al-Ma\u02bem\u016bn, avvenuta il 9 agosto 833 (18 Rajab 218).\nLa politica religiosa e culturale.\nAd al-Ma\u02bem\u016bn \u00e8 attribuito il merito di aver promosso attivamente il movimento di traduzione in arabo dal greco, dal persiano e dall'indi delle opere scientifiche e filosofiche delle civilt\u00e0 precedenti ormai tramontate , con l'istituzione della Bayt al-\u1e24ikma, una biblioteca, centro culturale e luogo di incontro per studiosi e traduttori dell'impero fulcro dell'epoca d'oro islamica . In realt\u00e0, le origini del movimento di traduzione sono pi\u00f9 antiche, ma al-Ma\u02bem\u016bn ha dato ad esso un'importanza notevole tanto che la lingua araba divenne la lingua scientifica culturale di quel periodo . Il movimento di traduzione pu\u00f2 essere servito , tra le altre cose, a fornire al-Ma\u02bem\u016bn degli strumenti ideologici per combattere contro i Bizantini, giudicati cos\u00ec non solo infedeli, ma anche culturalmente inferiori, ottenebrati dall'irrazionalit\u00e0 del Cristianesimo, indegni quindi di considerarsi eredi dei Greci .\nFece costruire i primi osservatori astronomici islamici , le prime cartiere al di fuori della Cina che diedero sviluppo alla divulgazione scientifica , opere di ingegneria idraulica innovative , ospedali gratuiti dove i medici fecero ricerca , si appassion\u00f2 di egittologia e condusse degli scavi nelle piramidi .\nPer quanto riguarda la politica religiosa, al-Ma\u02bem\u016bn \u00e8 ricordato per il suo atteggiamento conciliativo nei confronti degli sciiti, culminato con la nomina ad erede di quello che \u00e8 considerato dagli sciiti duodecimani il loro ottavo imam, \u2018Ali al-Rida, e per l'adozione della dottrina mutazilita, imperniata sulla concezione del Corano creato, imposta in tutto l'impero come \u201cteologia di stato\", grazie alla \"mi\u1e25na\", un ufficio voluto per vagliare l'adesione o meno dei principali funzionari del Califfato al Mutazilismo.\nLa designazione a proprio successore di \u2018Ali al-Rida ha portato alcuni studiosi a ipotizzare un'adesione personale del califfo allo Sciismo. In effetti, la scelta di al-Ma'mun di assumere il titolo di Imam al posto di quello \"Amir al-Mu'minin\", la sua dichiarata venerazione personale per \u2018Ali b. Abi Talib, l'istituzione della maledizione pubblica per Mu'awiya ibn Abi Sufyan e la cancellazione dei nomi dei califfi omayyadi da alcune iscrizioni monumentali, la scelta \u2013 peraltro temporanea \u2013 di adottare il verde degli alidi come colore cerimoniale, al posto del nero abbaside, il tentativo di legalizzare il matrimonio temporaneo, o \"mut'a\", la restituzione agli alidi dell'oasi di Fadak (propriet\u00e0 del Maometto, che Ab\u016b Bakr aveva rifiutato di lasciare a Fatima), l'ordine ai militari di recitare alcuni \"takb\u012br\" supplementari per ciascuna preghiera quotidiana, possono legittimare il sospetto che al-Ma'mun nutrisse una certa simpatia per lo Sciismo, ma resta pi\u00f9 probabile che queste azioni fossero motivate dal desiderio di conciliare le posizioni di sciiti e sunniti, pi\u00f9 che da una reale adesione allo Sciismo. Non bisogna dimenticare che egli era pur asceso al potere grazie a un regicidio, che per di pi\u00f9 era un fratricidio. Il fatto che cercasse di evitare ulteriori conflitti in modo da consolidare la dinastia non appare quindi strano.\nL'adozione della dottrina del Corano creato risale invece all'827, anche se l'istituzione della \"mi\u1e25na\" come strumento inquisitorio \u00e8 pi\u00f9 tarda. Fu una delle ultime iniziative di al-Ma'mun, morto pochi mesi dopo. Con una serie di quattro lettere, il califfo ordin\u00f2 a Ishaq b. Ibrahim, governatore a Baghdad, di interrogare i giuristi sospettati di sostenere la natura increata del Corano, e di punire con la bastonatura, la reclusione, e infine la decapitazione i reticenti (tra cui Yahya ibn Ma'in), che avessero rifiutato di abiurare.\nTra le spiegazioni addotte dagli studiosi per spiegare questo fenomeno \u2013 la simpatia per il Mutazilismo, l'affinit\u00e0 con lo Sciismo, la volont\u00e0 di affermare la superiorit\u00e0 assoluta del califfo in ogni questione religiosa, oltre che politica \u2013 la terza \u00e8 sicuramente la pi\u00f9 interessante. Per quanto riguarda il Mutazilismo, bisogna ricordare che nessun mutazilita fu direttamente coinvolto nella \"mi\u1e25na\"; e, fatto ancor pi\u00f9 importante, che la loro teologia non rappresentava, come spesso si \u00e8 detto, una \u201creligione di Stato\u201d. Al-Ma'mun aveva posizioni teologiche piuttosto eclettiche; la \"mi\u1e25na\" dev'essere quindi intesa come un mezzo per affermare l'autorit\u00e0 del califfo su tutti quei giuristi che rifiutavano di riconoscergli il ruolo di arbitro ultimo del dogma. Se anche lo Sciismo o il Mutazilismo hanno influenzato il pensiero di al-Ma'mun, il fine ultimo di questi era semplicemente la restaurazione del prestigio e dell'autorit\u00e0 califfale nella figura di un Imam, la cui autorit\u00e0\u00a0\u2013 in ogni ambito, compreso quello teologico\u00a0\u2013 doveva essere indiscutibile, illimitata, e assolutamente non condivisibile con altri."}
{"id": "2185254", "revid": "767487", "url": "https://it.wikipedia.org/wiki?curid=2185254", "title": "Il pozzo e il pendolo (film 1961)", "text": "Il pozzo e il pendolo (\"The Pit and the Pendulum\") \u00e8 un film del 1961 diretto da Roger Corman. Il soggetto, anche se si discosta notevolmente dal racconto originale, si ispira al racconto omonimo di Poe.\nTrama.\n'500, Francis Barnard arriva in carrozza al castello della famiglia Medina: l'uomo vuole scoprire le circostanze della morte di sua sorella Elizabeth, moglie di don Nicholas Medina.Dopo alcune riluttanze del maggiordomo Massimiliano, la sorella di don Medina, Caterina, apprendendo che l'uomo \u00e8 il fratello di Elizabeth, lo lascia entrare.Francis chiede al cognato Nicholas i dettagli e le ragioni della morte di sua sorella.Nicholas Medina si limita a rispondere che la moglie \u00e8 morta a seguito di un'infezione al sangue, senza aggiungere ulteriori dettagli.Francis mostra evidenti perplessit\u00e0 ad accettare questa versione dei fatti.In seguito, giunge al castello il dottor Charles Leon, il miglior amico di Don Medina. Anche a lui Francis chiede delucidazioni sulla morte della sorella. Il dottore gli racconta che Elizabeth \u00e8 morta a seguito di un attacco cardiaco, dopo essere stata in una stanza del castello. La stanza era quella usata dal vecchio Sebastiano Medina, il padre di Nicholas, l'Inquisitore spagnolo, per torturare le sue vittime.Catherine racconta a Francis l'infanzia tragica del fratello: il padre, don Sebastiano aveva sorpreso la moglie e il fratello Bartolemeo in flagrante adulterio. La sua terribile reazione era stata quella di uccidere a bastonate il fratello e di torturare la moglie.Mentre Catherine rivive quel terribile ricordo, si sente da lontano il suono di un clavicembalo. Il suono risveglia il castello: Nicholas riconosce il modo di suonare della moglie, ma non si riesce a vedere nessuno. Si trova solo un anello appartenuto a Elizabeth: Nicholas, al vederlo, sviene. Viene portato a letto dal maggiordomo e da Francis.Leon, il dottore, rivela a Francis e alla stessa Catherine, che ne era ignara, le modalit\u00e0 della morte di sua madre, che era stata sepolta viva.La mattina dopo, la cameriera Maria sente con spavento la voce di Elizabeth. Un rumore terrorizzante attira tutti nella camera di Elizabeth, che viene trovata in un terribile disordine, un suo quadro squarciato. Ancora una volta, Nicholas cade in deliquio.Francis si mette a esplorare la camera e trova un passaggio segreto che conduce alla stanza di Nicholas. Allora accusa il cognato di essere stato lui a mettere a soqquadro la camera della moglie morta, usando il corridoio segreto per non farsi scoprire. Nicholas nega con fervore, rigettando l'accusa del cognato. In realt\u00e0 Nicholas teme che sua moglie, cos\u00ec come sua madre anni prima, sia stata sepolta ancora viva e il dubbio lo tormenta, sicch\u00e9, su consiglio del dottor Leon, si decide di riesumare la salma di Elizabeth, che riposa nei sotterranei del castello.Una volta aperta la tomba di Elizabeth, i presenti scoprono il cadavere della donna in una posa contratta e angosciata, come se effettivamente la donna fosse stata sepolta ancora in vita e avesse cercato di dibattersi nella tomba fino allo stremo delle forze nel tentativo estremo di liberarsi. Nicholas viene preso dal panico e, corso nella sua stanza, tenta di uccidersi. L'intervento di Catherine gli impedisce di portare a compimento il suo tentativo: allora il fratello le confessa, piangendo, di essere stato lui a uccidere la moglie.La sera seguente, Nicholas rifiuta di andarsene dal castello con il dottore. Durante la notte, sente di nuovo la voce della moglie che gli appare davanti: l'uomo fugge ma, cadendo nella camera delle torture, perde i sensi.Leon, il dottore, trova Elizabeh e i due si baciano: si comprende pertanto che Elizabeth e Leon avevano inscenato la morte della donna per poter continuare a vivere la loro relazione adulterina una volta che Nicholas avesse abbandonato il castello su suggerimento dello stesso dottore, in quanto teatro di ricordi angosciosi. Quando Nicholas rinviene e scopre che la moglie lo tradisce con l'amico, impazzisce. Crede di essere diventato suo padre e rivive la scena dell'uccisione degli adulteri: prende la moglie (che chiama Isabella) e la chiude in una gabbia di ferro. Poi cerca di uccidere Leon, che crede Bartolomeo. Il dottore fugge ma, entrato nella stanza del pozzo, cade e muore.Nicholas, ormai pazzo furioso, credendosi Sebastiano, confonde adesso Francis per Bartolomeo, lo zio ammazzato dal padre. Prende Francis svenuto e lo porta nella stanza del pozzo. Quando questi si risveglia, si trova legato mentre Nicholas, vestito da Inquisitore, lo minaccia con il pendolo che si avvicina inesorabilmente.Catherine, scoperto quello che sta accadendo, corre a chiedere aiuto a Massimiliano, il maggiordomo. Massimiliano ingaggia una lotta con Nicholas che, alla fine, precipita nel pozzo, restando ucciso. Catherine e il domestico riescono a fermare il pendolo, salvando cos\u00ec Francis.I tre escono dalla camera delle torture: Catherine fa chiudere la porta pronunciando le parole: \"Nessuno entrer\u00e0 mai pi\u00f9 in questa stanza\".Il film si conclude con Elisabeth ancora viva, imbavagliata e intrappolata nella gabbia di ferro.\nProduzione.\nIl film - prodotto dalla Alta Vista Productions - fu girato in California, a Palos Verdes e Hollywood, negli studi della Raleigh, al 5300 Melrose Avenue con un budget stimato di 200.000 dollari. Le riprese durarono dal 4 al 19 gennaio 1961.\nDistribuzione.\nIl film incass\u00f2 nei soli Stati Uniti 2 milioni di dollari. Fu distribuito dall'American International Pictures e usc\u00ec in sala negli USA il 12 agosto 1961.\nIl 4 aprile 2017, \u00e8 uscito per il mercato Home Video italiano, la prima versione su supporto Blu-ray Disc, che include negli extra, il commento audio di Roger Corman. La versione proposta presenta le seguenti caratteristiche: aspect ratio 2.35:1, 1080p, audio italiano e inglese mono, durata 80', colore.\nData di uscita.\nIMDb\nAlias"}
{"id": "2185258", "revid": "1543377", "url": "https://it.wikipedia.org/wiki?curid=2185258", "title": "St. James's", "text": "St James's \u00e8 una zona al centro di Londra situata nella City of Westminster. Essa confina a nord con Piccadilly Circus, ad ovest con Green Park, a sud con il The Mall e St James's Park e ad est con Haymarket.\nStoria.\nSt James's era un tempo parte del Green Park e del St. James's Park. Nella seconda met\u00e0 del XVII secolo, Carlo II diede la facolt\u00e0 di sviluppare l'area a Henry Jermyn, Conte di St Albans, che vi cre\u00f2 un quartiere residenziale dedicato all'aristocrazia di Corte, incentrato su St James's Square.\nFino alla seconda guerra mondiale, St James's rimase una delle pi\u00f9 esclusive enclavi residenziali di Londra. Fra le residenze pi\u00f9 famose ivi ubicate si ricordano St James's Palace, Clarence House, Marlborough House, Lancaster House, Spencer House, Schomberg House e Bridgewater House. Oggi \u00e8 diventata essenzialmente un'area commerciale di alto livello con canoni di affitto fra i pi\u00f9 elevati di Londra e conseguentemente del mondo. Fra le sedi delle grandi aziende vi si trovano quelle di BP e \"Rio Tinto Group\". La casa di aste Christie's ha sede a \"King Street\", e le strade circostanti sono popolate da gallerie d'arte e negozi di antiquariato.\nSt James's \u00e8 anche la sede dei pi\u00f9 esclusivi \"club\" per uomini della citt\u00e0 di Londra.\nNella zona esistono un notevole numero di gallerie d'arte di tutti i generi di pittura. La galleria White Cube, che espone opere di Damien Hirst e Tracey Emin, che era in precedenza a \"Duke Street\", St James's, si \u00e8 ora spostata a \"Hoxton Square\". Nel settembre 2006, ha aperto una nuova succursale al 25\u201326 di \"Mason's Yard\", ai confini con \"Duke Street\", in un edificio che ospitava una cabina elettrica di trasformazione."}
{"id": "2185259", "revid": "21476108", "url": "https://it.wikipedia.org/wiki?curid=2185259", "title": "Commentariorum in Somnium Scipionis", "text": ""}
{"id": "2185274", "revid": "762947", "url": "https://it.wikipedia.org/wiki?curid=2185274", "title": "La caduta della casa degli Usher", "text": "La caduta della Casa degli Usher (\"The Fall of the House of Usher\") \u00e8 un racconto del terrore scritto da Edgar Allan Poe. \u00c8 conosciuto anche coi titoli La rovina della Casa degli Usher e Il crollo della Casa Usher.\nIl racconto venne pubblicato per la prima volta nel 1839 sul periodico \"The Graham's Lady and Gentleman's Magazine\", in seguito nella raccolta \"Racconti del grottesco e dell'arabesco\".\nTrama.\nIl Soggetto narratore anonimo riceve una lettera dal suo amico di infanzia Roderick Usher, in cui questi lo supplica di essere raggiunto nella sua antica dimora di famiglia, la Casa Usher. Egli viaggia, cos\u00ec, per un intero giorno a cavallo e, appena scorge l'antico edificio, viene invaso da un intenso sentimento di tenebre. Non c'\u00e8 niente l\u00ec che non sia terrificante: la casa, gli alberi spogli, una profonda pozza d'acqua nera che riflette casa e paesaggio, entrambi tenebrosi. L'uomo si persuade che quel luogo sia calato entro un'atmosfera specifica che non abbia affinit\u00e0 con l'aria del cielo, ma che faccia esalare da tutte le cose l\u00ec presenti un vapore arcano e greve. Nonostante ogni singola pietra costituente l'edificio sia molto consumata dal tempo, la muratura nell'insieme sembra perfettamente integra, conservata e ben salda. L'occhio di un minuzioso osservatore, per\u00f2, potrebbe scoprire una fessura pressoch\u00e9 invisibile che, partendo dal tetto dell'edificio, percorre la facciata a zig zag, fino a perdersi nelle acque cupe della tetra pozza. Quando il Soggetto arriva, un domestico gli prende in custodia il cavallo ed un altro lo accompagna nella sala dove il padrone di casa giace steso su un divano. \nAppena lo vede entrare, Roderick si alza dal divano e lo accoglie con generoso calore. Il Soggetto trova il suo amico orribilmente cambiato ed in pessimo stato di salute: smunto, la pelle spettrale, gli occhi lucidi, inoltre i capelli trascurati e lunghi come una ragnatela fluttuano sulla sua testa. Man mano nel corso del racconto di quella prima sera il Soggetto narrante paragoner\u00e0 lo stato mentale dell'uomo a quello di un consumatore di oppiacei.\nUsher spera che la presenza dell'amico possa essergli di sollievo per la sua malattia. Roderick spiega infatti che, ultimamente, soffre di un'ipersensibilit\u00e0 morbosa che acuisce i suoi sensi e che a causa di questa malattia egli tocca solo il cibo pi\u00f9 insipido, \u00e8 intollerante agli odori dei fiori, che inoltre la luce \u00e8 una tortura per i suoi occhi, e solo pochi suoni come, per esempio, quelli di strumenti a corda non lo colmano di orrore. Roderick aggiunge che forse il morbo che l'affligge \u00e8 dovuto alle precarie condizioni di salute della sua amata sorella, Lady Madeline, che soffre di frequenti, anche se lievi e parziali, attacchi catalettici. Mentre Usher parla della sorella Lady Madeline, questa percorre lentamente una remota parte della sala e scompare senza nemmeno notare la presenza dell'amico di Roderick. Proprio alla prima sera d'arrivo del Soggetto, sembra che Lady Madeline si arrenda al potere maligno del distruttore, come riferisce Roderick all'amico, aggiungendo che pensa di non vederla pi\u00f9 viva. Nei giorni successivi di soggiorno il Soggetto cerca di distrarre l'angosciato amico dalle sue afflizioni dipingendo, leggendo e ascoltando le sue funamboliche improvvisazioni alla chitarra.\nUna sera Usher annuncia, bruscamente, all'amico che sua sorella Lady Madeline \u00e8 morta e gli chiede se insieme possano portare il corpo nelle segrete della casa per qualche tempo prima della sua definitiva sepoltura, dati il carattere inconsueto del morbo della sorella, le indiscrete e insistenti indagini mediche, e la collocazione non protetta del cimitero di famiglia. L'amico acconsente ad aiutarlo. Portano cos\u00ec la bara contenente Lady Madeline nelle segrete della casa Usher. \u00c9 durante questo frangente che il Soggetto vedendola bene in volto nota la medesima faccia di Roderick, che gli riferisce che sono gemelli e che simpatie difficilmente comprensibili erano intercorse fra di loro. Successivamente calano il coperchio sulla bara e poi chiudono la porta massiccia di ferro della segreta, ritornando nelle stanze superiori della casa. La buia, piccola e umida segreta in cui la collocano si trova esattamente al di sotto della camera dell'ospite. Nei giorni successivi, la malattia di Usher subisce un peggioramento evidente, Roderick trascura o dimentica le quotidiane occupazioni, vaga di stanza in stanza con passo frettoloso e senza meta, contempla il vuoto per ore con profonda attenzione come se udisse suoni inesistenti. In taluni momenti il Soggetto pensa che la mente di Roderick sia afflitta da un opprimente segreto che non ha il coraggio di comunicare a nessuno. Il Soggetto, peraltro, atterrito, ha paura che la condizione dell'amico lo stia contagiando e si sente penetrare lentamente dalle fantastiche influenze delle sue superstizioni assurde ma affascinanti.\nLa settima o ottava notte dopo, il Soggetto, mentre \u00e8 a letto, non riesce a prendere sonno e cos\u00ec decide di vestirsi in fretta e inizia a passeggiare su e gi\u00f9 nella stanza, finch\u00e9 bussa alla sua porta Roderick che, aprendo la finestra della stanza, gli fa notare che fuori c'\u00e8 un uragano. Il Soggetto invita Usher a sedersi, perch\u00e9 guardare fuori non gli giova alla salute gi\u00e0 precaria e, per distrarlo, decide di leggergli il primo libro a portata di mano: \"Mad Trist\" di Sir Launcelot Canning. Durante la lettura, all'interno della casa si odono dei rumori sincronizzati e uguali a quelli narrati nella storia che egli sta leggendo e tali da ingigantire la sensazione di terrore e sconforto di Roderick. Il Soggetto cerca di tranquillizzare l'amico bench\u00e9 pure lui abbia la sensazione che i rumori che sentono possano venire dalla casa. D'un tratto rimane interdetto. Usher seduto sulla sedia guarda verso la porta chiusa della stanza dell'ospite. Roderick sembra sussurrare qualcosa con le labbra, allora l'amico gli poggia una mano sulla spalla per calmarlo. Usher gli dice che hanno messo la sorella nella bara ancora viva e che, dati i suoi sensi acuti, l'aveva sentita muoversi dentro la bara nei giorni successivi alla chiusura. Roderick aveva fatto finta di niente ma ora pensa che la sorella possa essere furiosa con lui perch\u00e9 \u00e8 stata chiusa nella bara con leggerezza, senza attenderne l'eventuale risveglio. Improvvisamente la porta della stanza si apre e appare Lady Madeline chiusa nel sudario (che in alcuni punti \u00e8 sporco di sangue perch\u00e9 Madeline ha faticato ad aprire il coperchio della bara ed \u00e8 rimasta ferita), la quale si getta sul fratello trascinandolo a terra morto dal terrore.\nIl Soggetto, sconvolto dall'apparizione di Lady Madeline, fugge fuori dalla casa. Una strana luce proveniente dalla rossa luna piena splende attraverso la fessura a zig zag dell'edificio catturando la sua attenzione: mentre fugge, egli guarda la fessura che si allarga sempre pi\u00f9 mentre il tornado riduce la casa Usher a un cumulo di macerie che si inabissa nella tetra pozza d'acqua che, dopo averlo inghiottito, si chiude.\nStile narrativo.\nQuesto racconto, come quasi tutti quelli scritti da Edgar Allan Poe, \u00e8 narrato in prima persona e non vengono specificati tratti caratteristici del protagonista, se non quelli necessari allo svolgimento della trama: non se ne conoscono il nome, l'et\u00e0 o la storia personale. Nel racconto sono molto evidenziati i temi e le descrizioni cupi, classici dello stile di Poe, in particolare nella descrizione iniziale della dimora."}
{"id": "2185276", "revid": "1305772", "url": "https://it.wikipedia.org/wiki?curid=2185276", "title": "La regina dei castelli di carta", "text": "La regina dei castelli di carta (in lingua originale \"Luftslottet som spr\u00e4ngdes\") \u00e8 un romanzo poliziesco dello scrittore e giornalista svedese Stieg Larsson. Il romanzo \u00e8 il terzo della serie Millennium, di cui \u00e8 autore dei primi tre romanzi, tutti pubblicati postumi dopo la sua prematura scomparsa. I capitoli successivi sono stati realizzati dallo scrittore e giornalista svedese David Lagercrantz.\nNel romanzo si ritrovano quindi i personaggi di Lisbeth Salander e Mikael Blomkvist e di altri gi\u00e0 presenti nei primi due romanzi della serie.\nTrama.\nA seguito degli eventi del precedente romanzo, Lisbeth Salander e Alexander \"Zala\" Zalachenko vengono ricoverati e tenuti sotto sorveglianza dalla polizia; sfruttando un'imprudenza delle autorit\u00e0, Ronald Niedermann riesce a fuggire dopo aver rubato una grossa somma di denaro al Motoclub Svavelsj\u00f6 ed aver ucciso un loro esponente.\nIntermezzo in un corridoio.\nLa cattura di Zalachencko suscita allarme in una divisione segreta della Sap\u00f6, creata allo scopo di proteggerlo fin dal giorno della sua diserzione nel 1976 ed ignota perfino alla Sap\u00f6 stessa. I membri della \"Sezione\", dei veri e propri agenti segreti deviati, discutono della necessit\u00e0 di mettere a tacere Salander, Blomkvist e lo stesso Zala, ormai divenuto troppo pericoloso, ed evitare il coinvolgimento della Sap\u00f6 nell'imminente processo che potrebbe smascherarli. Si rivelano essere proprio gli stessi individui che nel 1991 fecero recludere Lisbeth Salander in manicomio con una falsa perizia psichiatrica di Peter Teleborian. La ragazza, ricoverata e tenuta sotto controllo, \u00e8 assistita dall'avvocato Annika Giannini, sorella di Mikael Blomkvist, in attesa del processo a suo carico.\nIl capo della sezione Evert Gullberg, ormai morente a causa di una malattia terminale, uccide Zala in ospedale per poi suicidarsi; i fratelli Annika e Mikael Blomkvist vengono contemporaneamente derubati delle loro copie del rapporto secretato del 1991 sugli abusi inflitti a Lisbeth; altri due agenti uccidono Gunnar Bj\u00f6rk inscenando un suicidio, un loro collega che forn\u00ec l'originale del rapporto del 1991 a Mikael; infine assumono lo psichiatra Peter Teleborian per redigere una nuova perizia psichiatrica atta a recludere nuovamente Lisbeth Salander in manicomio. Il tempismo degli eventi ed il furto del rapporto fanno si che Mikael si renda conto che i telefonini sono intercettati ed inizia ad indagare.\nHacker Republic.\nIndirettamente irretiti da Mikael, due agenti dei servizi segreti ufficiali (Sap\u00f6), Torsten Edklint e Monica Figuerola, avviano un'indagine clandestina sugli ignoti membri della \"sezione\", sospettati di vivere una seconda carriera professionale, quindi convocano in segreto Blomkvist, il Primo ministro ed il Ministro della giustizia che approvano legalmente l'indagine contro la sezione. Mikael convince il medico curante di Lisbeth della sua innocenza: il dottore le fa ottenere il suo palmare con accesso internet e perfino una falsa prognosi per mantenere lontana la polizia.\nRitenendo che la polizia ordinaria e il potere politico abbiano le mani legate nei confronti dei servizi segreti, Mikael Blomkvist inizia autonomamente una vera e propria attivit\u00e0 di controspionaggio e disinformazione con i suoi colleghi di \"Millennium\", riuscendo ad identificare nove sospetti della \"sezione\" insieme a Monica Figuerola, con cui intrattiene una relazione sessuale. Lisbeth viola i computers del procuratore Richard Ekstrom e di Peter Teleborian, scoprendo che il primo collabora con la \"sezione\", mentre il secondo possiede immagini pedopornografiche sul suo computer.\nErika Berger ha lasciato \"Millennium\" ed \u00e8 entrata a far parte dell\"'SMP\", la pi\u00f9 grande agenzia di stampa nazionale, ma viene trattata con indifferenza e sessismo; per giunta viene perseguitata da uno stalker, fortunatamente smascherato grazie a Lisbeth. Infine, venuta in mezzo ad un conflitto di interessi per un articolo di Millennium, rassegna le dimissioni e ritorna accolta a \"Millennium\". Erika, da sempre amante di Mikael, intuisce la relazione con Monica e le promette di tenersi alla larga.\nDisk crash.\nCon l'avvicinarsi della data del processo, i membri della \"sezione\" si rende conto d'improvviso del doppiogioco di Blomkvist, e cercano di screditarlo nascondendo droga e denaro contante in casa sua: la messinscena viene scoperta, mentre nel frattempo due sicari cercano anche di ucciderlo, fermati in extremis. \nI membri della \"sezione\" sono ormai stati tutti identificati; la Sap\u00f6 e la polizia ordinaria concordano di effettuare una retata nello stesso giorno in cui \"Millennium\" pubblicher\u00e0 il mensile dedicato all'evento.\n\"Millennium\" manda in tipografia il mensile sull'imminente processo e sulla \"sezione\", ove vengono svelati i nomi dei membri e le loro attivit\u00e0 illecite, tra cui il calvario giuridico imposto a Lisbeth fin dal 1991, e distruggendo completamente la figura di Peter Teleborian come pedofilo ed indegno professionista medico.\nRebooting system.\nHa inizio il processo di Ekstrom (come pubblico ministero) e Teleborian contro Lisbeth Salander: nei primi due giorni l'accusa tenta di incastrare Lisbeth senza successo, mentre al controinterrogatorio Annika riesce finalmente a ribaltare lo status di Lisbeth a vittima; durante il terzo giorno, in concomitanza con la pubblicazione del mensile e con le retate della polizia, viene arrestato lo stesso Teleborian proprio durante la seduta, quindi il procuratore Ekstrom ritira tutte le accuse ed annulla la sua dichiarazione di incapacit\u00e0 a Lisbeth, resosi ormai conto che la legge \u00e8 dalla sua parte.\nIl nuovo mensile di \"Millennium\" \u00e8 divenuto un best seller. Lisbeth Salander \u00e8 ora una libera cittadina ed ha riallacciato i rapporti con la sua amante Miriam Wu ed i suoi conti bancari in Gibilterra, gestiti da un socio truffaldino. Tornata in Svezia riceve l'eredit\u00e0 del padre: un capannone industriale insolitamente costoso si rivela essere stato il covo della latitanza di Ronald Niedermann, ove la ragazza viene aggredita ma riuscendo invece a neutralizzarlo con una sparachiodi ed a svenderlo all'odiato Motoclub Svavelsj\u00f6. Lisbeth riallaccia finalmente i rapporti con Mikael Blomkvist.\nAdattamenti.\nNel 2015 viene pubblicata una riduzione a fumetti ad opera dell'autore belga Sylvain Runberg su disegni degli spagnoli Jose Homs e Manolo Carrot, tradotto anche in lingua italiana e pubblicato da Editoriale Cosmo.\nDal romanzo \u00e8 stato tratto il film \"La regina dei castelli di carta\" (Luftslottet som spr\u00e4ngdes) uscito nel 2009, diretto da Daniel Alfredson e interpretato da Michael Nyqvist e Noomi Rapace."}
{"id": "2185282", "revid": "287204", "url": "https://it.wikipedia.org/wiki?curid=2185282", "title": "Sebastien Le Grelle", "text": ""}
{"id": "2185286", "revid": "104458", "url": "https://it.wikipedia.org/wiki?curid=2185286", "title": "Speed Metal Satan", "text": "Speed Metal Satan \u00e8 il primo EP della band Thrash metal-speed metal svedese Cranium.\nIl disco.\nDopo aver cambiato il nome della band da \"Legion\" a \"Cranium\", i fratelli von Segebaden sfornano l'EP Speed Metal Satan, veloce quanto i primi album dei Destruction (\"Bestial Butcher\" \u00e8 un chiaro esempio di quanto i \"Cranium\" si siano ispirati ad essi) e devastante quanto quelli dei primi Slayer. Porter\u00e0 la band a fare altri due album con le stesse caratteristiche."}
{"id": "2185288", "revid": "287204", "url": "https://it.wikipedia.org/wiki?curid=2185288", "title": "Ossigeno solido", "text": "L'ossigeno solido si forma a pressione normale ad una temperatura inferiore a (). Come l'ossigeno liquido, l'ossigeno solido O2 \u00e8 una sostanza di colore azzurro.\nL'ossigeno molecolare O2 \u00e8 l'unica molecola diatomica (e una delle poche molecole in generale) a possedere un momento magnetico; per questo motivo, l'ossigeno solido ha suscitato particolare interesse per lo studio sulla relazione tra magnetizzazione molecolare e struttura cristallina, struttura elettronica e superconduttivit\u00e0. A pressioni elevate, l'ossigeno solido passa da uno stato di isolante ad uno stato metallico, e a temperature molto basse diventa un superconduttore. Fino ad oggi sono state scoperte sei fasi cristallografiche distinte dell'ossigeno solido.\nIl volume molare dell'ossigeno solido va da un minimo di 21\u00a0cm\u00b3/mol per la fase \u03b1, a un massimo di 23,5\u00a0cm\u00b3/mol per la fase \u03b3.\nFasi cristalline.\nAttualmente si conoscono sei fasi cristallografiche dell'ossigeno solido:\nOssigeno rosso.\nSottoponendo l'ossigeno a pressioni superiori a a temperatura ambiente, questo subisce una transizione di fase ad un differente allotropo; il suo volume diminuisce drasticamente e passa da un colore blu a rosso scuro. La struttura molecolare dell'ossigeno-\u03b5, scoperto nel 1979, \u00e8 ancora incerta; tuttavia, nel 2006, per mezzo della cristallografia a raggi X, \u00e8 stato dimostrato che essa consiste in un cluster O8 composto da quattro molecole di ossigeno O2, contrariamente a quanto ipotizzato nel 1999 da uno studio del suo spettro di assorbimento infrarosso che prediceva una struttura O4 in un reticolo cristallino.\nL'ossigeno rosso presenta una simmetria monoclina C2/m.\nOssigeno metallico.\nComprimendo ulteriormente la fase \u03b5 fino a raggiungere i di pressione, \u00e8 possibile ottenere l'ossigeno metallico, o ossigeno-\u03b6. Questa fase metallica, scoperta nel 1990 sottoponendo l'ossigeno a , \u00e8 in grado di esibire superconduttivit\u00e0 a pressioni superiori i e a temperature inferiori a ."}
{"id": "2185294", "revid": "63727", "url": "https://it.wikipedia.org/wiki?curid=2185294", "title": "Benz Dos-\u00e0-Dos", "text": ""}
{"id": "2185296", "revid": "256896", "url": "https://it.wikipedia.org/wiki?curid=2185296", "title": "Aduc", "text": ""}
{"id": "2185299", "revid": "63727", "url": "https://it.wikipedia.org/wiki?curid=2185299", "title": "Benz Dos-a-Dos", "text": ""}
{"id": "2185300", "revid": "729019", "url": "https://it.wikipedia.org/wiki?curid=2185300", "title": "Gran Premio motociclistico di Francia 2000", "text": "Il Gran Premio motociclistico di Francia 2000 corso il 14 maggio, \u00e8 stato il quinto Gran Premio della stagione 2000 del motomondiale e ha visto vincere la Honda di \u00c0lex Crivill\u00e9 nella classe 500, T\u014dru Ukawa nella classe 250 e Y\u014dichi Ui nella classe 125.\nCon questa vittoria la Honda raggiunge quota 139 successi nella classe 500, raggiungendo in testa alla classifica dei maggiori vincitori di questa classe la MV Agusta, che deteneva il primato dal 1976.\nSempre nella classe 500, torna a gareggiare nel motomondiale Ron Haslam, che a 43 anni viene chiamato dal team Sabre Sport per sostituire l'infortunato Shane Norval. Curiosamente anche il figlio di Ron Haslm, Leon Haslam, \u00e8 iscritto a questo GP ma nella classe 125. Nessuno dei due partecipa per\u00f2 alla gara domenicale, in quanto Leon non si qualifica, mentre Ron si infortuna in prova."}
{"id": "2185301", "revid": "1305772", "url": "https://it.wikipedia.org/wiki?curid=2185301", "title": "Perduca", "text": ""}
{"id": "2185304", "revid": "767487", "url": "https://it.wikipedia.org/wiki?curid=2185304", "title": "Fari nella nebbia", "text": "Fari nella nebbia \u00e8 un film del 1942 diretto da Gianni Franciolini.\nTrama.\nCesare ed Anna sono marito e moglie. L'uomo fa il camionista: una sera, tornando a casa dopo un brutto litigio con la moglie, a causa della fitta nebbia ha un incidente. Ma lei lo ha appena abbandonato, lasciandogli una lettera sul tavolo e, dal quel momento, comincia ad uscire la sera fino a tardi e a accettare la corte di altri, senza per\u00f2 concedersi a nessuno di loro.\nIl marito, nel frattempo, viene circuito da Piera, una donna dalla vita un po' torbida, che gli fa intendere di essersi innamorata e di voler sistemarsi con lui. Cesare soffre ancora per la moglie, e per voltare pagina, accetta di sistemarsi con Piera.\nQuest'ultima per\u00f2 si stanca presto, e tradisce l'uomo con un suo collega, Carlo. Cesare lo scopre e, accecato dalla rabbia, torna nella sua vecchia casa per prendere la sua pistola. Ma qui incontra casualmente la moglie, nel frattempo pentita di averlo lasciato. I due si riappacificano, Cesare dimentica Piera, decide di far ritorno a casa e perdona Carlo.\nProduzione.\nIl film venne prodotto nell'autunno del 1941; gli interni furono realizzati negli stabilimenti del S.A.F.A. Palatino a Roma, mentre gli esterni furono girati tra Piemonte e Liguria.\nDistribuzione.\nIl film venne distribuito nel circuito cinematografico italiano a partire dal 15 febbraio del 1942.\nLa critica.\nUmberto Barbaro sulla rivista \"Si gira\" del 1\u00ba marzo 1942: \"Intelligente e difficile \u00e8 il soggetto, soprattutto per l'assunto di mostrare un'umanit\u00e0 dalle impressioni pronte e dalle reazioni immediate, dagli istinti cio\u00e8 non troppo distorti da convenzioni e da pregiudizi, e nella quale i rapporti sono concretamente basati su interessi reali, sentimentali o materiali che siano. Certo il film italiano raggiunger\u00e0 il suo massimo di artisticit\u00e0 quando sapr\u00e0 esprimere le ansie e le aspettative, le gioie e i dolori di questa umanit\u00e0. Una pi\u00f9 piena intuizione di quell'umile mondo e un maggiore approfondimento del carattere dei personaggi avrebbero reso assai pi\u00f9 conseguente e pi\u00f9 persuasivo il racconto. Ma vi sono scene d'intimit\u00e0 calda e vischiosa, assai sicuramente rappresentate, e scene di concitata violenza, condotte con disegno sicuro\".\nPaolo Mereghetti, nel suo Dizionario dei film, assegna al film 2,5 stelle su 4. Scrive il critico nella scheda del film: \u00abUn film schietto e istintivo per l'epoca, immerso in un'atmosfera popolare torbida, sensuale e aggressiva, solitamente non tollerata dal regime. \u00c8 il segno che davvero qualcosa sta cambiando nel cinema italiano, [...]\u00bb"}
{"id": "2185305", "revid": "830939", "url": "https://it.wikipedia.org/wiki?curid=2185305", "title": "Yazid III ibn al-Walid", "text": "Appartenente al ramo marwanide, sal\u00ec al trono nel 744 succedendo ad al-Wal\u012bd II, trucidato il 17 aprile 744 nel suo palazzo-castello di al-Bakhra (Palmira).\nIl principale sostegno a Yaz\u012bd proveniva dai Kalbiti della regione attorno Damasco e il suo regno favor\u00ec infatti gli interessi di questi, unitamente a quelli dello Yemen, a spese dei Qays e dei Mu\u1e0dar.\nIl nuovo califfo invi\u00f2 il kalbita Man\u1e63\u016br ibn Jumhur in Iraq per destituire il governatore Y\u016bsuf ibn \u02bfUmar al-Thaqafi, imprigionato e in seguito ucciso dal figlio di Kh\u0101lid ibn \u02bfAbd Allah, ma poi nominer\u00e0 il popolare \u02bfAbd Allah ibn \u02bfUmar a questa carica governativa.\nAl momento della sua ascesa, Yaz\u012bd aveva promesso di fare ammenda di certi abusi dei quali erano stati accusati i suoi predecessori omayyadi, appellandosi al Libro sacro e alla Sunna, sottolineando l'idea che il califfo dovesse venir scelto in seguito ad una consultazione (\"sh\u016br\u0101\") e che questi avrebbe dovuto abdicare nel caso si fosse trovato qualcuno pi\u00f9 qualificato a rivestire il ruolo califfale.\nYaz\u012bd III si pronunci\u00f2 apertamente, sostenendo l'immoralit\u00e0 diffusa nel califfato dal suo predecessore, nonch\u00e9 cugino, al-Wal\u012bd II, che egli denunci\u00f2 in una lettera inviata in Iraq.\nSecondo quanto riportato da Ahmad ibn Tuhayr, Yaz\u012bd III era un uomo mulatto, alto, con una testa non molto grande, un neo sul viso e una bocca piuttosto larga. In generale un uomo di bell'aspetto.\nAl-Waqidi ci riporta invece che egli veniva soprannominato al-Naq\u012bs (l'insufficiente, l'inadeguato, l'inadatto) a causa della sua propensione a ridurre gli stipendi del popolo che al-Wal\u012bd aveva invece prodigalmente aumentato.\nLe opinioni riguardo alla durata effettiva del califfato di Yaz\u012bd b. al-Wal\u012bd sono molteplici: secondo alcune fonti esso dur\u00f2 cinque mesi e due notti, per altre sei mesi e diversi giorni, secondo altre ancora cinque mesi e undici giorni. In linea generale consideriamo il califfato di Yaz\u012bd b. al-Wal\u012bd della durata di sei mesi.\nAnche riguardo alla data precisa del decesso del califfo si riscontrano alcune lievi divergenze: secondo alcuni informatori la morte avvenne il 3 o il 4 ottobre 744, per altri il 23 ottobre 744 o, ancora, il 12 ottobre 744. In ogni caso la data a cui si fa risalire il decesso di Yaz\u012bd \u00e8 quella del 25 settembre 744.\nIl califfo mor\u00ec a Damasco ma vi \u00e8 disaccordo circa l'et\u00e0 che questi aveva al momento del decesso. Hisham ibn Muhammad al-Kalbi, come anche altre fonti, sostiene che Yaz\u012bd III mor\u00ec all'et\u00e0 di 37 anni, probabilmente di morte naturale, anche se esistono alcuni documenti riportanti che il califfo avrebbe perso la vita per aver contratto la peste (\"al-ta\u02bfun\"). \nYaz\u012bd nomin\u00f2 come suo successore il fratello Ibrahim, che cedette per\u00f2 quasi immediatamente il posto al cugino Marw\u0101n b. Mu\u1e25ammad b. Marw\u0101n, pi\u00f9 semplicemente ricordato come Marw\u0101n II o con il suo soprannome di al-\u1e24im\u0101r, ossia \u201cl'asino\u201d."}
{"id": "2185319", "revid": "33689", "url": "https://it.wikipedia.org/wiki?curid=2185319", "title": "Numerio Fabio Buteone", "text": "Biografia.\nEra fratello di Marco Fabio Buteone, console nel 245 a.C..\nNel 247 a.C. fu eletto console. Nel 224 a.C. fu nominato Magister equitum dal dittatore Lucio Cecilio Metello."}
{"id": "2185321", "revid": "116065275", "url": "https://it.wikipedia.org/wiki?curid=2185321", "title": "Cantiere navale De Poli", "text": "Il cantiere navale De Poli di Pellestrina \u00e8 stato un cantiere navale del veneziano che ha operato per circa due secoli.\nStoria.\nIl \"Cantiere navale De Poli\" fu fondato nell'ottocento a Venezia da Davide De Poli, che in precedenza aveva lavorato come maestro d'ascia in un cantiere navale veneziano. Il cantiere, che nel corso della sua storia \u00e8 sempre rimasto a conduzione familiare, si afferm\u00f2 ben presto per la qualit\u00e0 delle sue realizzazioni e si occup\u00f2 sia della costruzione che della riparazione di imbarcazioni in legno, golette e velieri e per un periodo ebbe anche una succursale a Neresine nell'isola di Lussinpiccolo.\nNel novecento, finita ormai l'epoca dei maestri d'ascia e delle imbarcazioni in legno, i fratelli De Poli a partire dalla seconda met\u00e0 degli anni cinquanta riconvertirono le tecniche costruttive passando alla costruzione e riparazione di imbarcazioni in metallo.\nDopo una fase di consolidamento durata circa venti anni, in cui il cantiere ha prodotto imbarcazioni di uso lagunare, quali motobarche, bettoline, pescherecci e motoscafi gran turismo, a met\u00e0 degli anni settanta il cantiere riusc\u00ec ad acquisire una prima commessa dal comune di Venezia per la costruzione di un traghetto per l'ACTV, l'azienda di trasporto comunale veneziana, per il collegamento tra il Lido e Pellestrina. Le costruzioni per l'ACTV sarebbero poi proseguite fino ai nostri giorni.\nSuccessivamente a partire dagli anni ottanta arrivarono importanti commesse pubbliche da parte della Marina Militare per la costruzione di navi cisterna e rimorchiatori e da parte del Ministero dell'Interno per la costruzione di imbarcazioni antincendio per il Corpo dei Vigili del fuoco.\nA partire dagli anni novanta il cantiere ha realizzato bacini galleggianti di carenaggio, motonavi passeggeri e fast ferry, chimichiere, gassiere e navi petrolchimiche. Il cantiere ebbe tra i suoi committenti compagnie quali l'Adriatica, la Caremar e la Siremar.\nLe ultime costruzione del cantiere De Poli sono state tre gassiere per l'armatore norvegese Utkilen di Bergen, specializzato nei trasporti di prodotti chimici via mare, una delle quali, la gassiera da carico \u201cRystraum\u201d \u00e8 stata varata per conto del cantiere \"De Poli\" il 26 ottobre 2008 al Nuovo Arsenale Cartubi di Trieste. L'allestimento di queste navi \u00e8 per\u00f2 stato in dubbio in quanto il cantiere \u00e8 stato afflitto da una crisi che ne ha causato la chiusura dopo quasi due secoli.\nTra Venezia, San Pietro in Volta, Pellestrina e Chioggia un tempo erano una quarantina i cantieri dei maestri d'ascia che gradualmente hanno chiuso o sono falliti, mentre il cantiere \"De Poli\" era riuscito a rimanere un baluardo della cantieristica veneziana, ma prima la crescita esponenziale dei costi delle materie prime e dei componenti specifici e la crisi economica mondiale che ha investito tutti i settori produttivi, compreso quello della cantieristica navale hanno portato l'azienda, che pure negli ultimi cinque anni aveva costruito ben 20 navi, ad avviare all'inizio del 2009 le procedure per la richiesta di liquidazione volontaria. riuscendo ad ultimare le navi in costruzione per evitare l'eventuale pagamento di penali ad armatori e banche.\nIl 30 giugno 2010 l'ACTV si \u00e8 aggiudicato l'acquisto del bacino galleggiante del Cantiere navale De Poli per la manutenzione delle grandi unit\u00e0 in dotazione all'azienda che potrebbe portare a termine l'acquisto delle altre strutture e impianti del cantiere de Poli nell'interesse dell'ACTV, degli ex dipendenti del cantiere e dei livelli occupazionali della citt\u00e0, salvaguardando l'esperienza maturata negli anni dal personale operante nel cantiere e rendere pi\u00f9 efficiente la manutenzione dei mezzi di trasporto dell'azienda."}
{"id": "2185323", "revid": "298055", "url": "https://it.wikipedia.org/wiki?curid=2185323", "title": "Cacciatore di taglie alieno", "text": ""}
{"id": "2185330", "revid": "709565", "url": "https://it.wikipedia.org/wiki?curid=2185330", "title": "Dinosaucers", "text": "Dinosaucers \u00e8 una serie televisiva a cartoni animati prodotta da DiC Entertainment e DR Movie.\nFu originariamente progettata una linea di giocattoli che aveva come soggetto i protagonisti della serie,e ne furono prodotti alcuni prototipi, ma la loro messa in commercio venne annullata con l'annuncio della chiusura della serie dopo una sola stagione.\nTrama.\nLa serie segue la battaglia dei \"Dinosaucers\" contro i malefici \"Tyrannos\". I due gruppi sono composti da dinosauri antropomorfici e da altre specie preistoriche, e i loro nomi ne riprendono la specie di appartenenza (p.es. \"Tricero\" da triceratopo o \"Stego\" da stegosauro) . Inoltre i Dinosaucers sono alleati a un gruppo di esseri umani conosciuti come \"secret scouts\".\nI due gruppi provengono da un pianeta della galassia di \"Reptilon\" e possiedono navi spaziali che usano per spostarsi e combattere tra di loro.\nI Dinosaurcers posseggono inoltre il potere del \"Dinovolving\", che permette loro di trasformarsi in autentici dinosauri pur mantenendo le loro capacit\u00e0 intellettive e di linguaggio, e il segreto di questa tecnologia \u00e8 spesso oggetto di piani dei Tyrannos per impossessarsene. Bench\u00e9 il dinovolving appaia nei primi episodi elemento centrale della serie, successivamente non sono pochi gli episodi in cui non viene minimamente utilizzato.\nL'arma specifica dei \"Tyrannos\" \u00e8 invece una pistola a raggi laser chiamata \"devolver\", che come il \"Dinovolving\" trasforma le proprie vittime in dinosauri, ma fa perdere loro le capacit\u00e0 intellettive e di linguaggio, garantendo ovvi effetti comici, specie nelle occasioni in cui viene rivolto contro i Tyrannos stessi.\nI Tyrannos possiedono inoltre una seconda arma, il \"fossilizer\", che ha il potere di pietrificare istantaneamente qualsiasi creatura ed eventualmente di invertire il processo.\nPersonaggi.\nSecret Scouts.\nQuattro ragazzi che divengono alleati dei Dinosaucers. Sono stati i primi ad averli visti arrivare ed hanno dei poteri magici acquisiti da degli anelli donatigli dai Dinosaucers. Essi sono:\nSigla italiana.\nNella trasmissione italiana su Odeon TV venne impiegata la sigla originale statunitense ma con la narrazione recitata in italiano. In seguito, quando la serie venne mandata in onda su Italia 1, venne adoperato una nuova sigla, scritta da Alessandra Valeri Manera e Ninni Carucci e cantata da Cristina D'Avena. In Francia \u00e8 stata usata come sigla del cartone \"ProStars\"."}
{"id": "2185332", "revid": "211345", "url": "https://it.wikipedia.org/wiki?curid=2185332", "title": "Cantiere navale &quot;De Poli&quot; di Pellestrina", "text": ""}
{"id": "2185339", "revid": "466539", "url": "https://it.wikipedia.org/wiki?curid=2185339", "title": "Bernardo de G\u00e1lvez y Madrid", "text": "G\u00e1lvez aiut\u00f2 le Tredici colonie nella loro lotta per l'indipendenza, e guid\u00f2 l'esercito spagnolo contro il Regno di Gran Bretagna nella guerra anglo-spagnola, sconfiggendo i britannici a Pensacola e riconquistando la Florida in nome della Spagna. Pass\u00f2 gli ultimi due anni di vita ricoprendo il ruolo di vicer\u00e9 della Nuova Spagna, succedendo al padre Mat\u00edas de G\u00e1lvez y Gallardo. Galveston (Texas) e molti altri luoghi hanno preso da lui il nome.\nGiovent\u00f9 e carriera militare.\nG\u00e1lvez nacque a Macharaviaya, un villaggio sulle montagne nella provincia di M\u00e1laga, in Spagna, il 23 luglio 1746. Studi\u00f2 arte militare presso l'Academia de \u00c1vila ed all'et\u00e0 di 16 anni partecip\u00f2 alla guerra contro il Portogallo, dove fu promosso Tenente. Giunse in Nuova Spagna, e poi in Messico, nel 1762. Col grado di capitano combatt\u00e9 gli Apache, assieme agli alleati indiani Opata. Fu ferito molte volte, alcune di queste in modo serio. Nel 1770 fu promosso comandante d'armi di Nueva Vizcaya e Sonora, province settentrionali della Nuova Spagna che comprendevano l'attuale Nuovo Messico.\nNel 1772 torn\u00f2 in Spagna nella ditta dello zio Jos\u00e9 de G\u00e1lvez. In seguito fu mandato a Pau, in Francia, con il reggimento di Cantabria. Qui impar\u00f2 la lingua francese, che gli serv\u00ec quando divenne governatore della Louisiana. Fu trasferito a Siviglia nel 1775, e partecip\u00f2 alla disastrosa spedizione di O'Reilly ad Algeri. Lo stesso G\u00e1lvez fu seriamente ferito. Dopo aver conquistato la fortezza che sovrastava la citt\u00e0, fu promosso tenente colonnello. Infine divenne professore presso l'accademia militare di \u00c1vila.\nGovernatore spagnolo della Louisiana.\nNel 1777 fu mandato in Louisiana con l'incarico di colonnello e governatore ad interim della provincia. Si trattava del grande territorio che in seguito divenne la Louisiana Purchase. Fu ceduto alla Spagna dalla Francia nel 1763, in cambio della perdita della Florida passata agli inglesi. Nel 1779 fu promosso brigadiere.\nNel 1777 spos\u00f2 do\u00f1a Marie Felice de Saint-Maxent Estrehan, una giovane vedova Creola. Ebbero tre figli, Miguel, Matilde e Guadalupe.\nDa governatore port\u00f2 avanti una strategia anti-britannica, prendendo contromisure nei confronti del contrabbando britannico e promuovendo il commercio con la Francia. Stabil\u00ec anche una libera rotta commerciale con Cuba e Yucat\u00e1n. Fond\u00f2 Galvez Town nel 1778, e promosse la colonizzazione della Nueva Iberia con populazione di Malaga.\nPolitica riguardo agli indiani.\nPrima di G\u00e1lvez la regola spagnola era sempre stata di negare ai nativi la possibilit\u00e0 di possedere armi da fuoco, e nel Nuovo Mondo gli spagnoli punivano severamente chi vendeva loro armi. G\u00e1lvez aveva relativamente poche truppe, sicuramente molti meno soldati di quelli che potevano vantare gli indiani, che storicamente era in lotta tra loro. Egli ribalt\u00f2 la legge spagnola fornendo armi agli indiani. In un resoconto del 1779 scrisse:\nGuerra di indipendenza americana.\nG\u00e1lvez fu spedito in Florida dal vicer\u00e9 della Nuova Spagna, Mart\u00edn de Mayorga, alla testa di una spedizione di truppe coloniali che avrebbero dovuto aiutare i coloni nella guerra di liberazione contro i britannici. Il motivo che spinse gli spagnoli fu la possibilit\u00e0 di recuperare i territori rubati loro dagli inglesi, in particolare la Florida, e scacciare la minaccia britannica.\nIl 21 giugno 1779 la Spagna dichiar\u00f2 guerra all'Inghilterra. Il 25 giugno 1779 una lettera proveniente da Londra e classificata come riservata fu mandata da re Giorgio III e da George Germain a John Campbell of Strachur, a Pensacola. Il generale John Campbell fu avvertito del fatto che si rendeva prioritario organizzare un attacco a New Orleans. Se John Campbell pensava che fosse possibile conquistare il forte spagnolo di New Orleans, gli veniva ordinato di farlo al pi\u00f9 presto. I preparativi necessari comprendevano il raduno di tutti i vascelli militari sparsi per il golfo del Messico (compito assegnato al Vice-Ammiraglio Sir Peter Parker, il raduno di tutti i soldati stanziati nella provincia, ed il reclutamento di quanti pi\u00f9 indiani possibile.\nPer uno scherzo del destino questa lettera segreta fin\u00ec in mano al governatore Galvez che, dopo averla letta, prepar\u00f2 in segreto la Louisiana e New Orleans alla guerra.\nG\u00e1lvez svolse una potente campagna militare sconfiggendo le forze britanniche a Manchac, a Baton Rouge ed a Natchez nel 1779. La battaglia di Baton Rouge del 21 settembre 1779 permise di liberare la bassa valle del Mississippi dai britannici, sollevando dalla minaccia la capitale della Louisiana, New Orleans. Nel 1780 riconquist\u00f2 Mobile nella Battaglia di Fort Charlotte.\nLa sua vittoria pi\u00f9 importante si ebbe il 9 maggio 1781, quando attacc\u00f2 via terra e via mare conquistando Pensacola, capitale britannica (ed ex capitale spagnola) della Florida occidentale. La perdita di Mobile e Pensacola lasci\u00f2 gli inglesi senza basi nel Golfo del Messico, tranne che per la Giamaica. Nel 1782 conquist\u00f2 la base navale britannica di New Providence, nelle Bahamas.\nRicevette molti onori dalla Spagna per le sue imprese, tra cui la promozione a tenente generale e maresciallo di campo, governatore e capitano generale di Louisiana e Florida (ora separate da Cuba), il comando della spedizione militare spagnola in America ed i titoli di visconte di G\u00e1lveztown e conte di G\u00e1lvez.\nLa rivoluzione americana si concluse mentre G\u00e1lvez stava preparando una nuova campagna per conquistare la Giamaica.\nL'importanza della campagna di Galvez, dal punto di vista americano, fu che neg\u00f2 agli inglesi la possibilit\u00e0 di accerchiare i ribelli americani da sud, tenendo aperto un corridoio sicuro per i rifornimenti. Galvez aiut\u00f2 anche i rivoluzionari americani con cibo e soldati, grazie anche all'aiuto del rivoluzionario Oliver Pollock.\nG\u00e1lvez, che cap\u00ec la convenienza per Francia e Spagna di appoggiare i ribelli, fu tra coloro che stilarono il Trattato di Parigi (1783), che pose fine alla guerra. Grazie a questo accordo la Spagna riprese possesso della Florida orientale e occidentale. Il Congresso Americano cit\u00f2 G\u00e1lvez per l'aiuto fornito durante la rivoluzione.\nGalveston (Texas) e la Parrocchia di St. Bernard hanno entrambi preso il nome da lui. Le parrocchie di East Feliciana e di West Feliciana in Louisiana hanno preso il nome dalla moglie Marie Felice de Saint-Maxent Estrehan.\nThe Cabildo, ala del Louisiana State Museum situato in Jackson Square a New Orleans, contiene un ritratto del Generale Galvez.\nNel 1911, a Galveston, fu costruito un hotel col suo nome.\nVicer\u00e9 della Nuova Spagna.\nG\u00e1lvez torn\u00f2 in Spagna nel 1783, e combatt\u00e9 le campagne nei Paesi Bassi. L'anno seguente fu rimandato nelle Indie, questa volta come governatore e capitano generale di Cuba. Poco dopo l'arrivo a L'Avana, il padre Mat\u00edas de G\u00e1lvez y Gallardo (l'allora vicer\u00e9 di Nuova Spagna), mor\u00ec. Bernardo de G\u00e1lvez fu nominato al suo posto. Giunse a Veracruz il 26 maggio 1785, facendo l'entrata formale a Citt\u00e0 del Messico a giugno.\nDurante la sua amministrazione avvennero due grandi calamit\u00e0, la gelata del 27 agosto 1785, che port\u00f2 la carestia, e la peste del 1786. Durante la carestia don\u00f2 12000 pesos di tasca propria, e 100000 pesos raccolti da altre parti, per acquistare mais e fagioli per il popolo. Prese anche le contromisure per aumentare la produzione agricola in futuro.\nRicostrui' il castello di Chapultepec, ormai abbandonato. Inizi\u00f2 l'installazione di illuminazione stradale a Citt\u00e0 del Messico, e la costruzione delle torri della cattedrale. Prosegu\u00ec i lavori sull'autostrada che univa Citt\u00e0 del Messico ad Acapulco, sforzandosi di ridurre l'abuso di manodopera indiana. Stanzi\u00f2 il 16% delle entrate di lotteria ed altri giochi d'azzardo per la beneficenza.\nPromosse la scienza nella colonia sponsorizzando la spedizione di Mart\u00edn Sess\u00e9 y Lacasta e Vicente Cervantes. Questa spedizione port\u00f2 in Spagna un catalogo completo delle specie di piante, uccelli e pesci trovati in Nuova Spagna.\nIn un caso, quando il vicer\u00e9 stava cavalcando verso l'Audiencia (secondo il suo racconto), incontr\u00f2 un gruppo di soldati che scortavano tre criminali verso la forca. Sospese l'impiccagione e, in seguito, li liber\u00f2.\nIl 16 gennaio 1786 fu aperto il primo bar pubblico di Citt\u00e0 del Messico.\nEra un uomo semplice, amabile, galante e franco. Si muoveva in citt\u00e0 su una carrozza aperta, partecipava alle lotte dei tori, ai pellegrinaggi ed alle feste pubbliche, ed in generale era ben accolto dal popolo. L'Audiencia, per\u00f2, non ne dava un giudizio positivo. Erano sospettosi della popolarit\u00e0 di G\u00e1lvez, temendo che avrebbe potuto seguire l'esempio degli americani dichiarando l'indipendenza della Nuova Spagna. L'Audiencia comunic\u00f2 i propri sospetti a Madrid, e la Corona rimprover\u00f2 severamente G\u00e1lvez. Dopo questo fatto divenne malinconico ed asociale.\nSi ammal\u00f2 e fu bloccato a letto. L'8 novembre 1786 rinunci\u00f2 a tutti i propri diritti tranne alla capitaneria dell'Audiencia. Mor\u00ec il 30 novembre 1786 a Tacubaya (ora parte di Citt\u00e0 del Messico). Secondo alcune voci sarebbe stato avvelenato dai nemici, con l'approvazione della Corte. Il suo corpo fu sepolto presso il cimitero di San Fernando, di propriet\u00e0 comunale.\nLasci\u00f2 alcuni scritti, tra cui \"Ordenanzas para el Teatro de Comedias de M\u00e9xico\" e \"Instruci\u00f3n para el Buen Gobierno de las Provincias Internas de la Nueva Espa\u00f1a\".\nNella cultura di massa.\nNella serie di Lorenzo di romanzi per giovani adulti (Arte Publico Press and Blooming Tree Press), Don Bernardo de G\u00e1lvez \u00e8 uno dei personaggi principali. La serie si compone di:"}
{"id": "2185348", "revid": "1214201", "url": "https://it.wikipedia.org/wiki?curid=2185348", "title": "Campionato svedese di calcio a 5", "text": "La Svenska Futsalligan, fino al 2014 SM i futsal, \u00e8 la massima competizione svedese di calcio a 5 organizzata dalla Svenska Fotbollf\u00f6rbundet.\nStoria.\nIl campionato nazionale si disputa regolarmente dalla stagione 2003-04 ma solamente dal 2014 viene gestito direttamente dalla federazione svedese. Si compone di pi\u00f9 gironi a carattere territoriale che permettono l'accesso a una seconda fase da cui si qualificano quattro squadre che disputano la \"final four\" in un luogo di anno in anno designato. Il campionato negli ultimi anni ha visto la netta supremazia nella formazione dello Sk\u00f6vde AIK che ha vinto quattro edizioni consecutive, la squadra svedese ha anche avuto un discreto cammino in Europa dove \u00e8 stata l'unica rappresentante della Svezia, qualificandosi nelle tre precedenti edizioni al tabellone principale ma venendo eliminata poi nel girone di qualificazione all'Elite Round."}
{"id": "2185361", "revid": "9", "url": "https://it.wikipedia.org/wiki?curid=2185361", "title": "Michelle Jacot", "text": ""}
{"id": "2185364", "revid": "1272592", "url": "https://it.wikipedia.org/wiki?curid=2185364", "title": "Andrej Andreevi\u010d Romanov", "text": "Biografia.\nInfanzia ed educazione.\nEra figlio pi\u00f9 giovane del principe Andrej Aleksandrovi\u010d Romanov (1897-1981) e della sua prima moglie Elisabetta Sasso-Ruffo (1886-1940), nonch\u00e9 nipote della granduchessa Ksenija Aleksandrovna Romanova, sorella dell'ultimo zar Nicola II di Russia, ed ebbe per padrino di battesimo lo zio Edoardo VIII del Regno Unito. Pass\u00f2 la propria infanzia in un cottage al Castello di Windsor.\nIl principe Andrej fu educato all'Imperial Service College e serv\u00ec nella Royal Navy durante la Seconda guerra mondiale. \nIn America.\nNel 1949 lasci\u00f2 la Gran Bretagna per gli Stati Uniti dove lavor\u00f2 per un periodo come carpentiere. Divenne cittadino degli Stati Uniti il 20 dicembre 1954.\nVisse nella Contea di Marin, in California e scrisse una propria autobiografia dal titolo \"The Boy Who Would Be Tsar\", illustrata con dei disegni di sua mano. Le sue opere artistiche sono state in mostra in varie esposizioni nel mondo.\nDiscendenza.\nIl principe Andrej si spos\u00f2 tre volte. La prima, nel 1951, con Elena Dourneva (n. 1927), da cui divorzi\u00f2 nel 1959 e con cui ebbe un figlio, il principe Alexis Andreevi\u010d Romanov (n. 1953).\nIl secondo matrimonio, nel 1961, fu con Kathleen Norris (1935-1967), da cui ebbe due figli, il principe Peter Andreevi\u010d Romanov (n. 1961) ed Andrew Andreevi\u010d Romanov (n. 1963). La sua ultima moglie fu Inez von Bachelin (n. 1933)."}
{"id": "2185367", "revid": "709565", "url": "https://it.wikipedia.org/wiki?curid=2185367", "title": "Colonizzatori (X-Files)", "text": "I Colonizzatori sono la razza di alieni protagonisti della serie TV \"X-Files\".\nStoria.\nOriginariamente abitanti del pianeta Terra, lo abbandonarono prima dell'ultima glaciazione. Fuggiti, continuarono a monitorare senza farsi scorgere dai terrestri fino a quando nel 1947, a causa di un'esposizione alla magnetite, un UFO si schiant\u00f2 a Roswell, nel Nuovo Messico e gli extraterrestri vennero catturati. \u00c8 qui che nacque il Consorzio.\nVenne stipulato un accordo con gli extraterrestri che offrirono la loro collaborazione per la creazione di un ibrido umano-alieno che avrebbe aiutato gli invasori nella colonizzazione, ottenendo in cambio la tecnologia aliena e la promessa che i membri del Consorzio sarebbero stati gli unici umani a sopravvivere all'invasione. In segreto i membri del Consorzio stesso tentarono di sviluppare un vaccino contro il virus alieno, all'insaputa dei colonizzatori.\nBiologia.\nMorfologicamente identici ai Grigi una volta raggiunta la forma matura, durante la loro infanzia hanno le sembianze di rettili. Il loro sangue contiene un virus capace di infettare qualunque forma di vita ne venga in contatto. Appena entrata in contatto con il virus alla persona rimangono 96 ore, passate le quali nasce al suo interno un nuovo alieno e l'umano muore.\nAlcune razze come gli ibridi, i cloni e i mutaforma, hanno invece un sangue verde che contiene un retrovirus corrosivo e letale (trasforma il sangue umano in gelatina) per gli esseri umani. Il freddo intenso riesce a combattere l'azione mortale del virus.\nIbridi umani-alieni.\nNegli anni immediatamente successivi alla Seconda Guerra Mondiale fu tentata la creazione di un ibrido alieno-umano. Se ne occuparono scienziati nazisti e membri dell'Unit\u00e0 731, fuggiti o portati negli Stati Uniti dopo la fine del conflitto. Questi esperimenti si risolsero in un fallimento.\nI Colonizzatori decisero allora di provare a ricorrere al processo di clonazione per creare gli ibridi richiesti. Fra le persone clonate per questo esperimento c'erano Samantha Mulder, Kurt Crawford, Ernest Calderon, ed il medico William Secare.\nSolo Takeo Ishimaru (alias Shiro Zama), scienziato giapponese a capo dell'Unit\u00e0 731, riusc\u00ec a creare degli ibridi, che non sopravvissero perch\u00e9 troppo deboli. I suoi due nomi derivano dalla fusione del nome del vero capo dell'Unit\u00e0 731: il dr. Shiro Ishi.\nCassandra Spender, madre di Jeffrey e moglie dell'Uomo che fuma, venne trasformata, con un processo sconosciuto, in un ibrido umano-alieno senza averla clonata. La donna ha sempre pensato erroneamente di essere un'emissaria di alieni buoni, scoprendo la verit\u00e0 poco prima di morire. Anche tutti i membri del Consorzio periranno uccisi da alcuni ribelli alieni.\nAbilit\u00e0.\nSono capaci di mutare a piacimento la loro forma e sono dotati del potere di guarire malattie come il cancro e ferite d'arma da fuoco, e di risvegliare dal coma.\nRibelli.\nPi\u00f9 avanti si scopre che esiste una seconda fazione di Colonizzatori sulla Terra, che si oppone alla fazione alleata con il Consorzio, probabilmente formata da una diversa specie extraterrestre, o forse da Colonizzatori non infettati dal virus Olio Nero. I Ribelli si riconoscono per il loro aspetto grottesco: tutti gli orifizi del loro viso sono chiusi, cuciti, per evitare di contrarre il virus Olio Nero. Portano armi appuntite che possono incenerire in un attimo un essere umano.\nSebbene il Consorzio diventi nemico dei Ribelli, essendo alleato con i Colonizzatori, anche i Ribelli tentano di impedire ai Colonizzatori di trovare l'ibrido umano-alieno che \u00e8 stato creato. Anche avendo la possibilit\u00e0 di eliminare l'ibrido (Cassandra Spender), i Ribelli scelgono di lasciarla vivere sperando che il Consorzio si ribelli ai Colonizzatori. I Ribelli si comportano in questo modo per infiltrarsi nel Consorzio ed avere la possibilit\u00e0 di combattere i Colonizzatori. Tuttavia, viene deciso che combattere i Colonizzatori sarebbe inutile. A questo punto un vaccino che funzioni del tutto non \u00e8 ancora stato messo a punto; decidono perci\u00f2 che la cosa migliore da fare \u00e8 tornare allo scopo originale e sostituire l'ibrido dei Colonizzatori. Prima che questo possa essere fatto i Ribelli distruggono tutto il Consorzio, tranne qualcuno come Cassandra Spender, il solo ibrido umano-alieno riuscito. Lo fanno allo scopo di ritardare l'invasione.\nKrycek fomenta la guerra tra Ribelli e Colonizzatori aiutando i Ribelli nel loro ultimo obiettivo.\nSuper Soldati.\nDato che quasi tutti i membri del Consorzio sono morti, i Colonizzatori decidono di non avere pi\u00f9 bisogno della collaborazione degli umani. Tuttavia essi iniziano a utilizzare dei Rimpiazzi Umani, i \"Super Soldati\" che i Colonizzatori hanno iniziato a creare segretamente sin dal tempo della Guerra del Golfo. Per creare i Super Soldati i Colonizzatori infettano gli umani con una nuova versione del loro virus, che distrugge lentamente il corpo dell'ospite per poi rimodellarlo. I Super Soldati hanno sangue di colore rosso ma si possono identificare per via di una sporgenza alla base del collo dovuta alla presenza di una vertebra metallica che, finch\u00e9 rimane integra, permette loro di rigenerare il proprio corpo indefinitamente. Possono essere uccisi solo colpendo proprio questa sporgenza con un corpo affilato e realizzato in magnetite. I Super Soldati sono notevolmente migliori rispetto ai primi esemplari ibridi, e forse persino dei cacciatori di taglie. Sebbene non siano dotati della capacit\u00e0 di cambiare forma e aspetto, essi sono praticamente inarrestabili. Sono in grado di sopravvivere alla decapitazione e sono dotati di una forza incredibile. I Super Soldati occupano le posizioni di potere prima occupate dagli esponenti del Consorzio, e fanno raramente uso di cospiratori umani. Con la fine della serie essi hanno rimpiazzato tutte le precedenti incarnazioni dei Colonizzatori, cos\u00ec come quelle del Consorzio. Attualmente stanno presumibilmente dando la caccia a Mulder e Scully, e contemporaneamente si preparano all'invasione finale.\nAlieni ed ibridazione: dossier completo"}
{"id": "2185368", "revid": "180559", "url": "https://it.wikipedia.org/wiki?curid=2185368", "title": "Michio Hoshino", "text": "Specializzato nel fotografare animali e piante selvatiche, ha lavorato soprattutto in Alaska.\n\u00c8 morto l'8 agosto 1996, all'et\u00e0 di soli 43 anni, ucciso da un orso grizzly mentre lavorava nella penisola di Kam\u010datka in Russia."}
{"id": "2185372", "revid": "809148", "url": "https://it.wikipedia.org/wiki?curid=2185372", "title": "Percolazione", "text": "In fisica e chimica, con il termine percolazione si intende il lento movimento di un fluido attraverso un materiale poroso. Per estensione col termine percolato si pu\u00f2 intendere il fluido stesso sottoposto al processo di percolazione, da non confondere col significato pi\u00f9 specifico che viene attribuito al termine \"percolato\" in ambito ecologico.\nPedologia.\nIn pedologia, con percolazione si intende un movimento dall'acqua che cola attraverso il suolo. Esso \u00e8 un fenomeno naturale, che accade a causa della gravit\u00e0, la quale permette all'acqua di infiltrarsi nei pori del suolo. Essa pu\u00f2 avvenire fondamentalmente per due vie, ovvero:\nA seconda se l'acqua si muova nel primo o nel secondo modo, essa acquister\u00e0 una diversa velocit\u00e0 di infiltrazione, che pu\u00f2 variare da alcuni millimetri ad alcuni centrimetri all'ora; naturalmente, la velocit\u00e0 dipender\u00e0 anche dalle caratteristiche fisiche del suolo, quali la tessitura ed i fattori ad essa correlati, come ad esempio struttura e permeabilit\u00e0 del suolo.\nTecnica farmaceutica.\nLa percolazione inoltre \u00e8 un procedimento estrattivo utilizzato in tecnica farmaceutica per le droghe secche. \u00c8 definito come processo di estrazione con il quale una droga polverizzata o granulata \u00e8 privata dei suoi costituenti solubili dal solvente di estrazione.\nSi articola in 5 fasi:\nTeoria della percolazione.\nLo studio matematico del fenomeno fisico della percolazione ha portato alla nascita di un capitolo della meccanica statistica: la teoria della percolazione. Essa studia le propriet\u00e0 di un grafo quando nodi o collegamenti vengono rimossi, e ci\u00f2 viene descritto mediante un parametro \"p\", che descrive la probabilit\u00e0 che un collegamento sia aperto o chiuso (che quindi fisicamente pu\u00f2 essere interpretato come la porosit\u00e0 del materiale). Viene considerata come parte della meccanica statistica perch\u00e9 a un valore critico \"pc\" (che dipende dalle caratteristiche del reticolo) si osserva una transizione di fase geometrica, fra una situazione in cui il fluido non pu\u00f2 percolare attraverso il materiale, e una in cui invece pu\u00f2. Matematicamente ci\u00f2 corrisponde al fatto che esista o meno un cluster infinito di siti connessi che attraversi tutto il reticolo o meno. In tale transizione il parametro \"p\" assume un ruolo analogo a quello della temperatura in altri modelli di meccanica statistica, ed \u00e8 possibile definire degli esponenti critici, e quindi una classe di universalit\u00e0. Con il passare del tempo, si sono elaborate molte varianti di tale modello, e si sono trovate applicazioni in numerosi ambiti, ad esempio in ecologia o in biochimica."}
{"id": "2185386", "revid": "36426", "url": "https://it.wikipedia.org/wiki?curid=2185386", "title": "Chiesa di San Pietro (Galtell\u00ec)", "text": "San Pietro \u00e8 una chiesa medievale di Galtell\u00ec, situata poco fuori dal centro abitato, vicino al cimitero. L'edificio sacro \u00e8 stato cattedrale della Diocesi di Galtell\u00ec.\nStoria e descrizione.\nLa chiesa di San Pietro, sebbene molto diversa dall'attuale, probabilmente esisteva gi\u00e0 all'epoca in cui iniziarono i lavori di costruzione della cattedrale di Galtell\u00ec, intorno al 1090. Tali lavori non vennero mai completati e si interruppero forse nel 1138, anno in cui la sede di Galtelli divenne suffraganea dell'arcidiocesi di Pisa. Di quella che doveva essere la chiesa madre della diocesi, rimane oggi, inglobato nel muro di cinta del cimitero, un tratto murario del prospetto absidale. La piccola chiesa di San Pietro, che probabilmente gi\u00e0 fungeva da cattedrale in attesa della costruzione di una sede pi\u00f9 degna, continu\u00f2 dunque ad ospitare la cattedra vescovile, sino al 1495, quando la diocesi di Galtelli venne inglobata nell'arcidiocesi di Cagliari (come suffraganea di quest'ultima verr\u00e0 ricostituita nel 1779 con sede a Nuoro).\nLa chiesa di San Pietro si presentava originariamente a navata unica. Nel XIII secolo le pareti laterali e la controfacciata vennero impreziosite da un ciclo di affreschi, parzialmente andato perso in seguito all'aggiunta delle navate laterali, operata probabilmente intorno al XV secolo. Gli affreschi vennero alla luce nel corso dei restauri operati negli anni '90 del XX secolo.\nIl tempio \u00e8 affiancato da una tozza torre campanaria cuspidata che sorge staccata dal corpo dell'edificio. Quest'ultimo si presenta internamente a pianta rettangolare, diviso in tre navate, con due cappelle sul lato sinistro e una a destra. L'abside \u00e8 a pianta quadrangolare, affiancata da due cappelle ai lati. Come accennato sopra, le pareti laterali e la controfacciata presentano i resti di un ciclo di affreschi, uno dei pochi e pi\u00f9 completi (insieme agli affreschi della basilica di Saccargia) cicli affrescati di epoca medievale presenti in Sardegna. Le scene dipinte rappresentano episodi dell'Antico e del Nuovo Testamento e presentano importanti connessioni con i cicli pittorici presenti nell'area umbro-romana nella seconda met\u00e0 del XII secolo, derivanti dalla decorazione dell'antica basilica di San Pietro a Roma, oggi perduta ma nota da disegni e descrizioni del XVII secolo."}
{"id": "2185388", "revid": "74801", "url": "https://it.wikipedia.org/wiki?curid=2185388", "title": "Nicola Maria Francesco Addone", "text": "Con il fratello Basileo, \u00e8 stato uno protagonisti del Risorgimento lucano.\nBiografia.\nGiovinezza e attivit\u00e0 nel 1799.\nNicola, figlio di Gaetano ed Anna Ginosa, apparteneva ad una delle famiglie notabili di Potenza, cresciuta economicamente all'ombra dei conti Loffredo e che, nel corso del XVIII secolo, aveva implementato i propri beni con fruttuosi investimenti e matrimoni.\nNicola e il fratello Basileo seguirono a Napoli i corsi universitari, conseguendo il titolo di dottore in utroque jure, per tornare in patria ad esercitare probabilmente l'avvocatura e amministrare i beni di famiglia. \nNel 1799, comunque, ader\u00ec al movimento repubblicano della Municipalit\u00e0 costituita in Potenza il 3 febbraio. Dopo la morte del vescovo Serrao (Commissario Civile di Potenza, venne barbaramente assassinato da alcuni mercenari del cardinale Ruffo), con il fratello Basileo e con Michelangelo Atella riorganizz\u00f2 le forze repubblicane di Potenza e, , predispose un piano diretto a restaurare la Municipalit\u00e0 ed a sopprimere ogni conato reazionario nel suo paese.\nIl 27 febbraio, soppressi i maggiori esponenti sanfedisti che dominavano incontrastati a Potenza e che egli aveva attirato nella propria casa, affront\u00f2 le residue forze sanfediste barricate a Porta Salza e le costrinse alla resa mentre da Avigliano, Baragiano, Picerno e Tolve accorrevano armati in aiuto dei repubblicani di Potenza i quali restaurarono la disciolta Municipalit\u00e0.\nNel maggio del 1799, Potenza venne occupata dalle truppe del colonnello Sciarpa e Addone fugg\u00ec per evitare la cattura; in seguito alla confisca dei beni, comunque, si trasfer\u00ec in Francia con il fratello, con cui partecip\u00f2 alla campagna d'Italia e rientr\u00f2 in Basilicata soltanto nel 1806.\nL'attivit\u00e0 nel Decennio e nella Restaurazione.\nDurante il Decennio francese ottenne dalla Suprema Giunta diversi terreni nel Tavoliere di Puglia e, nel 1808, fu nominato Ricevitore Generale della Basilicata; poich\u00e9 era tra i 304 maggiori possidenti della provincia, venne incluso nell'elenco degli eleggibili al Parlamento Nazionale e, nel 1810, venne eletto nel \"Seggio dei possidenti\".\nNel 1815 cerc\u00f2 di organizzare le forze liberali della regione allo scopo di formare una repubblica e inoltre, tre anni pi\u00f9 tardi, nel 1818, venne esonerato dalla carica di Ricevitore Generale e denunciato alla Gran Corte Criminale per alcuni brogli contabili. In seguito al proscioglimento da ogni accusa, si stabil\u00ec a Napoli con la moglie Margherita, ritirandosi completamente dalla politica, come sostenne nel 1820, quando diede alle stampe una \"Dichiarazione a' Lucani\", in cui spiegava perch\u00e9 ormai si asteneva dalla vita politica.\nNicola Addone mor\u00ec a Potenza il 28 marzo 1834."}
{"id": "2185390", "revid": "320578", "url": "https://it.wikipedia.org/wiki?curid=2185390", "title": "Iyov", "text": ""}
{"id": "2185404", "revid": "1573940", "url": "https://it.wikipedia.org/wiki?curid=2185404", "title": "Roberto di Mortain", "text": " \nOrigine.\nSia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che secondo il monaco e cronista inglese, Orderico Vitale, Roberto era il figlio secondogenito del cavaliere Erluino di Conteville (circa 1001-ca. 1066) e di una donna di umili origini, Herleva o Arletta di Falaise (circa 1010-ca. 1050), che, sempre secondo Guglielmo di Jumi\u00e8ges era figlia di Fulberto o Herberto, un cameriere del duca (\"Herleva Fulberti cubicularii ducis filia\") e della moglie Duda o Duwa, come ci conferma la \"Chronica Albrici Monachi Trium Fontium\". Di entrambi i genitori di Arletta non si conoscono i nomi degli ascendenti; secondo lo storico britannico, William John Corbett, professore a Cambridge era la figlia del conciatore Fulberto di Falaise, che secondo la professoressa britannica, Elisabeth M. C. van Houts pare fosse preparatore di salme o come lo chiameremmo al giorno d'oggi, \u00abimpresario di pompe funebri\u00bb.Erluino di Conteville, di cui, dagli scritti dei cronisti a lui contemporanei non si conoscono i suoi ascendenti, solo da fonti successive sappiamo che era figlio di Giovanni di Conteville, mentre sia il nome che gli ascendenti della madre ci sono sconosciuti, era un nobile di modesta importanza, che aveva una piccola signoria vicino alla foce della Senna che era leale al duca Roberto.\nBiografia.\nSua madre Herleva era stata sposata, secondo il \"more danico\" o uso vichingo quindi pagano, in prime nozze, al giovane (circa suo coetaneo) conte di Hiesmois, Roberto, figlio maschio secondogenito di Riccardo II il Buono, duca di Normandia, e, quando aveva sposato Erluino, nel 1035, come ci confermano sia Guglielmo di Jumi\u00e8ges, che Orderico Vitale ed anche il cronachista, priore dell'abbazia di Bec e sedicesimo abate di Mont-Saint-Michel, Robert di Torigny, era gi\u00e0 madre di un bambino, nato da quell'unione, Guglielmo, futuro duca di Normandia e re d'Inghilterra, che sar\u00e0 famoso col soprannome di \"Conquistatore\", che come sostiene il \"The Chronicles of Florence of Worcester with two continuations (London)\", Oddone e suo fratello Roberto erano fratelli di Guglielmo solo per parte di madre.Qualcuno ipotizza addirittura che fu Roberto I il Magnifico a donare Arlette al Cavaliere, Erluino di Conteville, prima della sua partenza per Gerusalemme, come Guglielmo di Malmesbury, monaco benedettino dell'abbazia di Malmesbury, nel Wiltshire (Wessex), nel suo \"de Gestis Regum Anglorum libri quinque\", afferma che il matrimonio fu celebrato quando Roberto era ancora in vita.\nRoberto nacque in Normandia, dopo il 1038, probabilmente verso il 1040, ma non si conosce la data precisa.Sua madre Arletta mor\u00ec verso il 1050 e suo padre, Erluino, si spos\u00f2, in seconde nozze con Fredesenda, di cui non si conoscono gli ascendenti, che gli dette tre figli.\nBen presto Roberto fu tra i collaboratori pi\u00f9 stretti di Guglielmo e durante la guerra contro il re di Francia, Enrico I, che invase la Normandia due volte, nel 1054 e ancora nel 1058, ma in entrambe le occasioni Enrico fu sconfitto: la prima volta a Mortemer, non lontano da Aumale; la seconda a Varaville, presso la foce del Dives.Dopo che il suo fratellastro, il duca di Normandia, Guglielmo ebbe stabilizzato la situazione del ducato di Normandia, dopo il 1060, Roberto ottenne la contea di Mortain, al posto di Guglielmo Guerlenc, nipote di Riccardo I di Normandia, sospettato di tradimento che, secondo Guglielmo di Jumi\u00e8ges, aveva rivelato a Roberto Bigot, un suo parente, l'idea di un complotto contro il duca Guglielmo; venuto a conoscenza del complotto, tramite lo stesso Roberto Bigot, il duca Guglielmo elev\u00f2 il fratellastro a conte di Mortain, dopo aver deposto e bandito dal ducato, Guglielmo Guerlenc, che ebbe il permesso di recarsi in Puglia, accompagnato da un solo scudiero.Oltre che essere stato nominato conte di Mortain, suo fratellastro, Guglielmo il Bastardo, aveva donato a Roberto, diversi feudi; inoltre, secondo Orderico Vitale, Roberto (\"Rodbertus comes Moritoliensis, Willermi ducis uterinus frater\") era divenuto uno dei principali collaboratori del suo fratellastro.\nNel 1066, Guglielmo, appena apprese la notizia dell'incoronazione di Aroldo II d'Inghilterra, invi\u00f2 messaggeri in Inghilterra per ricordare allo stesso Aroldo la promessa fattagli e poi in tutta Europa per denunciare lo spergiuro, e, con l'approvazione del Papa Alessandro II, progett\u00f2 l'invasione dell'Inghilterra.Alla riunione (concilio di Lillebonne) in cui fu decisa la spedizione in Inghilterra partecip\u00f2 anche Roberto (\"Rodbertus comes Moritoliensis\") e fu tra capi dei Normanni che appoggiarono la spedizione in Inghilterra del duca di Normandia, Guglielmo I di Normandia detto il Bastardo, come conferma Orderico Vitale.Roberto accompagn\u00f2 il fratellastro in Inghilterra e prese parte alla battaglia di Hastings e subito dopo, il fratellastro gli concedette diversi domini in Cornovaglia, come ci viene confermato a pagina 428 del volume III del \"Complete Peerage\"(non consultato), anche se il titolo di conte di Cornovaglia and\u00f2 a Brian di Bretagna, che, anche lui aveva ricevuto ricompense in terra nel Suffolk e in Cornovaglia.Roberto fu tra i principali collaboratori del fratellastro, nella sottomissione del regno d'Inghilterra nel periodo (1066-1069). Nel 1069 Roberto fu tra coloro che dovettero affrontare un'imponente armata navale danese, sbarcata nell'Humber e unitasi ai ribelli di Edgardo Atheling, che aveva l'appoggio del Re di Scozia Malcolm Canmore, riuscendo a sconfiggerli a sud dell'Humber, nella zona di York, e metterli in fuga.Per tutto ci\u00f2 il fratellastro prima lo ripag\u00f2 con una notevole quantit\u00e0 di feudi in diverse contee inglesi e poi, nel 1075, quando, a seguito della rivolta di Ralph de Gael, II conte di Norfolk, Brian di Bretagna lasci\u00f2 l'Inghilterra, dopo essere stato destituito, lo nomin\u00f2 conte di Cornovaglia.Nel 1086, nella compilazione del Domesday Book, a Roberto risultarono assegnate 797 \"manors\" (signorie): 248 in Cornovaglia, 54 nel Sussex, 75 nel Devon, 49 nel Dorset, 29 nel Buckinghamshire, 13 nell'Hertfordshire, 10 nel Suffolk, 99 nel Northamptonshire, 196 nello Yorkshire, e 24 nelle altre contee. Praticamente Roberto governava buona parte del sud ovest dell'Inghilterra e lo rendeva molto ricco.\nRoberto rimase fedele a suo fratellastro Guglielmo anche quando quest'ultimo, nel 1182, entr\u00f2 in urto con il fratello di Roberto, il vescovo di Bayeux e conte del Kent, Oddone, che fu imprigionato a Rouen.Nel 1083, fece una donazione, col consenso del fratellastro il duca e re, Guglielmo all'abbazia benedettina di Saint-Beno\u00eet-sur-Loire, oggi Abbazia di Fleury.\nPare che Roberto ottenne la liberazione di Oddone, quando, nel 1087, Guglielmo era sul letto di morte. E in quella stessa occasione peror\u00f2 la causa del nipote, Roberto II il Corto, che era in esilio, per fargli avere la contea di Normandia (il \"The Chronicles of Florence of Worcester with two continuations (London)\", conferma che Oddone, con tanti altri che erano stati incarcerati, furono liberati, per ordine di Gugliemo il Conquistatore, che dispose che il figlio primogenito, Roberto, ottenesse il titolo di duca di Normandia, mentre il regno d'Inghilterra andasse al secondogenito, Guglielmo II il Rosso.\nDopo l'incoronazione (26 settembre 1087) a re d'Inghilterra del nipote Guglielmo II il Rosso, Oddone, rientrato in Inghilterra, nella sua contea del Kent, fu a capo della ribellione dei baroni che, nel 1088, si ripromettevano di portare sul trono d'Inghilterra l'altro nipote di Oddone, Roberto II il Corto, come conferma anche il \"The Chronicles of Florence of Worcester with two continuations (London)\". Secondo il Corbett, i favori della nobilt\u00e0 andavano a Roberto Cosciacorta o il Corto, perch\u00e9 ritenuto di carattere pi\u00f9 debole del fratello, Guglielmo II il Rosso e quindi migliore per gli interessi e le ambizioni della nobilt\u00e0.Forse Oddone, ritenendo l'Arcivescovo di Canterbury, Lanfranco responsabile delle sue disgrazie e volendo vendicarsi, spos\u00f2 la causa dei rivoltosi, in quanto Lanfranco e la maggioranza del clero si erano schierati con Guglielmo II, cos\u00ec come i baroni dell'est e del nord dell'Inghilterra. Guglielmo il Rosso comunque, riusc\u00ec a chiamare a raccolta gli inglesi (i nativi che fornirono i combattenti a piedi) e a sconfiggere, nel corso del 1088, la ribellione, forte soprattutto nel Kent e nel Sussex, organizzata intorno a Oddone e suo fratello, Roberto di Mortain, anche perch\u00e9 Roberto Cosciacorta o il Corto, come sempre a corto di denaro non si fece vivo in Inghilterra a sostenere i suoi seguaci.Sempre secondo il \"The Chronicles of Florence of Worcester with two continuations (London)\", Oddone, avendo fortificato Rochester, aveva richiesto l'intervento del nipote, Roberto, che dalla Normandia, aveva inviato un piccolo corpo di armati, promettendo di arrivare al pi\u00f9 presto in aiuto di Oddone; ma Guglielmo II, con l'aiuto di Lanfranco, reag\u00ec e riusc\u00ec ad avere ragione dei rivoltosi prima dell'intervento di Roberto.Durante la ribellione Roberto difese il suo castello di Pevensey e resistette ad un assedio di sei settimane, condotto dal re in persona. Dopo la sconfitta della ribellione, del 1088, mentre Oddone fu bandito dal regno d'Inghilterra, la contea del Kent gli venne confiscata e fu costretto a rientrare in Normandia, a Bayeux, dove era ancora vescovo, Roberto venne perdonato e si ritir\u00f2 a vivere in Normandia.\nRoberto mor\u00ec nel 1090. L'\"Ex Obituario ecclesi\u00e6 Moretoniensis\" riporta il giorno della morte di Oddone: l'8 dicembre. Roberto fu inumato nell'abbazia di Notre-Dame a Grestain, nell'Eure, in Alta Normandia, dove era stata sepolta la prima moglie, Matilde.Nei titoli di conte di Mortain e di Cornovaglia gli succedette il figlio Guglielmo.\nGuglielmo di Malmesbury ci ha lasciato una descrizione di Roberto: \u00abun uomo di indole severa e pigra, ma a cui non si pu\u00f2 attribuire nessun brutto crimine. Ebbe il coraggio della sua razza e le azioni sotto il suo comando non sono mai state associate a atti di crudelt\u00e0. Come marito, nessuno scandalo fu mai associato al suo nome. Non si hanno notizie su eventuali discordie che avrebbero potuto disturbare la sua tranquillit\u00e0 domestica\u00bb.\nMatrimoni e discendenza.\nVerso il 1058, Roberto, in accordo col fratellastro, il duca Guglielmo, spos\u00f2 Matilde di Montgomery (\u2020 circa 1085), figlia di Ruggero II di Montgomery, che sar\u00e0 il primo conte di Shrewsbury, e Mabel di Bell\u00eame, come ci conferma Orderico Vitale. Da Matilde Roberto ebbe quattro figli:\nrimasto vedovo, Roberto, nel 1088, spos\u00f2 Almodis, in seconde nozze.\nDa Almodis Roberto ebbe un figlio: "}
{"id": "2185409", "revid": "106872", "url": "https://it.wikipedia.org/wiki?curid=2185409", "title": "Classe Stroptivyy (rimorchiatore)", "text": ""}
{"id": "2185414", "revid": "106872", "url": "https://it.wikipedia.org/wiki?curid=2185414", "title": "Classe Sliva (rimorchiatore)", "text": ""}
{"id": "2185416", "revid": "2066040", "url": "https://it.wikipedia.org/wiki?curid=2185416", "title": "Sk\u00f6vde Allm\u00e4nna Idrottsklubb", "text": "Lo Sk\u00f6vde Allm\u00e4nna Idrottsklubb, meglio conoscitiuto come Sk\u00f6vde AIK, \u00e8 una squadra svedese di calcio, nota anche per la propria sezione di calcio a 5. Ha sede nella citt\u00e0 di Sk\u00f6vde. Nel 2022 la sezione di calcio a 11 torna a militare in Superettan, la seconda divisione del campionato svedese.\nCalcio.\nLa sezione calcistica non milit\u00f2 mai in Allsvenskan nel corso della propria storia.\nTra il 1967 e il 2005, tuttavia, la squadra prese parte a 14 edizioni del campionato di seconda serie nazionale. Successivamente precipit\u00f2 addirittura nella sesta serie nazionale, conquistando per\u00f2 tre promozioni in quattro stagioni tra il 2003 e il 2006, tornando cos\u00ec in Division 1.\nIl secondo posto nel campionato di Ettan S\u00f6dra 2021, unito all'esito positivo del doppio spareggio contro l'Akropolis, consent\u00ec il ritorno nella seconda serie nazionale.\nCalcio a 5.\nGrazie ai cinque titoli nazionali vinti consecutivamente tra il 2005 e il 2009, la sezione di futsal dello Sk\u00f6vde AIK \u00e8 una delle formazioni pi\u00f9 blasonate del campionato svedese di questa disciplina.\nQuesti successi hanno permesso alla squadra di prendere parte ad altrettante edizioni della UEFA Futsal Cup, sempre qualificandosi al turno principale ma venendo eliminata. In questi gironi ha ottenuto solo due vittorie: con l'Athina 90 nel 2006-2007 e con l'Ilves Tampere durante la stagione successiva."}
{"id": "2185419", "revid": "729019", "url": "https://it.wikipedia.org/wiki?curid=2185419", "title": "Tony Marsh", "text": "Biografia.\nProveniente dagli , divenne professionista nel 1996 e vinse con tale club il Super 12 nel 1997; l'anno successivo, trasferitosi ai , vinse di nuovo il campionato, divenendo cos\u00ec uno dei pochi rugbisti a vincere due tornei del SANZAR consecutivamente.\nSi trasfer\u00ec in Europa nel 1998, ingaggiato dal club francese del (oggi ), in cui rimase fino al 2007; dopo 3 anni di permanenza in Francia divenne idoneo a giocare per la Nazionale di tale Paese, e fu quindi convocato per i \"test\" di fine anno del 2001, esordendo contro il .\nPrese quindi parte al Sei Nazioni 2002, vinto con il Grande Slam e, l'anno successivo, dovette fronteggiare un tumore a un testicolo, dal quale recuper\u00f2 in tempo per partecipare alla , nel corso della quale disput\u00f2 6 incontri, inclusi la semifinale, persa, contro l' e la finale per il 3\u00ba posto, persa anch'essa, contro la .\nDisput\u00f2 il suo ultimo incontro internazionale nel 2004, di nuovo contro gli \"All Blacks\".\nNel 2007, anno del suo ritiro, vinse con il Clermont-Auvergne la European Challenge Cup e giunse fino alla finale per il titolo nazionale, persa contro i parigini dello Stade fran\u00e7ais.\nDopo il ritiro Marsh torn\u00f2 al Clermont-Auvergne, nel cui staff fisioterapico lavor\u00f2 per un paio di stagioni prima di tornare in Nuova Zelanda e ivi fondare una sua propria impresa di \"fitness\" e preparazione atletica."}
{"id": "2185421", "revid": "339392", "url": "https://it.wikipedia.org/wiki?curid=2185421", "title": "Skovde AIK", "text": ""}
{"id": "2185423", "revid": "106872", "url": "https://it.wikipedia.org/wiki?curid=2185423", "title": "Classe Neftegaz (rimorchiatore)", "text": ""}
{"id": "2185427", "revid": "773636", "url": "https://it.wikipedia.org/wiki?curid=2185427", "title": "Battaglia di Siponto", "text": ""}
{"id": "2185430", "revid": "212348", "url": "https://it.wikipedia.org/wiki?curid=2185430", "title": "Variante del Dragone", "text": ""}
{"id": "2185432", "revid": "104458", "url": "https://it.wikipedia.org/wiki?curid=2185432", "title": "Drago Grubelnik", "text": "Biografia.\nCarriera sciistica.\nStagioni 1993-1999.\nGrubelnik, originario di Ribnica na Pohorju, debutt\u00f2 in campo internazionale in occasione dei Mondiali juniores di Montecampione/Colere 1993; esord\u00ec in Coppa Europa il 5 dicembre 1994 a Geilo/Hemsedal (31\u00ba in slalom speciale) e in Coppa del Mondo il 27 ottobre 1996 nello slalom gigante di S\u00f6lden, senza qualificarsi alla seconda manche. Alla fine della stessa stagione ottenne i primi punti nel massimo circuito internazionale, con il 27\u00ba posto nello slalom gigante di Shigak\u014dgen dell'8 marzo.\nEsord\u00ec ai Giochi olimpici invernali a , senza completare la prova di slalom speciale; nella stagione successiva ottenne i suoi migliori risultati in Coppa Europa, con il 3\u00ba posto nello slalom speciale di Obereggen del 16 dicembre e la vittoria in quello di Adelboden del 15 gennaio: i due piazzamenti sarebbero rimasti gli unici podi conquistati in carriera da Grubelnik nel circuito continentale. Debutt\u00f2 quindi ai Campionati mondiali in occasione della rassegna iridata di Vail/Beaver Creek 1999, dove fu 21\u00ba nello slalom gigante e non concluse lo slalom speciale.\nStagioni 2000-2008.\nConquist\u00f2 il suo unico podio in Coppa del Mondo grazie al 3\u00ba posto, dietro ai norvegesi Kjetil Andr\u00e9 Aamodt e Ole Kristian Furuseth, del 16 gennaio 2000 nello slalom speciale disputato sulle nevi di Wengen. Ai XIX Giochi olimpici invernali di non termin\u00f2 la prova di slalom speciale, mentre l'anno dopo ai Mondiali di Sankt Moritz 2003, sua ultima presenza iridata, fu 18\u00ba nella medesima specialit\u00e0.\nDopo aver preso ancora parte ai XX Giochi olimpici invernali di , ottenendo il miglior piazzamento olimpico della sua carriera (13\u00ba nello slalom speciale), al termine della stagione successiva abbandon\u00f2 sia la Coppa del Mondo (fu per l'ultima volta al via nello slalom speciale del 4 marzo 2007 a Kranjska Gora, quando non complet\u00f2 la prima manche), sia la Coppa Europa (con lo slalom speciale di Madesimo/Campodolcino del 15 marzo, non terminato). Prese ancora parte a prove minori (gare FIS, campionati nazionali) fino al definitivo ritiro, avvenuto nel marzo del 2008.\nCarriera da allenatore.\nCessata l'attivit\u00e0 agonistica, nel 2013 aveva assunto la guida tecnica della nazionale di sci alpino della Bulgaria maschile; mor\u00ec nel 2015, all'et\u00e0 di 39 anni, vittima di un incidente stradale a S\u00f6lden.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2185441", "revid": "1543377", "url": "https://it.wikipedia.org/wiki?curid=2185441", "title": "Kahanismo", "text": "Il kahanismo \u00e8 un movimento discriminatorio ebraico di matrice sionista.\nStoria.\nLe premesse sono state indicate da Meir Kahane, il controverso rabbino israelita fondatore del movimento e coniatore del termine, e vedono lo Stato d'Israele come il centro universale dell'ebraismo vedendo quindi promulgata la cittadinanza ai soli ebrei, formando una costituzione teocratica istituita secondo la \"Halakhah\" e indicando la guerra come unica soluzione per risolvere problemi quali la questione palestinese e l'antisemitismo dei paesi musulmani.\nDal 1985 le associazioni kahaniste sono state bandite e dichiarate fuorilegge, particolarmente dalla met\u00e0 degli anni '80 sino agli anni '90 in cui lo Stato cerc\u00f2 di reprimere l'ideologia.\nOggi il kahanismo \u00e8 tuttavia rigettato in Israele, e le organizzazioni politiche e paramilitari che si ispirano a questa ideologia vengono censurate perch\u00e9 istiganti all'intolleranza razziale e religiosa.\nIdeologia.\nI kahanisti sostengono che l'unico metodo per vincere l'antisemitismo praticato nei paesi musulmani \u00e8 la guerra. Prove sull'incoerenza tra le due religioni sono la questione palestinese e le dichiarazioni di vari esponenti musulmani secondo cui Israele non esiste e mai esister\u00e0.\nSecondi alcuni sarebbe possibile l'istituzione di uno stato teocratico governato secondo la \"Halakhah\" espanso da Israele a parte del Medio Oriente, dando possibilit\u00e0 di voto esclusivamente alle persone di religione ebraica, cosa che potrebbe indebolire fortemente le politiche di paesi vicini come Iraq, Cisgiordania, Striscia di Gaza, Egitto, Giordania, Siria e Libano.\nI sostenitori.\nTra i sostenitori ebrei di questa ideologia sembra esserci il cantautore statunitense Bob Dylan. Storia circa una sua relazione con il kahanismo sono presenti sin dai primi anni '70, quando fu accusato di essere un fervido sostenitore del rabbino Meir Kahane. Rispondendo alle accuse, Dylan ha dichiarato pi\u00f9 volte che Kahane \u00e8 un ragazzo sincero che cerca di unire tutti.\n\u00c8 comunque stato provato un legame con la \"Jewish Defense League\", cui Dylan sarebbe stato presente ad alcuni incontri per \"informarsi\" pi\u00f9 in specifico sulle tematiche esposte; e relazioni amichevoli con il rabbino Kahane con cui avrebbe avuto pi\u00f9 colloqui privati."}
{"id": "2185446", "revid": "106872", "url": "https://it.wikipedia.org/wiki?curid=2185446", "title": "Classe Sorum (rimorchiatore)", "text": ""}
{"id": "2185448", "revid": "599013", "url": "https://it.wikipedia.org/wiki?curid=2185448", "title": "Bruno Sacco", "text": "Biografia.\nI primi anni.\nI primi anni di vita di Sacco furono piuttosto movimentati: il padre, reclutato nel corpo degli alpini, era sempre in missione. Nel 1940, in pieno conflitto, il piccolo Bruno, assieme alla madre, si trasfer\u00ec a Tarvisio, presso i nonni. In quegli anni di passaggio dall'infanzia all'et\u00e0 adulta, Sacco fece la spola tra Tarvisio e Udine, dove inizi\u00f2 a frequentare le scuole superiori. Nel 1951 ottenne il diploma. Fu in quel periodo che si accese in lui la passione per l'automobile: ci\u00f2 avvenne quando Sacco vide girare per le strade della \"sua\" Tarvisio una grossa Studebaker, le cui forme incantarono il giovane. Dopo aver frequentato il Politecnico di Torino, presso la facolt\u00e0 di ingegneria meccanica, decise che la sua strada sarebbe stata invece quella del design. Inizi\u00f3 a collaborare con la Ghia e di l\u00ec a poco si inser\u00ec nel mondo del design automobilistico.\nApprodo alla Mercedes.\nIl 13 gennaio 1958 Sacco cominci\u00f2 la sua lunga attivit\u00e0 al Centro Stile della Daimler-Benz, dove rimase per oltre quarant'anni.\nL'anno seguente, Sacco si spos\u00f2 con Annemarie, da cui nel 1960 nacque la loro figlia Marina.\nI primi compiti affidati a Sacco riguardarono la super-ammiraglia 600 e la sportiva SL Pagoda. In realt\u00e0, come lo stesso Sacco avrebbe ammesso in seguito, ci vollero diversi anni affinch\u00e9 egli riuscisse a entrare nell'ottica del lavoro all'interno dello \"Stilistabteilung\" (\"Reparto Stile\" in tedesco) della \"Daimler-Benz\". In ogni caso, Sacco diede subito il meglio di se stesso, impegnandosi non solo nella produzione di serie, ma anche in concept-car e prototipi sperimentali come la C111.\nNel 1975 divenne capo designer della Mercedes-Benz e fu da quel momento in poi che riusc\u00ec a concretizzare in tutti i sensi la sua filosofia di designer. Il credo di Sacco sta in due concetti fondamentali, due linee base che costituiscono il suo modo di essere designer. Tali linee vengono definite come \"omogeneit\u00e0 orizzontale\" e \"affinit\u00e0 verticale\". Mentre la prima impone un family-feeling evidente tra i modelli componenti una gamma in un certo periodo, la seconda tende a modernizzare un modello di generazione in generazione, ma senza sminuire i valori estetici del modello precedente. Ci\u00f2 assicura senza dubbio un design senza tempo ai modelli Mercedes-Benz dell'era Sacco.\nTra gli anni 1970 e gli anni 1990 Sacco diede una decisa impronta stilistica all'intera produzione automobilistica di Mercedes-Benz. In particolare, nel suo ultimo decennio di attivit\u00e0, decise la diversificazione della gamma Mercedes-Benz in altri modelli, sia di dimensioni compatte (Smart, Classe A, ecc.), sia per quanto riguarda le sportive (per esempio con la nascita della SLK), sia ancora per quanto riguarda i SUV come per esempio con la nascita della Classe ML.\nAll'inizio del XXI secolo, Sacco si ritir\u00f2 in pensione: egli \u00e8 stato definito come uno dei pi\u00f9 grandi designer di sempre e la sua carriera \u00e8 stata costellata di onorificenze, culminate con il suo inserimento nella automotive Hall of Fame, avvenuto nel 2006. L'eredit\u00e0 di Sacco verr\u00e0 raccolta da Peter Pfeiffer."}
{"id": "2185454", "revid": "28592", "url": "https://it.wikipedia.org/wiki?curid=2185454", "title": "Fyodor Ushakov", "text": ""}
{"id": "2185456", "revid": "110157", "url": "https://it.wikipedia.org/wiki?curid=2185456", "title": "Tosnenskij rajon", "text": "Lo Tosnenskij rajon () \u00e8 un rajon dell'Oblast' di Leningrado, nella Russia europea occidentale; il capoluogo \u00e8 la citt\u00e0 di Tosno."}
{"id": "2185458", "revid": "1305772", "url": "https://it.wikipedia.org/wiki?curid=2185458", "title": "Mostro dagli occhi da insetto", "text": "Il mostro dagli occhi da insetto o BEM (dall'acronimo inglese \"Bug-Eyed Monster\") \u00e8 una figura convenzionale della fantascienza. Gli extraterrestri nelle storie di fantascienza degli anni trenta sono spesso descritti e rappresentati graficamente nelle riviste \"pulp\" come grottesche creature con occhi enormi o composti e animati dal desiderio di donne, sangue e distruzione generale. I BEM - in genere di provenienza extraterrestre - costituiscono i tipici mostri alieni antagonisti dell'eroe, che li deve combattere e uccidere per riuscire a salvare la bella fanciulla in pericolo."}
{"id": "2185460", "revid": "106872", "url": "https://it.wikipedia.org/wiki?curid=2185460", "title": "Classe MB-330 (rimorchiatore)", "text": ""}
{"id": "2185469", "revid": "344503", "url": "https://it.wikipedia.org/wiki?curid=2185469", "title": "Dangerous", "text": "Dangerous (\"pericoloso\" in lingua inglese) pu\u00f2 riferirsi a:"}
{"id": "2185470", "revid": "28592", "url": "https://it.wikipedia.org/wiki?curid=2185470", "title": "Pavel Nakhimov", "text": ""}
{"id": "2185480", "revid": "767487", "url": "https://it.wikipedia.org/wiki?curid=2185480", "title": "L\u00e1dbeseny\u0151", "text": "L\u00e1dbeseny\u0151 \u00e8 un comune dell'Ungheria di 325 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2185482", "revid": "110157", "url": "https://it.wikipedia.org/wiki?curid=2185482", "title": "Perilipina", "text": "La perilipina \u00e8 una proteina presente sulla membrana delle goccioline lipidiche contenute negli adipociti.\nLa perilipina svolge un ruolo importante nella mobilizzazione e nell'accumulo di grasso, essa agisce come uno strato protettivo per prevenire l'azione di lipasi, come la lipasi ormone-sensibile, che idrolizza i trigliceridi in glicerolo e acidi grassi in un processo chiamato lipolisi.\nRegolazione.\nLa perilipina \u00e8 fosforilata su 6 residui di Serina dall'enzima PKA dopo stimolazione da parte di recettori beta-adrenergici. La perilipina fosforilata subisce un cambiamento conformazionale, esponendo i trigliceridi accumulati nelle goccioline lipidiche all'azione della lipasi ormone-sensibile."}
{"id": "2185483", "revid": "110157", "url": "https://it.wikipedia.org/wiki?curid=2185483", "title": "Legyesb\u00e9nye", "text": "Legyesb\u00e9nye \u00e8 un comune dell'Ungheria di 1.684 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2185485", "revid": "65769098", "url": "https://it.wikipedia.org/wiki?curid=2185485", "title": "Nuovo Arsenale Cartubi", "text": ""}
{"id": "2185486", "revid": "77594", "url": "https://it.wikipedia.org/wiki?curid=2185486", "title": "Burlington House", "text": "Burlington House \u00e8 un palazzo storico di Londra, sito su Piccadilly. Originariamente un edificio privato in stile palladiano, venne ampliato nella met\u00e0 del XIX secolo dopo essere stato acquistato dal governo britannico.\nL'edificio principale ospita la Royal Academy of Arts, mentre altri cinque enti statali occupano le ali laterali:\nBurlington House \u00e8 molto nota ai londinesi in quanto sede di mostre temporanee di alto profilo, ospitate periodicamente nella Royal Academy.\nStoria.\nL'edificio fu uno dei primi dei numerosi palazzi privati costruiti sul lato nord di Piccadilly dal 1660, in precedenza una strada di campagna. La prima costruzione appartenne a John Denham intorno al 1665. Era una costruzione con il prospetto in mattoni rossi, a forma di U e con il prospetto arretrato rispetto alla strada, secondo lo stile del tempo un po' tradizionale. L'edificio venne venduto, ancora da ultimare, a Richard Boyle, 1\u00ba Conte di Burlington, da cui prese il nome.\nNel 1704 la dimora venne ereditata dal decenne Richard Boyle, III conte di Burlington, che divenne uno dei principali estimatori dello stile palladiano in Inghilterra ed un architetto egli stesso. Durante l'adolescenza di Lord Burlington, James Gibbs fece delle modifiche all'esterno della costruzione compreso un semicircolare colonnato dorico che in seguito venne definito da William Chambers come, \"Uno dei pi\u00f9 eleganti pezzi di architettura\".\nNel 1717 o 1718, Colen Campbell venne incaricato di completare i lavori. Questo fu un momento topico nella storia dell'architettura inglese, in cui si raggiunse il massimo splendore dello stile palladiano ed i suoi artefici divennero l'esempio per una intera generazione.\nAlla morte di Lord Burlington nel 1753, Burlington House pass\u00f2 al duca del Devonshire, ma egli non ebbe bisogno della casa in quanto possedeva gi\u00e0 Devonshire House proprio lungo Piccadilly. Il quarto figlio del duca, lord George Cavendish, us\u00f2 la casa per due separati periodi di tempo. Lord George, che era un uomo molto ricco e che aveva sposato un'ereditiera, acquist\u00f2 la casa nel 1815. Egli fece effettuare dei lavori e nel 1819 venne costruita una nuova ala sul lato occidentale.\nNel 1854 Burlington House venne venduta al governo britannico, che in un primo momento decise di demolirla per costruirvi la University of London. Questo progetto venne comunque abbandonato a seguito di una forte opposizione e nel 1857 il palazzo fu occupato dalla Royal Society. Nel 1867 venne attuata una nuova ristrutturazione che port\u00f2 l'edificio alle forme primitive del progetto di Campbell. I lavori vennero completati nel 1873 e vi si trasferirono le prime tre associazioni, seguite nel 1874 dalla \"Royal Astronomical Society\" e dalla \"Society of Antiquaries\"."}
{"id": "2185487", "revid": "1305772", "url": "https://it.wikipedia.org/wiki?curid=2185487", "title": "Silver (videogioco)", "text": "Silver \u00e8 un videogioco di ruolo sviluppato da Spiral House Ltd e pubblicato da Infogrames nel 1999 per PC. Disponibile inizialmente per Microsoft Windows, venne poi pubblicato per Sega Dreamcast e Macintosh.\nIl videogioco venne distribuito insieme ai PC venduti da Time, un'azienda informatica con sede in Inghilterra. Vendette oltre 400.000 copie. Il titolo \u00e8 oggi di propriet\u00e0 della Nordic Games GmbH.\nTrama.\nLa storia \u00e8 incentrata su un giovane guerriero di nome David e sulla sua avventura per salvare la moglie dal malvagio Silver. Durante il suo viaggio, David incontra diversi seguaci e attraversa svariate lande.\nModalit\u00e0 di gioco.\nIl gioco utilizza una grafica poligonale 3D per i personaggi, che si muovono su di uno sfondo 2D pre-renderizzato. Il design dei personaggi \u00e8 ispirato dalla cultura Manga/anime. Il sistema di combattimento \u00e8 in tempo reale, a differenza di molti titoli simili in cui \u00e8 a turni. Il giocatore pu\u00f2 scegliere di controllare direttamente ognuno dei personaggi del suo gruppo, mentre tutti gli altri personaggi sono controllati dall'AI del gioco. La storia si concentra principalmente sulla ricerca di otto sfere magiche rappresentanti i differenti elementi (come fuoco, ghiaccio, acido). Ogni sfera \u00e8 collocata in un'area in tema con la sfera stessa, e il giocatore pu\u00f2 utilizzare le sfere raccolte per lanciare differenti tipi di incantesimi contro i propri nemici.\nAmbientazione.\n\"Silver\" ha luogo in una provincia, l'arcipelago di Jarrah, comunemente conosciuto come \"Ruota della Vita\" per via della sua forma a ruota. L'arcipelago \u00e8 composto da sette isole, ma in tutto sono presenti 9 differenti zone.\nParadisia si trova al centro di Jarrah. \u00c8 una terra estremamente fertile, ricca di flora e fauna. Nel mezzo sorge la torre dell'Oracolo e il campo dei ribelli (una sorta di base da cui \u00e8 possibile cambiare i compagni di avventura), e per questo \u00e8 il luogo pi\u00f9 importante del gioco.\nVerdante si trova nell'angolo in alto a destra di Jarrah. \u00c8 ancora pi\u00f9 rigogliosa di Paradisia, ed ha molte foreste. O almeno, avrebbe dovuto, ma molte di essere sono state bruciate e sono diventate paludi in seguito alle lotte contro Silver. Tra i luoghi principali ci sono la casa di David, un monastero, il porto e zone boschive e paludose.\nRugiada \u00e8 in pratica una grande ed oscura citt\u00e0 su di un'isola. Piove sempre qui. Dopo Metalon e Terramorta, \u00e8 l'area pi\u00f9 malvagia di Jarrah. Luoghi di interesse qui sono le prigioni, la taverna e le fogne.\nGno \u00e8 un'isola che non ospita altro che una grandissima biblioteca. la Libreria di Gno ha inoltre una caverna sotto di essa e, all'inizio del gioco, ha un problema con un'invasione di imp.\nWinter \u00e8 un'isola innevata abbastanza estesa. Ospita due Sfere (Ghiaccio e Terra) ed ha varie caverne che si snodano sotto di essa. Vi sorge anche il palazzo di Glass, la figlia di Silver.\nUna delle isole pi\u00f9 piccole, Terramorta \u00e8, come suggerisce il nome, il regno dei morti. Quando una persona muore, il suo fantasma viene inviato in questa terra desolata.\nL'ultima isola ad essere visitata nel gioco, sede del palazzo di Silver. Come il nome suggerisce, la citt\u00e0 che copre interamente l'isola \u00e8 fatta di metallo, ad eccezione della dimora di Silver. L'isola \u00e8 punteggiata da fiumi di sangue, fonte del potere di Silver. L'isola pu\u00f2 essere raggiunta dal giocatore solo venendo teletrasportati dalla figlia di Silver, Glass. Una volta teletrasportato qui, non sar\u00e0 possibile teletrasportarsi indietro tramite la mappa di gioco."}
{"id": "2185488", "revid": "767487", "url": "https://it.wikipedia.org/wiki?curid=2185488", "title": "L\u00e9h", "text": "L\u00e9h \u00e8 un comune dell'Ungheria di 500 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2185495", "revid": "287204", "url": "https://it.wikipedia.org/wiki?curid=2185495", "title": "Invincible (album)", "text": ""}
{"id": "2185497", "revid": "767487", "url": "https://it.wikipedia.org/wiki?curid=2185497", "title": "L\u00e9n\u00e1rddar\u00f3c", "text": "L\u00e9n\u00e1rddar\u00f3c \u00e8 un comune dell'Ungheria di 363 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2185498", "revid": "228587", "url": "https://it.wikipedia.org/wiki?curid=2185498", "title": "Herbert Saffir", "text": "Laureatosi al Georgia Institute of Technology nel 1940, nel corso degli anni sessanta si occup\u00f2 di uragani, dando un primo abbozzo alla scala di misurazione dell'intensit\u00e0 dei cicloni tropicali, a cui in seguito collaborer\u00e0 Robert Simpson.\nMor\u00ec nel 2007 per un attacco di cuore."}
{"id": "2185501", "revid": "599013", "url": "https://it.wikipedia.org/wiki?curid=2185501", "title": "Figlie di Nostra Signora della Misericordia", "text": "Le Figlie di Nostra Signora della Misericordia sono un istituto religioso femminile di diritto pontificio.\nStoria.\nNel 1837 il vescovo di Savona Agostino Maria de Mari, preoccupato per lo stato di abbandono morale del popolo della sua citt\u00e0, pens\u00f2 a un'istituzione che curasse particolarmente l'educazione e la protezione delle fanciulle povere.\nMaria Giuseppa Rossello (1811-1880) si offr\u00ec per tale opera e, insieme a tre compagne, il 10 agosto 1837 diede inizio alla congregazione delle Figlie di Nostra Signora della Misericordia: l'istituto si diffuse rapidamente in Liguria e in Italia; nel 1875 fond\u00f2 filiali anche nell'America Latina e nel 1918 negli Stati Uniti d'America.\nLe costituzioni della congregazione, elaborate dal carmelitano Innocenzo Rosciano, vennero approvate dal vescovo Alessandro Ricciardi di Netro il 17 gennaio 1863; papa Leone XIII concesse il pontificio decreto di lode il 13 settembre 1900 e papa Pio X approv\u00f2 definitivamente l'istituto e le sue costituzioni il 12 gennaio 1904.\nLa fondatrice \u00e8 stata canonizzata il 12 giugno 1949 da papa Pio XII.\nAttivit\u00e0 e diffusione.\nLe Figlie di Nostra Signora della Misericordia si dedicano all'istruzione dell'infanzia e della giovent\u00f9, all'assistenza agli ammalati a domicilio e negli ospedali, all'animazione parrocchiale e all'insegnamento del catechismo: gestiscono istituti scolastici, pensionati universitari e ricoveri per anziani.\nSono presenti in Africa (Burundi, Camerun, Repubblica Centrafricana, Ciad, Repubblica Democratica del Congo, Ruanda), in America (Argentina, Bolivia, Brasile, Cile, Giamaica, Haiti, Per\u00f9, Stati Uniti d'America, Uruguay), in Asia (India) e in Europa (Germania, Italia, Regno Unito, Romania): la sede generalizia \u00e8 a Savona.\nAl 31 dicembre 2005 l'istituto contava 988 religiose in 165 case."}
{"id": "2185505", "revid": "121073216", "url": "https://it.wikipedia.org/wiki?curid=2185505", "title": "Ford Falcon (Stati Uniti d'America)", "text": "La Ford Falcon \u00e8 un'autovettura prodotta dalla Ford dal 1960 al 1970. Fu costruita, oltre che negli Stati Uniti, anche in Australia, Argentina, Canada, Cile e Messico, in molte versioni (berlina, station wagon, coup\u00e9, convertibile, pick-up).\nIl contesto.\nIl progetto della Falcon nacque sul finire degli anni cinquanta, quando le Case automobilistiche statunitensi (Studebaker, American Motors, Chrysler, Ford e General Motors), le cui gamme erano sino ad allora concentrate su modelli di grosse dimensioni, decisero (sulla scia di alcune ricerche di mercato) di introdurre nuove automobili pi\u00f9 compatte ed economiche da mantenere: nacquero cos\u00ec le varie Plymouth Valiant, Chevrolet Corvair, Studebaker Lark e AMC Rambler, alle quali la Ford rispose con la \u201cFalcon\u201d.\nPrima serie (1960-63).\nSpinta da un 6 cilindri in linea di 2,4 litri che erogava 90 CV, la Falcon era, per gli Stati Uniti anni '60, una vettura compatta (in Europa, invece, sarebbe stata un'auto di medio-grosse dimensioni). Il telaio era monoscocca; le sospensioni all'anteriore erano con molloni, mentre al retrotreno erano a balestra. I freni erano a tamburo su tutte le ruote. Di serie il cambio era un 3 marce con comando manuale; in opzione si poteva avere l'automatico a 2 rapporti Ford-O-Matic.\nAl lancio, erano disponibili le versioni berlina, station wagon (entrambe disponibili a 2 o 4 porte) e il pick-up Ranchero. A met\u00e0 1960 fu lanciata anche una versione marcata Mercury della Falcon, la \"Comet\". Negli stabilimenti canadesi Ford fu prodotta, per il solo \u201860, la \"Frontenac\", versione con alcune modifiche estetiche della Falcon, la quale fu rimpiazzata l'anno successivo dalla Mercury Comet.\nNel 1961 fu reso disponibile un motore di 2,8 litri (101 CV), e vennero introdotte la \"Futura\" (versione meglio accessoriata della berlina 2 porte base) e la \"Sedan Delivery\", destinata al trasporto merci. La Falcon riscosse un buon successo, grazie anche ai suoi ridotti consumi di carburante.\nIl 1962 vide l'entrata in produzione della station wagon 4 porte in versione \"Squire\" con fiancate rivestite in finto legno, mentre le \"Futura\" avevano una dotazione arricchita (nuova strumentazione e cinture di sicurezza di serie). A met\u00e0 anno fu leggermente ridisegnato il profilo del tetto, per farlo rassomigliare alle coeve Thunderbird, e fu reso disponibile un cambio manuale a 4 rapporti.\nL'anno successivo si aggiunsero alla gamma la berlina 4 porte in versione \"Futura\" e i modelli station wagon e Ranchero in allestimento \u201cDe Luxe\u201d; successivamente furono introdotte anche una coup\u00e9 e una convertibile, oltre a un nuovo motore, un V8 di 4,3 litri e 164 CV.\nSeconda serie (1964-65).\nLa nuova versione della Falcon era pi\u00f9 squadrata e moderna della precedente, per andare incontro ai gusti dei giovani. Sempre per soddisfare questa fascia di clientela, la Ford present\u00f2 qualche tempo dopo la Mustang, basata sulla meccanica della Falcon. Il nuovo modello della Casa di Dearborn fu un grande successo, facendo crollare le vendite della Falcon. Nel 1965 fu reso disponibile un nuovo cambio automatico a 3 marce.\nTerza serie (1966-70).\nLa Falcon fu nuovamente rivista esteticamente nel 1966, con un design ispirato a quello della Mustang. Il pianale derivava da quello della pi\u00f9 grossa Fairlane. La gamma non prevedeva pi\u00f9 le coup\u00e9 e le convertibili, mentre il Ranchero adottava il frontale delle Fairlane.\nIl continuo calo delle vendite e l'impossibilit\u00e0 di adeguare la Falcon alle normative di sicurezza fecero cessare la produzione a fine 1969. Dal 1970 il nome \"Falcon\" fu utilizzato su una versione base della \"Torino\", disponibile nelle versioni berlina 2/4 porte e station wagon 4 porte. Il modello fu rimpiazzato, a fine \u201870, dalla nuova \"Maverick\".\nIl nome \"Falcon\" sopravviver\u00e0 solo in Australia e in Argentina, dove gi\u00e0 dagli anni '60 le locali filiali della Ford avevano iniziato la produzione su licenza della compatta americana: le Falcon australiane sono tuttora prodotte (sebbene siano profondamente diverse dall'originale), mentre le Falcon argentine sono rimaste in catalogo, quasi immutate esteticamente rispetto all'originale, sino al 1991.\nAttivit\u00e0 sportiva.\nNel 1963 una Falcon venne preparata per la partecipazione al campionato statunitense Trans-Am. Pilotata da Jim Taylor e John Walker, la vettura montava un propulsore HiPo V8 da 485 cv di potenza abbinato a due carburatori Holley 415 e gestito da un cambio manuale a quattro rapporti Falcon Sprint Toploader. L'impianto frenante era costituito da due freni a disco nella sezione anteriore e da due freni a tamburo in quella posteriore."}
{"id": "2185506", "revid": "767487", "url": "https://it.wikipedia.org/wiki?curid=2185506", "title": "M\u00e1d", "text": "M\u00e1d \u00e8 un comune dell'Ungheria di 2.605 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2185514", "revid": "1543377", "url": "https://it.wikipedia.org/wiki?curid=2185514", "title": "Motocicletta", "text": "La motocicletta (spesso detta moto per brevit\u00e0) \u00e8 un veicolo avente due ruote in linea provvisto di motore (solitamente a scoppio) in grado di sviluppare una potenza considerevole e di cambio (solitamente a pedale), che, condotto da un guidatore, permette di muoversi autonomamente su strada o su altro terreno per il trasporto di uno o due passeggeri. La motocicletta propriamente detta si differenzia dagli altri veicoli a motore a due ruote per la presenza di ruote di grande diametro (generalmente 16, 17 o 18 pollici) e per il fatto che il serbatoio per il carburante sia compreso tra la sella e il gruppo di sterzo, obbligando il motociclista ad assumere una posizione a cavalcioni del mezzo.\nLa motocicletta \u00e8 parte della categoria dei motocicli (termine utilizzato a volte come sinonimo di moto anche se in maniera imprecisa, dato che comprende anche mezzi come gli scooter) e, secondo le norme di classificazione italiane e svizzere, della categoria dei motoveicoli. In origine, questo tipo di veicolo veniva definito bicicletto a motore, a causa della sua discendenza dalla bicicletta.\nEtimologia.\nIl termine \"motocicletta\" deriva dal marchio commerciale \"Motocyclette\" con il quale venne presentato il primo modello prodotto dall'azienda parigina Werner che, per prima, aveva ideato l'applicazione del motore ausiliario a una comune bicicletta, depositando i relativi brevetto e denominazione il 7 gennaio 1897. Il termine \"Motocyclette\" si diffuse rapidamente e divenne talmente popolare in tutta Europa, gi\u00e0 nel primo decennio del XX secolo, da costringere il tribunale di Parigi, per ragioni di pubblico interesse, a cancellare la precedente concessione di esclusivit\u00e0 del marchio ai fratelli Werner e riconoscerlo nel pubblico dominio.\nUso dei termini \"motocicletta\" e \"motociclo\".\nPer quanto i termini \"motocicletta\" e \"motociclo\" vengano per lo pi\u00f9 usati in maniere interscambiabile, essi non hanno lo stesso significato. Infatti, se il codice della strada italiano e la Convenzione di Vienna sul traffico stradale forniscono una classificazione di motociclo (definendolo genericamente come un veicolo a motore con due ruote) ci\u00f2 non accade per il termine \"motocicletta\".\nIn assenza di una definizione legislativa ufficiale si pu\u00f2 comunque affermare che il termine \"motocicletta\" designi pi\u00f9 propriamente quei veicoli a motore dotati di due ruote in linea di grandi dimensioni e che vengono guidati per lo pi\u00f9 assumendo una posizione a cavalcioni.\nSi noti come questa definizione escluda dal novero delle motociclette veicoli come gli scooter (che generalmente sono dotati di ruote di diametro ridotto e in che si guidano con il busto eretto) che rientrerebbero comunque nella categoria dei motocicli.\nPrincipi fisici di base.\nLa motocicletta ha 2 ruote in \"linea\" e la stabilit\u00e0 del mezzo in movimento viene garantita dal principio di conservazione del momento angolare.\nLe variazioni di direzione della motocicletta vengono comandate tramite un manubrio, con sfruttamento degli effetti giroscopici causati dalla conservazione del momento angolare.\nNella motocicletta propriamente detta, escludendo il caso particolare degli scooter, il centauro e l'eventuale passeggero siedono sul mezzo appoggiandosi su una sella, il guidatore utilizza il manubrio per l'appoggio delle mani e per comandare, sul lato sinistro, l'eventuale frizione; sul lato destro sono invece presenti i comandi relativi all'impianto frenante (relativo alla ruota anteriore e talvolta alla frenata integrale) e all'acceleratore che regola la velocit\u00e0. I piedi si appoggiano invece su apposite pedane, dalle quali il piede destro comanda il freno posteriore (talora, in impianti particolari, la pressione sul comando interviene parzialmente anche sul freno della ruota anteriore) ed il sinistro (ad eccezione dei veicoli a cambio automatico) il cambio delle marce. In passato la posizione destra/sinistra dei due comandi a pedale era mutevole a seconda dei modelli.\nLa propulsione del mezzo viene garantita dalla presenza di un motore a combustione interna alimentato con benzina, del tipo a quattro tempi o a due tempi.\nQuesto tipo di veicolo, per poter circolare sulle strade, deve soddisfare i requisiti dettati dai codici della strada in vigore nelle varie nazioni e possedere una regolare omologazione. Anche i requisiti necessari per condurre il veicolo e per l'ammissione o meno del trasporto del passeggero sono codificate all'interno dei codici stessi e possono differire da nazione a nazione.\nAlla motocicletta pu\u00f2 essere a volte agganciato un elemento esterno: un carrozzino laterale atto a trasportare persone definito motocarrozzetta o, pi\u00f9 raramente, un rimorchio posteriore atto al trasporto di merci e bagagli.\nPercorrenza di una curva.\nUna peculiarit\u00e0 della guida delle motociclette consiste nel fatto che per mantenere in equilibrio il mezzo e seguire la giusta traiettoria durante una curva il guidatore deve inclinare il veicolo in maniera pi\u00f9 o meno marcata al fine di controbilanciare gli effetti della forza centrifuga.\nIn un sistema di riferimento solidale con la moto in curva vi sono quattro forze che agiscono sul sistema costituito dalla moto e dal pilota: la forza d'attrito formula_1 tra la ruota e il terreno, la reazione vincolare formula_2 tra il terreno e la ruota, la forza peso formula_3 del sistema moto-pilota e la forza centrifuga formula_4.\nAffinch\u00e9 la moto sia in equilibrio \u00e8 necessario che la somma dei momenti delle forze calcolati rispetto al punto di contatto ruota-strada, sia nullo.\nDato che la reazione vincolare e la forza d'attrito sono applicate nel punto di contatto ruota-strada il loro momento \u00e8 nullo e quindi le uniche forze da considerare per il calcolo dei momenti sono il peso del sistema moto-pilota e la forza centrifuga.\nDetta formula_5 la velocit\u00e0 della moto, formula_6 il raggio della curva, formula_7 la massa del sistema moto-pilota, formula_8 l'angolo formato tra la verticale al punto di contatto ruota-terreno e l'asse congiungente tale punto al centro di massa del sistema moto-pilota, formula_9 la distanza fra il punto di contatto ruota-terreno e il centro di massa del sistema moto-pilota e formula_10 l'accelerazione di gravit\u00e0, si ha che i moduli dei momenti delle forze sono:\nEguagliando le due espressioni si ottiene che per percorrere una curva di raggio formula_6, ad una velocit\u00e0 formula_5 \u00e8 necessario inclinare la retta congiungente il baricentro del sistema moto-pilota almeno di un angolo formula_15.\nSi noti che l'inclinazione rispetto alla verticale a cui si fa riferimento \u00e8 quella relativa al \"sistema moto-pilota\" e non quella della sola moto. Tale precisazione non \u00e8 trascurabile, perch\u00e9 bisogna considerare che la velocit\u00e0 con cui \u00e8 possibile percorrere una curva dipende dall'inclinazione del sistema massa-moto che \u00e8 determinata non solo dall'inclinazione del veicolo durante la curva ma anche dalla posizione del pilota: infatti, muovendosi lateralmente lungo la sella, il corpo del motociclista pu\u00f2 spostarsi ulteriormente verso l'interno della curva, inclinando ulteriormente il sistema massa-moto, compensando in maniera pi\u00f9 efficace gli effetti centrifughi e rendendo possibile la percorrenza della curva a velocit\u00e0 maggiore.\nBreve storia della motocicletta.\nL'invenzione della motocicletta viene fatta risalire all'ingegnere francese Louis-Guillaume Perreaux che deposit\u00f2 il relativo brevetto (n.83691) il 16 marzo 1869 e realizz\u00f2 un veicolo a due ruote funzionante a vapore chiamata V\u00e9locipede \u00e0 Grande Vitesse.\nIl primo progetto di motocicletta dotata di motore a combustione interna, depositato presso l'ufficio brevetti di Roma nel 1879, \u00e8 dell'ingegnere bergamasco Giuseppe Murnigotti che ide\u00f2 una moto biposto, mossa da un propulsore 2T a combustione gassosa; al progetto non venne poi dato seguito materialmente, quindi il primo prototipo di motocicletta con motore a combustione interna si deve a due inventori tedeschi, Gottlieb Daimler e Wilhelm Maybach, che lo realizzarono nel 1885, in una piccola officina di Cannstatt (nelle vicinanze di Stoccarda).\nNel 1894 i primi esemplari funzionanti vennero messi in vendita dalla Hildebrand &amp; Wolfm\u00fcller e da quel momento si assistette ad una continua evoluzione della motocicletta, grazie ad aziende di tutto il mondo, sia in Europa che negli USA.\nCome nella parallela storia dell'automobile, il mondo delle motociclette di produzione \u00e8 andato sempre di pari passo con quello delle competizioni e se, nel mondo dell'automobilismo, gi\u00e0 nel 1894 si sviluppava una competizione degna di tale nome con la Parigi-Rouen, l'anno successivo si registravano le prime iscrizioni di bicicli a motore alla Paris-Bordeaux-Paris.\nSe i primi modelli costruiti non erano altro che biciclette a cui venivano applicati gli apparati di propulsione, l'evoluzione tecnica ed estetica \u00e8 stata continua, cos\u00ec come il distanziamento progettuale con le due ruote a propulsione umana. Gi\u00e0 nei primi decenni del XX secolo il tipo classico era quello delle moto sottocanna e si vedevano i primi esempi di sospensioni per migliorare il comfort di marcia.\nFino agli anni sessanta la produzione era per la gran parte europea, con l'industria britannica, tedesca e italiana in particolare evidenza, mentre negli ultimi decenni la parte del leone viene fatta dalle industrie giapponesi.\nTipologia.\nCon l'avanzare della tecnica e della specializzazione la tipologia della motocicletta si \u00e8 sempre pi\u00f9 arricchita, cosicch\u00e9 sul mercato del XXI secolo \u00e8 possibile trovare una moltitudine di nuovi tipi diversi, da quelli per gli usi pi\u00f9 estremi a quelli che fanno della versatilit\u00e0 il proprio cavallo di battaglia.\nUna suddivisione basica pu\u00f2 essere effettuata tra le due ruote progettate e costruite per l'uso prettamente stradale, spaziante dalle versioni pi\u00f9 spartane a quelle specifiche per i grandi viaggi, fino alle repliche di quelle utilizzate nella massime competizioni su pista; il secondo tipo \u00e8 quello rappresentato dalle moto con cui \u00e8 possibile, se non suggerito, l'utilizzo in fuoristrada. Anche per questo secondo tipo la scelta \u00e8 molto ampia e spazia dai modelli replica di quelli utilizzati nelle competizioni specifiche, per finire con quelli in cui l'utilizzo al di fuori dei percorsi pi\u00f9 battuti si pu\u00f2 rivelare anche ardua.\nAnche per quanto riguarda le cilindrate comuni, il passar del tempo ha visto una lievitazione della cubatura e la motocicletta \"media\" oggi pu\u00f2 essere considerata quella che ha una cilindrata intorno ai 600 cm\u00b3 munita di appendice aerodinamica anteriore (un cupolino) con funzioni protettive e la possibilit\u00e0 d'installazione di contenitori posteriori (i bauletti), tutto al fine di poter essere utilizzata piacevolmente in ogni condizione di tempo. Solo negli anni sessanta del secolo scorso la stessa cilindrata era appannaggio di pochi modelli, quelli di maggior prestigio (definiti ai tempi anche come maximoto) che, all'inizio del ventunesimo secolo, ormai hanno cubature pressoch\u00e9 raddoppiate.\nAnche ragioni di marketing o di moda hanno creato nel tempo le denominazioni con cui si riconoscono oggi dei tipi abbastanza specifici di modelli. Nella maggior parte dei casi la terminologia deriva dalla lingua inglese.\nLe componenti meccaniche.\nLe componenti della moto possono essere suddivise in diverse categorie.\nCiclistica.\nElementi fondamentali del motociclo, ma non pertinenti con la propulsione:\nMotore e annessi.\nElementi fondamentali per la propulsione del mezzo:\nSovrastrutture.\nElementi non obbligatoriamente presenti o necessari per la conduzione di un mezzo:\nMotociclismo.\nEssendo un veicolo, l'utilizzo della motocicletta (e pi\u00f9 in generale dei motoveicoli) come mezzo di trasporto di persone pu\u00f2 dipedendere, oltre che da scelte personali, anche dallo status economico del proprietario. Infatti, se nei paesi in via di sviluppo, motociclette e veicoli affini possono rappresentare gli unici mezzi di trasporto il cui costo sia economicamente sostenibile da ampi strati della popolazione, nei paesi sviluppati tale ruolo \u00e8 svolto prevalentemente dall'automobile e la moto \u00e8 da considerarsi principalmente un bene di uso ricreativo, sportivo o legato all'identit\u00e0 o al piacere personale (ad esempio per il senso di adrenalina dato dalla facilit\u00e0 di raggiungere alte velocit\u00e0, rispetto anche ad auto sportive di maggior costo o per la possibilit\u00e0 di sentirsi un tutt'uno con l'ambiente circostante o con il mezzo che si guida) per quanto anche l'agilit\u00e0 del mezzo nel traffico, la facilit\u00e0 di parcheggio (rispetto alle automobili) e la possibilit\u00e0 di usare il veicoli sulle corsie dei mezzi pubblici in alcuni contesti cittadini siano possibili fattori che possano spingere all'utilizzo di tale mezzo.\nL'utilizzo della moto come mezzo di trasporto non esaurisce la potenzialit\u00e0 del mezzo: sono infatti numerose le attivit\u00e0 ricreative centrate sull'utilizzo della motocicletta come ad esempio il motociclismo sportivo, i raduni motociclistici e il mototurismo.\nPer quanto riguarda l'ambito pi\u00f9 prettamente sportivo, esistono numerosi e variegati tipi di competizioni motociclistiche: alcune mettono in risalto la capacit\u00e0 del mezzo di raggiungere velocit\u00e0 elevate (come ad esempio le gare di MotoGP), altre la capacit\u00e0 di destreggiarsi in percorsi accidentati (come l'enduro) o la capacit\u00e0 di compiere particolari acrobazie (come il Freestyle Motocross).\nNon \u00e8 raro, bench\u00e9 la guida della moto sia un'attivit\u00e0 prettamente individuale, che i motociclisti sviluppino un senso di comunit\u00e0 e di appartenenza, sconosciuti ad altre categorie di utenti della strada, di cui sono espressione l'appartenenza a motoclub, l'usanza di salutare con gesti della mano o della gamba altri motociclisti che si incrociano, l'organizzazione di eventi benefici o persino l'appartenenza di alcuni individui a bande criminali di motociclisti."}
{"id": "2185515", "revid": "486946", "url": "https://it.wikipedia.org/wiki?curid=2185515", "title": "Makkoshotyka", "text": "Makkoshotyka \u00e8 un comune dell'Ungheria di 963 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2185524", "revid": "144796", "url": "https://it.wikipedia.org/wiki?curid=2185524", "title": "Ordine di Sant'Elisabetta", "text": "L'Ordine di Sant'Elisabetta (in tedesco: \"St. Elisabethenorden\") fu un ordine cavalleresco e caritatevole fondato nell'ambito del Regno di Baviera, riservato a sole dame.\nStoria.\nL'Ordine venne fondato dalla prima consorte del principe elettore Carlo Teodoro di Baviera, Elisabetta Augusta, figlia del conte palatino Giuseppe Carlo di Sulzbach, in omaggio alla sua Santa patrona. L'Ordine ottenne riconoscimento ufficiale con decreto del 18 ottobre 1766 solo come un'istituzione caritatevole a favore dei poveri. Esso venne confermato in questa forma il 31 gennaio 1767 da Papa Clemente XIII, il quale concesse molte indulgenze a suo favore e dei valori cristiani che esprimeva.\nProprio per questa specifica riconoscenza, divenne necessario che gli aderenti all'Ordine dimostrassero di possedere i quattro quarti di nobilt\u00e0 e professare la religione cristiana. L'Ordine era a numero illimitato e le dame venivano nominate dalla principessa elettrice poi regina di Baviera che ne era la Sovrana. Le nomine avevano luogo il giorno della Santa Pasqua e il giorno di Sant'Elisabetta (19 novembre) e chi desiderava entrarvi, doveva pagare una tassa d'iscrizione che constava di 4 ducati.\nInsegne.\nLa \"medaglia\" consiste in una croce smaltata di bianco, rappresentante nel medaglione centrale, su un lato Sant'Elisabetta che dispensa la carit\u00e0 ai poveri, sull'altro le iniziali della fondatrice \"E.A.\" (Elisabeth Auguste). Essa era solitamente portata sulla parte sinistra del petto e corredata da un nastro blu con due strisce rosse ai lati. Nessun membro poteva comparire in pubblico senza indossare la medaglia, pena il pagamento della multa di 1 ducato."}
{"id": "2185525", "revid": "124842387", "url": "https://it.wikipedia.org/wiki?curid=2185525", "title": "Rei Kawakubo", "text": " Insieme a Yohji Yamamoto e Issey Miyake, fa parte della triade giapponese che, alla fine degli anni '70, costringe al rinnovamento la moda europea.\nBiografia e carriera.\nDopo aver studiato letteratura presso la prestigiosa Universit\u00e0 di Keio, Kawakubo comincia a lavorare come stilista freelance dal 1967 al 1973, anno in cui apre la sua prima boutique a Tokyo e nel 1969 fonda la casa di moda \"Comme des Gar\u00e7ons\". Dal 1982 le collezioni \"Comme des Gar\u00e7ons\" vengono presentate a Parigi.\n\"Comme des Gar\u00e7ons\" si specializza in abiti che vanno contro i dettami della moda, austeri, realizzati in nero, grigio o bianco e dal taglio asimmetrico. Durante il suo debutto a Parigi, i giornalisti definiscono la sua collezione come \"Hiroshima chic\". Oltre che nell'abbigliamento, Kawakubo \u00e8 anche molto attiva nel Design d'interni: la sua boutique ad Aoyama \u00e8 stata interamente realizzata da lei. Dagli anni novanta Kawakubo pubblica due volte all'anno, la rivista \"Six\", consistente principalmente di fotografie.\nFra i suoi primi collaboratori, Kawakubo ha avuto Junya Watanabe, che in seguito \u00e8 diventato un affermato stilista per conto proprio. Kawakubo ha collaborato come \"guest designer\" con H&amp;M, per cui ha disegnato alcune linee uomo, donna e bambino ed un profumo unisex."}
{"id": "2185526", "revid": "767487", "url": "https://it.wikipedia.org/wiki?curid=2185526", "title": "Meszes", "text": "Meszes \u00e8 un comune dell'Ungheria di 208 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2185532", "revid": "767487", "url": "https://it.wikipedia.org/wiki?curid=2185532", "title": "Mez\u0151cs\u00e1t", "text": "Mez\u0151cs\u00e1t \u00e8 una citt\u00e0 dell'Ungheria di 6.578 abitanti (dati 2001) . \u00c8 situata nella provincia di Borsod-Aba\u00faj-Zempl\u00e9n a 35\u00a0km dal capoluogo Miskolc.\nStoria.\nAbitata fin dall'antichit\u00e0, nel 1067 vi fu costruito un monastero. A quell'epoca il villaggio si chiamava \"Cs\u00e1t\" ed era costituito da due entit\u00e0: \"Szabadcs\u00e1t\", dove vivevano gli uomini liberi e \"Lakcs\u00e1t\" dove vivevano i servi. L'invasione dei Mongoli distrusse la citt\u00e0 che ricomparve nei documenti dopo il 1330. Dopo la Battaglia di Mez\u0151keresztes la citt\u00e0 venne distrutta di nuovo e successivamente ricostruita quando il comitato di Borsod era governato dalla Transilvania sotto il Principe Gabriele Bethlen.\nNel 1848 gli abitanti parteciparono alla rivolta contro gli Asburgo e le forze imperiali incendiarono la citt\u00e0.\nLa ferrovia arriv\u00f2 nel 1867 incrementando il commercio. Il 7 novembre 1944 la citt\u00e0 fu occupata dai sovietici.\nOttenne lo status di citt\u00e0 nel 1991."}
{"id": "2185533", "revid": "661526", "url": "https://it.wikipedia.org/wiki?curid=2185533", "title": "Albore\u00e1", "text": "La albore\u00e1 \u00e8 un \"cante\" gitano specifico per le nozze. Per la maggior parte dei cantautori gitani \u00e8 un cante da destinarsi all'ambito delle nozze e non dovrebbe cantarsi fuori da questo contesto.\nIl ritmo e l'accompagnamento di chitarra sono identici a quelli delle \"soleares\". I testi attinenti a questo \"cante\" sono strofe formate da versi senari (\"hexas\u00edlabas\")."}
{"id": "2185548", "revid": "599013", "url": "https://it.wikipedia.org/wiki?curid=2185548", "title": "Nru", "text": ""}
{"id": "2185553", "revid": "339392", "url": "https://it.wikipedia.org/wiki?curid=2185553", "title": "Sheikh Mansour Bin Zayed Al Nahyan", "text": ""}
{"id": "2185561", "revid": "76963", "url": "https://it.wikipedia.org/wiki?curid=2185561", "title": "Premiolino", "text": "Il Premiolino \u00e8 uno fra i pi\u00f9 antichi e importanti premi giornalistici italiani.\nViene assegnato annualmente a sei giornalisti della carta stampata e della televisione come premio alla carriera e per il loro contributo nel campo della libert\u00e0 di stampa.\nStoria.\nIl premio fu fondato a Milano nel 1960 su iniziativa di un gruppo di inviati speciali fra cui Gaetano Tumiati, Orio Vergani, Paolo Monelli, Luigi Barzini junior, Indro Montanelli, Enrico Emanuelli ed Enzo Biagi che era anche il presidente della giuria. Il primo anno il premio fu sponsorizzato da \"Selezione dal Reader's Digest\", che per\u00f2 abbandon\u00f2 l'anno successivo e fu sostituito dalla Bassetti.\nNel 1961 il premio assunse la sua denominazione attuale, un nome scelto in parte per sottolineare la dimensione conviviale del premio e in parte per ricordare il principale prodotto dello sponsor (tessuti in lino). Il valore del premio era di 200.000 lire, cifra ragguardevole quando il premio fu fondato ma che rimase invariata per circa vent'anni nonostante l'inflazione. Inizialmente il premio veniva assegnato al \"Giornalista del mese\" e veniva consegnato ogni tre mesi.\nLa Bassetti fu sponsor per 23 anni, per essere poi sostituita dalla Parmalat negli anni ottanta, quando vennero istituiti anche i premi di \"Giornalista dell'anno\" e il \"Premio giornalistico Europa\". Dal 2007 lo sponsor del premio \u00e8 Birra Moretti. Dal 2016 mecenate de Il Premiolino \u00e8 Fondazione Birra Moretti.\nGiuria.\nLa giuria \u00e8 composta da 14 membri. Gli ultimi ingressi sono quelli di Massimo Gramellini e di Carlo Verdelli, inseriti nel 2016.\nI membri sono:\nPrincipali premiati.\nIl premio durante la sua storia \u00e8 stato assegnato sia a giornalisti e scrittori celebri sia a giornalisti meno conosciuti che scrivevano su giornali locali. Fra i pi\u00f9 celebri giornalisti ad aver ricevuto il premio si ricordano Mauro De Mauro, Sergio Zavoli, Giorgio Bocca, Camilla Cederna, Oriana Fallaci, Alberto Moravia, Pier Paolo Pasolini, Alberto Ronchey,\nMichele Santoro, Marco Travaglio e il cardinale Carlo Maria Martini. Il premio \u00e8 normalmente assegnato a persone ma tra i premiati del 2009 figura anche l'edizione di Wikipedia in lingua italiana.\nAlbo d'oro.\nAnni sessanta.\n1960:\n1961:\n1962:\n1963:\n1964:\n1965:\n1966:\n1967:\n1968:\n1969:\nAnni settanta.\n1970:\n1971:\n1972:\n1973:\n1974:\n1975:\n1976:\n1977:\n1978:\n1979:\nAnni ottanta.\n1980:\n1982:\n1983:\n1986:\n1987:\n1988:\n1989:\nAnni novanta.\n1990:\n1991:\n1992:\n1993:\n1994:\n1995:\n1996:\n1997:\n1998:\n1999:\nAnni duemila.\n2000:\n2001:\n2003:\n2004:\n2005:\n2006:\n2007:\n2009:\nAnni dieci.\n2010:\n2011:\n2012:\n2013:\n2014:\n2015:\n2016:\n2017:\n2018:\n2019:"}
{"id": "2185568", "revid": "767487", "url": "https://it.wikipedia.org/wiki?curid=2185568", "title": "Mauro Pelosi", "text": "Biografia.\nCantautore romano (ma al di fuori del circuito del Folkstudio e della scuola romana), si trasferisce a Milano, e dopo le prime esibizioni nella sua citt\u00e0 riesce ad ottenere un contratto discografico con la Belldisc, che per\u00f2 lo tiene \"parcheggiato\" senza fargli incidere alcun disco.\nDopo una pausa dovuta al servizio militare, ritenta e riesce a firmare con la Polydor, con cui debutta nel 1972 con il 45 giri \"Vent'anni di galera/Suicidio\", contenente due canzoni che vengono inserite nel suo primo album \"La stagione per morire\", caratterizzato da testi estremamente pessimistici e da musiche in stile cantautore, arrangiate da Detto Mariano.\nIl disco ottiene un buon successo nella programmazione radiofonica dell'epoca, ed alcuni brani vengono spesso trasmessi in programmi come Per voi giovani, Supersonic ed Alto gradimento. Inoltre la title track \"La stagione per morire\" ottiene molte recensioni positive (cos\u00ec scrive Fabrizio Cerqua su Ciao 2001: \u00abLe canzoni di Mauro Pelosi, giovanissimo cantautore, sono bellissime poesie, riflessioni di vita vissuta, quasi sempre amare, nelle quali coesistono paure, insicurezza, amore. Parole ove la musica si fonde con il \"discorso\" e ne esalta il contenuto\u00bb).\nL'anno successivo il brano \"Vent'anni di galera\" (canzone d'amore in cui il protagonista augura alla donna che lo ha lasciato una condanna, appunto, a vent'anni di carcere, per avergli distrutto la vita) viene ripubblicato su 45 giri con un nuovo lato B, \"E dire che a maggio\", canzone che era stata incisa l'anno precedente da I Gatti Rossi (gruppo il cui cantante solista era Santino Rocchetti).\nSempre nel 1973 viene pubblicato il secondo album \"Al mercato degli uomini piccoli\", arrangiato da Pinuccio Pirazzoli, in cui i testi con tematiche esistenzialiste (in cui il tema dell'amore pu\u00f2 essere visto come ipotetica ancora di salvezza) si accompagnano a musiche vicine al rock progressivo, suscitando interesse in Giappone e Corea del Sud, dove il disco viene pubblicato.\nCos\u00ec lo stesso Pelosi, intervistato da Fiorella Gentile, parla dell'album:\nLo stesso anno partecipa al Festival Pop di Viterbo insieme ad altri artisti come Alan Sorrenti e molti altri.\nDopo una pausa di qualche anno, Pelosi si ripresenta al pubblico con l'album \"Mauro Pelosi\", arrangiato nuovamente da Pinuccio Pirazzoli e con la collaborazione, tra gli altri, di Edoardo Bennato, che suona l'armonica a bocca ne \"L'investimento\", e Ricky Belloni alle chitarre. Tra le canzoni sono da ricordare \"Claudio e Francesco\", storia d'amore omosessuale, \"Ho fatto la cacca\" ed \"Una lecca lecca d'oro\" (pubblicato su 45 giri). Le vendite per\u00f2 sono deludenti.\nNel 1979 esce il suo quarto album, \"Il signore dei gatti\", senza grossa fortuna, nonostante le sonorit\u00e0 pi\u00f9 ariose e le liriche pi\u00f9 elaborate.\nSi dedica quindi ad altre attivit\u00e0 (tra cui la gestione di un locale a Trastevere, il \"Cielo\", insieme a Romano Rocchi), continuando comunque a comporre, ed avvicinandosi alla musica elettronica.\nNel 2009 \u00e8 stato ristampato in CD dalla Universal l'album \"Al mercato degli uomini piccoli\", ed all'inizio del 2010 il brano omonimo ha avuto largo spazio nella rubrica \"Coppa Rimetti\" del programma radiofonico Il ruggito del coniglio di Radio Due.\nNel settembre 2019 pubblica il nuovo album \"Acqua Sintetica\", un concept che ruota attorno alla figura di un clone ed ambientato in un ipotetico futuro, ancora una volta arrangiato e prodotto da Pirazzoli."}
{"id": "2185574", "revid": "2153076", "url": "https://it.wikipedia.org/wiki?curid=2185574", "title": "Camp Rock (colonna sonora)", "text": "Camp Rock \u00e8 la colonna sonora dell'omonimo film, distribuito dalla Disney il 20 giugno 2008 negli Stati Uniti.\nNella versione italiana la canzone \"This Is Me\", in italiano \"Sono Io\", \u00e8 interpretata da Ariel e da Stefano Centomo. Nella versione spagnola la stessa canzone \u00e8 cantata da Demi Lovato con il titolo di \"Lo Que Soy\"."}
{"id": "2185577", "revid": "220835", "url": "https://it.wikipedia.org/wiki?curid=2185577", "title": "Rebuilding of London Act 1666", "text": "Il Rebuilding of London Act 1666 (\"Legge di ricostruzione di Londra del 1666\".) \u00e8 stata una legge del Parlamento inglese dal titolo \"An Act for rebuilding the City of London.\" (\"Una legge per la ricostruzione della citt\u00e0 di Londra\".) La legge venne promulgata subito dopo il grande incendio di Londra e venne scritta dal giurista Sir Matthew Hale. Una legge precedente, la \"Fire of London Disputes Act 1666\", aveva insediato una commissione per esaminare le dispute sorte sui problemi delle case distrutte. Questa legge regolamentava la ricostruzione secondo le disposizioni emanate dalla City of London Corporation e disponeva la riapertura delle strade, l'istituzione di una giornata annuale di commemorazione dell'incendio e la costruzione di un Monumento celebrativo Venne poi imposta una tassa di uno scellino per ogni tonnellata di carbone per finanziare la ricostruzione della citt\u00e0. "}
{"id": "2185579", "revid": "305330", "url": "https://it.wikipedia.org/wiki?curid=2185579", "title": "Adam Michnik", "text": "Autore noto in quasi tutta Europa, le sue opere sono tradotte in inglese, tedesco, francese, svedese, spagnolo e italiano. Ha vinto il Premio Erasmo nel 2001.\nBiografia.\nFiglio di un certo Ozjasz Szechter, segretario del Partito Comunista dell'Ucraina occidentale (\u041a\u043e\u043c\u043c\u0443\u043d\u0438\u0441\u0442\u0438\u0447\u0435\u0441\u043a\u0430\u044f \u043f\u0430\u0440\u0442\u0438\u044f \u0417\u0430\u043f\u0430\u0434\u043d\u043e\u0439 \u0423\u043a\u0440\u0430\u0438\u043d\u044b), \u00e8 stato uno dei principali responsabili dell'opposizione al totalitarismo del Partito Operaio Unificato Polacco (PZPR) sin dagli studi universitari, fatti a Varsavia. Studioso di storia, per le sue idee democratiche filo-statunitensi fu sospeso dall'universit\u00e0 e, cosa ben pi\u00f9 grave, imprigionato nel 1968, all'et\u00e0 di ventidue anni.\nNel 1976 fu, assieme a Jacek Kuro\u0144, fondatore del Comitato di Difesa degli Operai (KOR) e promotore dell'Organizzazione dei Corsi Scientifici (TKN), per un insegnamento indipendente dall'oppressione del potere. Fu anche autore di opere stampate clandestinamente, poich\u00e9 non ben viste dalla censura nazionale e membro della pi\u00f9 grande casa editrice clandestina in Polonia, la NOWa. A partire dal 1980 sostenne l'attivit\u00e0 del Solidarno\u015b\u0107, il sindacato guidato dal Premio Nobel per la Pace Lech Wa\u0142\u0119sa. Nel 1989 prese parte alla discussione sulla censura, ritenuta troppo oppressiva, e sostenne con diversi articoli, pubblicati sulla \"Gazeta Wyborcza\", la libera circolazione dei libri, per far cos\u00ec rinascere la cultura.\nDeputato al Sejm, la Camera bassa del Parlamento polacco, dal 1989 al 1991, torn\u00f2 ad occuparsi di giornalismo facendo il corrispondente alla Borsa di Londra e Varsavia. Nel 2007 \u00e8 stato scelto come mediatore per la libert\u00e0 dell'informazione in Georgia dall'Unione europea.\nOpere.\nOpere tradotte in italiano:"}
{"id": "2185584", "revid": "339392", "url": "https://it.wikipedia.org/wiki?curid=2185584", "title": "Antony (Orlyval)", "text": ""}
{"id": "2185587", "revid": "2043462", "url": "https://it.wikipedia.org/wiki?curid=2185587", "title": "Reale ordine di San Giorgio per la difesa dell'Immacolata Concezione", "text": "L'ordine reale e militare di San Giorgio per la difesa del fato e dell'Immacolata Concezione venne fondato dall'elettore Massimiliano II Emanuele di Baviera nel 1726 per provvedere a ricompensare in maniera onorevole la nobilt\u00e0, riconoscendone il servizio civile e militare. Il suo \"status\" di ordine cattolico venne sancito da una bolla papale del 15 marzo 1728, la quale specificatamente lo comparava all'ordine teutonico che era stato a sua volta trasformato da un ordine attivo nelle crociate ad un'istituzione cavalleresca per la nobilt\u00e0.\nLa fondazione dell'ordine.\nLa decisione di fondare quest'ordine \u00e8 probabilmente da attribuirsi al fallimento attuato dai Wittelsbach di ottenere il gran magistero dell'Ordine costantiniano di San Giorgio che per intervento della Santa Sede, nel 1701 era stato assegnato alla famiglia Farnese.\nLa tradizione di lealt\u00e0 del santo patrono della cavalleria, san Giorgio, era molto radicata in Germania e molti principi bavaresi del XV secolo si erano recati in pellegrinaggio al Santo Sepolcro dove vennero investiti cavalieri facendo voto come san Giorgio. Il figlio di Massimiliano, Carlo Alberto, dar\u00e0 all'ordine il nome di ordine di San Giorgio, santo cavaliere e martire e dell'Immacolata Concezione della beata Vergine Maria, cambiandone lo statuto il 28 marzo 1729 come ordine militare cavalleresco per nobili cattolici.\nCon una riforma del 1741, venne introdotta una classe ecclesiastica, limitata sempre e solo ai nobili, che includeva un vescovo, un prevosto, quattro decani e un cappellano. Nei quaranta articoli dello statuto, sono elencati i diritti e i doveri dei membri come ardente e doverosa devozione cristiana all'istituzione, prescrivendo anche di rivolgere la propria promessa sul Santo Sepolcro come da antica usanza.\nL'ordine nel XVIII secolo.\nNello stesso anno, Carlo Alberto ottenne la corona di Boemia e, il 24 gennaio 1742, venne eletto imperatore del Sacro Romano Impero col nome di Carlo VII, ma il suo governo fu breve e quando egli mor\u00ec dopo tre anni di reggenza, gli successe l'imperatore Francesco I d'Asburgo-Lorena con la moglie Maria Teresa d'Austria, ereditando anche le corone ungherese e boema. Il ramo della dinastia dei Wittelsbach a cui apparteneva Carlo Alberto, si estinse nel 1777 e l'elettorato di Baviera pass\u00f2 a Carlo Teodoro, principe di Baviera, che assunse il gran magistero dell'ordine nel 1778.\nCon la morte di Carlo Teodoro nel 1799, entrambi gli elettorati passarono alla linea collaterale dei Wittelsbach, a cui appartenne Massimiliano IV Giuseppe, che nel 1806 venne elevato al titolo di re di Baviera, riunificando tutti i territori.\nL'ordine tra XIX e XX secolo.\nRiformando gli altri ordini cavallereschi del regno, Massimiliano I conferm\u00f2 i privilegi gi\u00e0 concessi ai cavalieri di San Giorgio, concedendo loro di essere secondi solo a quelli dell'ordine di Sant'Uberto. Con la nuova costituzione del 25 febbraio 1827, Luigi I, figlio e successore di Massimiliano, dichiar\u00f2 che il re dovesse essere anche il gran maestro dell'ordine, che il principe della corona fosse ammesso col grado di gran priore e che tutti gli altri principi della casa reale di Baviera vi fossero ammessi come gran priori. I requisiti erano strettissimi e prevedevano la prova di 32 quarti di nobilt\u00e0 cattolica con 34 quarti di nobilt\u00e0 tedesca, ma gi\u00e0 dal 1871 queste particolarit\u00e0 vennero abolite, sostituendole con la prova di 400 anni di nobilt\u00e0 per ciascuno dei quattro quarti di nobilt\u00e0. Gli statuti vennero nuovamente revisionati l'11 dicembre 1999 (e approvati dall'attuale capo della casa di Wittelsbach, il duca Francesco, l'11 gennaio 2000), sopprimendo la classe separata per il clero (consentendo quindi agli ecclesiastici di divenire membri regolari dell'ordine, provvedendo per\u00f2 i necessari quarti di nobilt\u00e0 come da norma del 1871) e semplificando i regolamenti. Venne anche stabilito che il limite di et\u00e0 minimo per l'ammissione era di 21 anni.\nLe feste dell'ordine si celebrano il 24 aprile, giorno di San Giorgio, e la festa dell'Immacolata Concezione (8 dicembre).\nInsegne.\nLa \"medaglia\" dell'ordine consiste in una croce maltese smaltata d'azzurro e di bianco con piccole sfere d'oro alle estremit\u00e0 e losanghe diagonali tra i bracci della croce. Il medaglione centrale porta l'immagine della Madonna su un lato e sull'altro mostra la classica scena di San Giorgio che uccide il drago. L'anello di sospensione consiste in una testa di leone come trofeo, e il nastro \u00e8 blu con i bordi bianchi."}
{"id": "2185599", "revid": "1776051", "url": "https://it.wikipedia.org/wiki?curid=2185599", "title": "Forged by Fire", "text": "Forged by Fire \u00e8 il terzo album in studio del gruppo musicale heavy metal greco Firewind ed il primo ad essere pubblicato sotto Century Media. Da questo album Chitral Somapala sostituisce al microfono al posto di Stephen Fredrick e Bob Katsionis sostituisce Gus G. alle tastiere e alla chitarra ritmica, lasciandogli cos\u00ec la sola chitarra solista.\nTutte le canzoni sono composte da Gus G. e Chitral Somapala, se non dove indicato."}
{"id": "2185601", "revid": "120772220", "url": "https://it.wikipedia.org/wiki?curid=2185601", "title": "Gas ideale monoatomico", "text": "Le propriet\u00e0 termodinamiche di un gas perfetto composto da particelle identiche, come la sua equazione di stato oppure il suo calore specifico, possono essere facilmente calcolate con i metodi della meccanica statistica; il gas perfetto \u00e8 il sistema statistico pi\u00f9 facile da modellizzare per la forma particolarmente semplice della sua Hamiltoniana, scomponibile nella somma delle hamiltoniane di singola particella composte unicamente dal termine dell'energia cinetica. Gas \"perfetto\" sta infatti a significare che le singole particelle non interagiscono tra loro.\nLe propriet\u00e0 all'equilibrio del gas non variano a seconda che si lavori con l'insieme microcanonico piuttosto che col canonico o col gran canonico.\nGas ideale classico con il microcanonico.\nSi consideri un gas ideale di particelle indistinguibili in un volume formula_1. L'hamiltoniana del sistema \u00e8:\nSi calcoli ora formula_3 tenendo conto del cosiddetto \"conteggio corretto degli stati\" introducendo un fattore formula_4:\nL'integrale \u00e8 esteso all'ipervolume definito dalla relazione:\ncio\u00e8:\nQuesta relazione definisce una ipersfera formula_8-dimensionale di raggio formula_9. Il calcolo di questo integrale \u00e8 standard, grazie all'uso dell'integrale gaussiano e della funzione gamma di Eulero:\nQuindi l'entropia \u00e8:\nUsando l'approssimazione di Stirling sia per il fattoriale che per la Gamma di Eulero si ottiene per l'entropia:\nLe altre propriet\u00e0 termodinamiche derivano da questa:\nDa notare che senza introdurre il fattore formula_4 si sarebbe ottenuta un'entropia non additiva (anche se l'equazione di stato e l'energia sarebbero state corrette): l'introduzione del fattore formula_4 \u00e8 giustificato quantisticamente dal calcolo delle distribuzioni di Bose-Einstein e Fermi-Dirac: entrambe tendono, nel regime classico, alla distribuzione di Boltzmann, che fa uso dell' formula_8 fattoriale.\nGas ideale con il canonico.\nSi analizzer\u00e0 ora che il calcolo delle propriet\u00e0 del gas ideale \u00e8 facilitato con il canonico. Usando la stessa hamiltoniana, si calcola la funzione di partizione canonica (inserendo il fattore di correzione di Gibbs):\nSi opera la sostituzione formula_20 e l'integrale si riduce ad un integrale gaussiano:\nper cui:\nSi ricava ora l'energia libera di Helmholtz:\ndove si \u00e8 usata ancora l'approssimazione di Stirling. Quindi:"}
{"id": "2185604", "revid": "287204", "url": "https://it.wikipedia.org/wiki?curid=2185604", "title": "Campionato svizzero di calcio a 5", "text": "Il campionato svizzero di calcio a 5 \u00e8 posto sotto l'egida dell'Associazione Svizzera di Football ed \u00e8 suddiviso in leghe. La Swiss Futsal Premier League \u00e8 il massimo campionato calcio a 5 della Svizzera per importanza ed \u00e8 seguito per gerarchia dalla Lega Nazionale A e dalla Lega Nazionale B.\nStoria.\nIl campionato nazionale \u00e8 iniziato nella stagione 2004-2005 con un torneo non ufficiale di sei gironi territoriali ricomposti in tre gironi per il titolo e tre di classificazione, il primo campione svizzero \u00e8 stato l'Uni Futsal Team Bulle. Nell'anno successivo il campionato \u00e8 stato suddiviso in due gironi di otto e sette squadre, ai playoff si sono qualificate le prime due di ogni girone, ma la vittoria finale \u00e8 stata di nuovo a favore dell'Uni Futsal Team Bulle. Dall'annata 2005-2006 la formula dei due gironi e playoff finali non \u00e8 cambiata, pur cambiando il numero di partecipanti. A partire dalla stagione 2006-2007 si disputa il primo campionato ufficiale con una nuova vittoria dell'Uni Futsal, nella stagione 2007-2008 \u00e8 stato il FC Seefeld Zurich ad aggiudicarsi la manifestazione, bissando nella successiva annata il titolo.\nIl Seefeld non \u00e8 poi riuscito a giungere al terzo titolo, sconfitto nei quarti di finale della stagione 2009-2010, il campionato \u00e8 andato per la prima volta al MNK Croatia 97, formazione di Appenzell, che ha battuto nella finale di Berna il FC Geneva.\nDivisioni.\nRiassumendo, il campionato \u00e8 cos\u00ec schematizzato:"}
{"id": "2185608", "revid": "6923", "url": "https://it.wikipedia.org/wiki?curid=2185608", "title": "Alegr\u00edas", "text": "Alegr\u00edas \u00e8 un palo del flamenco o anche forma musicale, che ha un ritmo di 12 \"beat\". Simile alle Soleares. I suoi \"beat\" accentati sono i seguenti: 1 2 [3] 4 5 [6] 7 [8] 9 [10] 11 [12]. Le Alegr\u00edas sono originarie di Cadice. Esse appartengono al gruppo dei \"palos\" chiamati Canti\u00f1as e vengono di solito eseguite a un vivace ritmo (120-170 \"beat\" per minuto). La pi\u00f9 vivaci, e pi\u00f9 veloci, sono scelte per il ballo, mentre i ritmi pi\u00f9 sobri e quieti sono preferiti per le sole canzoni.\nUna delle forme di flamenco strutturalmente pi\u00f9 rigorose. Un ballo tradizionale in \"alegr\u00edas\" deve avere ognuna delle seguenti sezioni: una \"salida\" (\"partenza\"), un \"paseo\" (\"passo\"), un \"silencio\" (simile a un adagio nel balletto), una \"castellana\" (\"ripresa\") e buler\u00edas. Questa struttura non \u00e8 seguita quando le \"alegr\u00edas\" sono suonate come una autonoma canzone (senza ballo). In questo caso, le stanze sono combinate liberamente, qualche volta insieme con altri tipi di canti\u00f1as.\nPer l'ascolto consigliato di questo \"palo\" ricordiamo molti cantanti di Cadice, come Chano Lobato, La Perla de C\u00e1diz, Aurelio Sell\u00e9, ma anche generici cantanti come Manolo Caracol o La Ni\u00f1a de los Peines.\nSi pu\u00f2 anche ascoltare \"Mar Amargo\" di Camar\u00f3n e \"La Tarde es Caramelo\" di Vicente Amigo.\n\u00c8 una delle forme del cante chico del flamenco."}
{"id": "2185611", "revid": "106872", "url": "https://it.wikipedia.org/wiki?curid=2185611", "title": "Classe Ingul (rimorchiatore)", "text": ""}
{"id": "2185613", "revid": "1305772", "url": "https://it.wikipedia.org/wiki?curid=2185613", "title": "Number Ones", "text": ""}
{"id": "2185616", "revid": "106872", "url": "https://it.wikipedia.org/wiki?curid=2185616", "title": "Classe Dnepr (nave appoggio)", "text": ""}
{"id": "2185620", "revid": "106872", "url": "https://it.wikipedia.org/wiki?curid=2185620", "title": "Classe Yuniy Partizan (trasporto)", "text": ""}
{"id": "2185622", "revid": "106872", "url": "https://it.wikipedia.org/wiki?curid=2185622", "title": "Classe Polnocny (nave da sbarco)", "text": ""}
{"id": "2185623", "revid": "1573940", "url": "https://it.wikipedia.org/wiki?curid=2185623", "title": "Digenea", "text": "I digenei (Digenea ), o distomidi (Dist\u00f2midae), sono una sottoclasse di platelminti della classe dei Trematodi. Privi di uncini, sono provvisti di due ventose e sono lunghi da 0,5 a 30\u00a0mm.\nCiclo vitale.\nI digenei hanno un ciclo di sviluppo molto complesso, caratterizzato da due fasi successive.\nInizialmente si ha una moltiplicazione agamica con diversi stadi larvali, dove un solo uovo pu\u00f2 dare vita a migliaia di individui, e quindi il passaggio attraverso due ospiti: il primo \u00e8 solitamente un mollusco gasteropode d'acqua dolce, mentre il secondo pu\u00f2 essere un mammifero o un uccello. Un esempio \u00e8 il ciclo vitale di \"Leucochloridium paradoxum\"."}
{"id": "2185624", "revid": "298055", "url": "https://it.wikipedia.org/wiki?curid=2185624", "title": "Diana (Visitors)", "text": ""}
{"id": "2185625", "revid": "106872", "url": "https://it.wikipedia.org/wiki?curid=2185625", "title": "Classe Ropucha (nave da sbarco)", "text": ""}
{"id": "2185627", "revid": "106872", "url": "https://it.wikipedia.org/wiki?curid=2185627", "title": "Classe Samara (nave idrografica)", "text": ""}
{"id": "2185633", "revid": "106872", "url": "https://it.wikipedia.org/wiki?curid=2185633", "title": "Classe Moma (nave da sorveglianza elettronica)", "text": ""}
{"id": "2185638", "revid": "1983214", "url": "https://it.wikipedia.org/wiki?curid=2185638", "title": "Off the Wall", "text": ""}
{"id": "2185641", "revid": "599013", "url": "https://it.wikipedia.org/wiki?curid=2185641", "title": "Sceletium tortuosum", "text": "Sceletium tortuosum \u00e8 una pianta succulenta della famiglia Aizoaceae, endemico delle Province del Capo (Sudafrica) e che \u00e8 popolarmente conosciuta come \"Kanna\", \"Channa\" e \"Kougoed\".\nStoria.\nLa pianta veniva tradizionalmente usata fin dalla preistoria, dai pastori e dai cacciatori sudafricani, che masticavano la pianta secca oppure la fumavano, per alleviare i sintomi di fame e sete e per sedare o migliorare il loro umore. I gruppi nativi sudafricani utilizzavano le parti aeree dello \"Sceletium\" per ottenerne una poltiglia vegetale che veniva masticata ripetutamente per estrarne il succo che veniva poi ingerito. La poltiglia veniva lasciata fermentare in contenitori chiusi per diversi giorni prima di essere consumata. La pianta pur non avendo effetto allucinogeno era considerata in alcuni resoconti di oltre due secoli fa come una sostanza che potesse causare la perdita di coscienza e produrre delirio.\nUso attuale.\nOggi lo \"Sceletium tortuosum\" viene commercializzato su siti internet, e negli smart shop sotto forma di tavolette o capsule, e viene consigliato per il trattamento degli stati d'ansia e dell'umore depresso, come supporto per la cessazione dal fumo, nel caso di deficit dell'attenzione, come aiuto nelle fasi di intenso studio. La dose tipica consigliata varia tra i 50 ed i 100\u00a0mg una o due volte al giorno, sebbene dosi maggiori si possano assumere sotto la supervisione di un medico.\nSebbene non siano state scientificamente provate, potrebbero presentarsi delle interazioni tra lo Scletium tortuosum e alcune sostanze stupefacenti date le sue capacit\u00e0 di influenzare i neurorecettori. Per questi motivi non dovrebbe venir mai utilizzato da chi utilizza psicofarmaci (ansiolitici, sedativi, antidepressivi), sostanze stupefacenti di qualsiasi tipo, e in casi di cardiovasculopatie. Non se ne conosce l'effetto durante la gravidanza.\nSebbene alcune testimonianze del passato narrassero delle propriet\u00e0 psichedeliche della Kanna, gli studi moderni smentiscono che abbia effetti allucinogeni.\nSe sniffata, bastano 50\u2013200\u00a0mg per provocare effetti, ma pu\u00f2 avere i medesimi effetti se fumata impiegando dosi maggiori (100\u2013250\u00a0mg). Pu\u00f2 anche essere ingerita, ma quest'ultimo metodo richiede una dose ancora pi\u00f9 elevata (dai 500\u00a0mg in su). Assunta in questi modi produce euforia ed un'azione analgesica. Come in molti altri psicotropi, un uguale quantitativo pu\u00f2 suscitare effetti pi\u00f9 o meno forti a seconda del soggetto.\nFarmacologia.\nLo \"Sceletium tortuosum\" contiene alcaloidi in percentuale pari al 1-1,5%. La mesembrina risulta essere l'alcaloide principale (0,3 e 0,86% rispettivamente nelle foglie e nel fusto). Sono altres\u00ec presenti il mesembrenone, il 4'-O-demetilmesembrenolo e la tortuosamina. I principi attivi sono contenuti nelle parti aeree della pianta. Il contenuto di mesembrina e di 4'-O-demetilmesembrenolo diminuisce durante le fasi di preparazione della poltigliavegetale della pianta secondo il metodo tradizionale; il mesembrone, invece, a seguito del medesimo trattamentosubisce un incremento di concentrazione.\nLa mesembrina, un inibitore del reuptake della serotonina, con effetti antidepressivi, blandamente sedativi e ansiolitici, attiva anche a bassi dosaggi (100\u00a0\u00b5g). Mostra inoltre attivit\u00e0 anche come inibitore PDE4 (fosfodiesterasi 4).\nLa mesembrina viene pertanto impiegata da un certo numero di medici per il trattamento della depressione lieve o moderata, di disordini psicologici o psichiatrici caratterizzati da ansia, dalla dipendenza da alcool o da sostanze stupefacenti, per la bulimia nervosa o per disturbi ossessivo compulsivi.\nL'attivit\u00e0 inibitoria \u00e8 stata osservata anche a livello dei recettori dopaminergici, adrenergici e nicotinici, il che giustifica l'uso tradizionale dello Sceletium come ansiolitico.\nIl mesembrenone ha mostrato attivit\u00e0 antitumorale in vitro nei confronti della linea cellulare tumorale umana Molt 4.\nNon esistono studi riguardanti gli effetti farmacologici della tortuosamina sia sull'animale da laboratorio che sull'uomo.\n\u00c8 inoltre in fase di studio la possibilit\u00e0 di utilizzare lo \"Sceletium\" come trattamento nei casi di Parkinson ed Alzheimer.\nTossicit\u00e0 ed effetti avversi.\nNon sono noti dati relativi alla tossicit\u00e0 acuta per quanto riguarda i principi attivi dello \"Sceletium tortuosum\". Tuttavia bisogna prestare attenzione alle interazione che i principi attivi dello \"Sceletium\" possono avere con altre sostanze.\nLa mesembrina, essendo un inibitore del reuptake della serotonina, pu\u00f2 interagire con gli inibitori selettivi del reuptake della serotonina (SSRI) o con gli inibitori delle monoamminossidasi (MAO). L'uso dello \"Sceletium tortuosum\" dovrebbe pertanto essere evitato in caso di terapie con tali farmaci.\nInoltre lo \"Sceletium\" pu\u00f2 interagire anche con piante la cui assunzione determina effetti farmacologici simili, quali: Ruta siriana (\"Peganum harmala\"), Passiflora (\"Passiflora incarnata\"), Yohimbe (\"Corynanthe yohimbe\") oltre che con alcuni antidepressivi.\nSpesso si \u00e8 notato un effetto sinergico tra \"Sceletium\" e alcool o \"Cannabis sativa\". In particolare in letteratura si riporta il caso di un poliassuntore che ha sperimentato un episodio di flashback traumatico in seguito all'assunzione concomitante di alcool, \"Cannabis\" e \"Sceletium\".\nTra gli effetti collatterali si riportano:\nLegislazione.\nIn Italia la mesembrina \u00e8 inserita nella tabella I di cui all'art.14 del DPR n. 309/90, aggiornata dal Decreto del 23 dicembre 2019. Bench\u00e9 il principio attivo sia stato inserito, la pianta che lo contiene ancora non \u00e8 presente in tabella.\nIn Europa non esistono restrizioni legali a carico dello \"Sceletium tortuosum\" o dei suoi principi attivi. La detenzione, il commercio e la coltivazione dello \"Sceletium tortuosum\" sono legali negli Stati Uniti, sebbene non sia approvato il suo utilizzo in ambito alimentare."}
{"id": "2185642", "revid": "287204", "url": "https://it.wikipedia.org/wiki?curid=2185642", "title": "Sport a Firenze", "text": "Questa voce raccoglie le informazioni sulle principali strutture, eventi e manifestazioni, e societ\u00e0 sportive di Firenze.\nSedi nazionali.\nA Firenze ha sede la Lega Italiana Calcio Professionistico, detta Lega Pro, nata nel 2008 dalla riforma della Serie C del Campionato di calcio FIGC. Si \u00e8 trasferita nel 2011 in Viale Fratelli Rosselli, nella zona di Porta al Prato.\nImpianti sportivi.\nLe attivit\u00e0 sportive praticate a Firenze sono diversificate e dotate di una certa variet\u00e0 di strutture. La zona sportiva principale \u00e8 quella di Campo di Marte, nella zona nord-orientale della citt\u00e0. Qui si trovano lo Stadio Artemio Franchi per il calcio, lo stadio di atletica, quello per il baseball, piscine e campi da tennis. La citt\u00e0 ha anche tradizione nel canottaggio e nell'ippica (Ippodromo delle Cascine). In citt\u00e0 sono presenti anche strutture per il golf, basket, scherma e tiro con l'arco.\nIn Viale Michelangiolo 64 ha sede la storica societ\u00e0 sportiva Assi Giglio Rosso, che dispone di una pista di atletica, diversi campi da tennis e una palestra attrezzata.\n\u00c8 in progetto la costruzione nella parte nord della citt\u00e0 un nuovo moderno stadio di 40-50.000 posti, che si ubicher\u00e0 all'interno di un centro polivalente, di cui faranno parte anche un centro commerciale, impianti per lo sport, una \"downtown\" nella quale ricreare un habitat cittadino con negozi, degli hotel per la ricettivit\u00e0 e un parco di divertimenti a tema calcistico, il primo al mondo.\nA nord di Firenze \u00e8 presente l'Autodromo Internazionale del Mugello, dove ogni anno si corre il Gran Premio d'Italia, tappa del motomondiale.\nEcco l'elenco dei principali impianti sportivi della citt\u00e0 suddivisi per tipologia di sport.\nManifestazioni sportive.\nEcco l'elenco dei principali eventi sportivi, divisi per tipo di sport, che si tengono a Firenze.\nEventi internazionali svolti a Firenze.\nGiochi olimpici.\nI Giochi della XVII Olimpiade vennero organizzati a Roma nel 1960. Come da tradizione, tutte le discipline olimpiche vennero svolte nella citt\u00e0 sede dei giochi ad eccezione del torneo maschile di calcio che, oltre alla capitale, ebbe sede in altre sei citt\u00e0 italiane: Firenze, L'Aquila, Grosseto, Livorno, Napoli e Pescara. Nel capoluogo toscano vennero svolti i seguenti incontri:\nNel 1967, sulla scia dell'alluvione dell'anno precedente, nacque l'idea di candidare Firenze per ospitare i giochi olimpici del 1976. Venne istituito anche il \"Centro per lo Sviluppo Economico, Turistico e Sportivo\", ente privato a favore della candidatura del capoluogo toscano.\nL'entusiasmo per\u00f2 fin\u00ec per scontrarsi con ostacoli insormontabili, tra i quali gli ingenti costi di realizzazione dell'impresa. Giordano Goggioli, giornalista de La Nazione e all'epoca delegato provinciale del Comitato olimpico nazionale, riusc\u00ec comunque a ottenere dal Coni fondi in cambio della rinuncia al progetto di presentare Firenze tra le citt\u00e0 candidate ad ospitare le Olimpiadi del 1976, assegnate poi alla citt\u00e0 di Montr\u00e9al. Con quel denaro furono costruiti impianti sportivi importanti come il Palazzo dello Sport e la piscina Paolo Costoli.\nSociet\u00e0 sportive.\nEcco l'elenco delle principali societ\u00e0 sportive suddivise per tipo, di Firenze."}
{"id": "2185644", "revid": "106872", "url": "https://it.wikipedia.org/wiki?curid=2185644", "title": "Classe Yug (nave oceanografica)", "text": ""}
{"id": "2185646", "revid": "106872", "url": "https://it.wikipedia.org/wiki?curid=2185646", "title": "Classe Vishnaya (nave ELINT)", "text": ""}
{"id": "2185648", "revid": "106872", "url": "https://it.wikipedia.org/wiki?curid=2185648", "title": "Classe Losos (sottomarino)", "text": ""}
{"id": "2185650", "revid": "633110", "url": "https://it.wikipedia.org/wiki?curid=2185650", "title": "Airone (disambigua)", "text": ""}
{"id": "2185652", "revid": "438678", "url": "https://it.wikipedia.org/wiki?curid=2185652", "title": "Il ritorno di don Camillo", "text": "Il ritorno di don Camillo \u00e8 un film del 1953 diretto da Julien Duvivier.\nTrama.\nInverno 1946. Don Camillo \u00e8 stato sollevato dall'incarico di parroco del suo paese per punizione e parte quindi per la parrocchia di Montenara, sperduta tra i monti, in sostituzione al defunto parroco Don Luciano. Qui, in un ambiente freddo, svolge il suo ministero presso la chiesa frequentata dalla sola perpetua. Nel frattempo, nel paese di don Camillo, Peppone si ritrova ad affrontare molti problemi e non ha neanche l'aiuto del nuovo parroco, ma anzi la cittadinanza non ha preso per niente bene l'allontanamento del reverendo a causa di Peppone e si rifiuta categoricamente di sposarsi, battezzare bambini o addirittura organizzare funerali portando un serio danno alle casse comunali. Solo il ritorno di don Camillo porr\u00e0 fine alle dispute che coinvolgono anche un proprietario terriero (Cagnola), che non vuole cedere una parte delle sue terre per costruire lungo il Po un argine, che dovrebbe prevenire le alluvioni. In un alterco che si crea poco dopo, ferisce il compagno detto \"il Nero\", credendo di averlo addirittura ucciso, e viene ferito a sua volta da Peppone, anch'egli convinto di averlo ammazzato. Entrambi per avere un alibi si rivolgono a Don Camillo nel suo esilio a Montenara.\nDon Camillo riesce a calmare la situazione, strappando la promessa a Cagnola che egli avrebbe ceduto le terre necessarie per costruire l'argine. Per questo fatto, Peppone si rivolge al vescovo per far tornare Don Camillo a Brescello. Questi viene per\u00f2 viene accontentato, con l'ammonimento da parte del prelato che poi non venga pi\u00f9 a lamentarsi se ricever\u00e0 ancora tavolate in testa. Al ritorno al paese, Don Camillo dovr\u00e0 porre fine ad una rissa alla casa del popolo scoppiata al termine di un incontro di boxe, organizzato appositamente in contemporanea con l'arrivo del parroco alla stazione per evitare ad esso un bagno di folla che sarebbe stato \"il trionfo della reazione\". Accade poi che Cagnola si rimangia la promessa delle terre, ritenendo l'argine inutile per prevenire alluvioni, che puntualmente si verificheranno subito, e in modo tale che anche l'argine eventualmente costruito non sarebbe servito a niente.\nAnche il \"Nero\" se la cava, ma il vecchio medico del paese, il dottor Spiletti, conservatore ma amato dal popolo per la sua professionalit\u00e0 sempre dimostrata verso tutti e senza distinzione politica, dato per morente varie volte, ma sempre \"resuscitato\" puntualmente, propone a questi di vendergli l'anima \"(\"Se non credi all'anima vendimela. Se non ce l'hai davvero, vorr\u00e0 dire che ci ho rimesso i soldi, ma se ce l'hai diventa mia\")\". Il Nero, pur pensando che non sia giusto vendere qualcosa che non ha, si lascia convincere. Ci\u00f2 gli procurer\u00e0 un serio problema psicologico che lo turber\u00e0 per parecchio tempo, finch\u00e9 non interverr\u00e0 Don Camillo stracciando il contratto regolarmente stipulato per la vendita dell'anima e bruciando le banconote ricevute dal Nero (che voleva restituirle al dottore) come sacrileghe.\nDon Camillo ha poi a che fare con Marchetti, un ex gerarca fascista del posto, tornato al paese a Carnevale travestito da indiano. Marchetti viene riconosciuto da Peppone che ben ricorda l'olio di ricino fattogli bere durante il ventennio. L'ex gerarca si rifugia in canonica, ma anche Don Camillo aveva lo stesso tipo di conto in sospeso. Peppone viene infine costretto a bere l'olio di ricino che lui stesso ha comprato per vendicarsi dell'ex camicia nera, sotto la minaccia di un fucile che l'ex fascista ha strappato a Don Camillo. Liberato Peppone, don Camillo rivela che il fucile era scarico, ha la meglio su Marchetti e lo costringe a bere a sua volta. Dopo che anche Marchetti se ne \u00e8 andato, il Cristo impone a Don Camillo di bere anche lui l'olio di ricino come penitenza per la violenza usata.\nNegli stessi giorni Don Camillo incontra il figlio di Peppone, svogliato a scuola e per questo messo in un collegio dal quale scappa sovente. Il parroco, su invito dello stesso Peppone, riesce a parlargli, e alla fine convince il padre a riportarlo a scuola al paese, vista la sua scarsa attitudine allo studio. Proprio a scuola, in una lite col figlio di Cagnola, il ragazzo viene ferito gravemente, ma riesce a guarire anche grazie alle preghiere del parroco. Il parroco e il sindaco nel frattempo sono impegnati in una \"sfida\" tra gli orologi del campanile e della casa del popolo: per evitare che uno dei due sia in ritardo rispetto all'altro, i due spostano continuamente in avanti le lancette dei rispettivi orologi, col risultato che non si sa pi\u00f9 che ora sia in paese.\nA causa delle forti e prolungate piogge, la tanto attesa alluvione arriva, ed \u00e8 tremenda. Don Camillo resta sulla torre campanaria, che svetta sul paese completamente allagato, e da l\u00e0 manda un messaggio di conforto e di speranza alla popolazione sfollata.\nProduzione.\nSoggetto.\nIl film \u00e8 ispirato (spesso molto liberamente) ad alcuni racconti di Giovannino Guareschi della serie dedicata a Don Camillo e Peppone. Per la precisione, sono stati utilizzati i racconti \"Cinque pi\u00f9 cinque\" (1947), \"Boxe\" (1947), \"In riserva\" (1947), \"Pugno dinamometro\" (1947), \"La lettera\" (1949), \"Triste domenica\" (1951), \"La campana\" (1951), \"Come pioveva\" (1951), \"La danza delle ore\" (1951), \"Ognuno al suo posto\" (1951), \"Via Crucis\" (1951), \"Credono di essersi ammazzati\" (1952), \"Il pellerossa\" (1952), \"Il pilone\" (1952), \"Vendita anima\" (1952) e \"Il ritorno di Don Camillo\" (1952).\nFonti storiche.\nNel film viene citata (e usata come uno dei principali strumenti narrativi) l'alluvione del Polesine del novembre 1951, che colp\u00ec non solo il Polesine, ma anche la Bassa reggiana (compreso Brescello). Le immagini che si vedono nel film sono reali riprese dell'evento.\nDistribuzione.\nData di uscita.\nIn Italia il film fu proiettato in pubblico per la prima volta il 23 settembre 1953.\nDi seguito sono riportate i titoli e le date di distribuzione del film all'estero.\nDifferenze di versione.\nNell'edizione francese, quando don Camillo prende il crocifisso (che era in sacrestia), si sente suonare l'orologio della casa del popolo che nell'edizione italiana \u00e8 stato tolto e rimpiazzato con la frase \"ma perch\u00e9 l'hanno messo in sacrestia poi?\".\nNella versione francese, la sequenza dell'ascesa di Don Camillo a Montenara con il \"suo\" crocifisso sulle spalle \u00e8 decisamente pi\u00f9 lunga, e comprende alcune battute in pi\u00f9 fra il sacerdote e il crocifisso.\nAnche nella scena in cui Don Camillo va a trovare Beppo in collegio \u00e8 presente (sempre nell'edizione francese) una breve sequenza in pi\u00f9 in cui i due comprano alcune castagne da un venditore ambulante. Nella versione italiana il venditore \"scompare\", e si vedono soltanto il bambino e il sacerdote che stanno terminando di mangiare le castagne.\nNell'edizione francese, durante lo straripamento del Po, il dottor Spiletti si rifiuta di abbandonare la propria casa, arrivando addirittura a minacciare Peppone e i suoi stessi parenti (che tentano di convincerlo a mettersi in salvo) con un fucile. Solo l'intervento di Don Camillo lo persuader\u00e0 a lasciare la sua dimora per rifiugiarsi sul campanile della chiesa (nell'edizione italiana la sequenza non c'\u00e8 e ritroviamo invece Spiletti gi\u00e0 sulla torre a sorvegliare lo \"stufatino\" del parroco).\nAccoglienza.\nIncassi.\nIl film incass\u00f2 circa un miliardo di lire, risultando cos\u00ec il secondo maggiore incasso dell'anno, preceduto da \"Pane, amore e fantasia\"."}
{"id": "2185657", "revid": "106872", "url": "https://it.wikipedia.org/wiki?curid=2185657", "title": "Classe Kamenka (nave idrografica)", "text": ""}
{"id": "2185661", "revid": "2121138", "url": "https://it.wikipedia.org/wiki?curid=2185661", "title": "Martinete", "text": "Martinete \u00e8 un palo flamenco, stile musicale del cante e ballo spagnolo.\nSi tratta generalmente di un cante con strofa di quattro versi ottonari (octosilabos). Viene considerato una specialit\u00e0 della ton\u00e1, allo stesso modo della carcelera, originaria delle fucine o ferriere. I suoi testi si distinguono generalmente per il contenuto triste e per il tono monotono, terminando in lunghi lamenti. La caratteristica della ton\u00e1 \u00e8 che si canta senza chitarra sebbene a volte si accompagni con rumori di fucina, come quello di un martello \"pil\u00f3n\" o \"martinete\" (martelletto) colpendo il metallo."}
{"id": "2185663", "revid": "1305772", "url": "https://it.wikipedia.org/wiki?curid=2185663", "title": "One Day in Your Life", "text": ""}
{"id": "2185669", "revid": "298055", "url": "https://it.wikipedia.org/wiki?curid=2185669", "title": "Gola Profonda (personaggio)", "text": ""}
{"id": "2185670", "revid": "1305772", "url": "https://it.wikipedia.org/wiki?curid=2185670", "title": "Leaving Las Vegas", "text": ""}
{"id": "2185672", "revid": "486946", "url": "https://it.wikipedia.org/wiki?curid=2185672", "title": "Phorusrachos", "text": ""}
{"id": "2185677", "revid": "2121138", "url": "https://it.wikipedia.org/wiki?curid=2185677", "title": "Carcelera", "text": "La Carcelera \u00e8 un palo flamenco, stile musicale di cante e ballo spagnolo. \nSi tratta generalmente di un cante con strofa di quattro versi ottonari (\"octosilabos\"). Come il martinete, si considera una forma della ton\u00e1 il cui testo \u00e8 dedicato a un tema come quello del carcere e dei carcerati. Essendo una ton\u00e1 si canta senza chitarra."}
{"id": "2185680", "revid": "22475", "url": "https://it.wikipedia.org/wiki?curid=2185680", "title": "Morfina (racconto)", "text": "Morfina \u00e8 un racconto di Michail Bulgakov che ha come protagonista un medico morfinomane.\nIl racconto, impostato in forma di diario, \u00e8 a sfondo autobiografico poich\u00e9 lo stesso Bulgakov \u00e8 stato dipendente dalla morfina dopo averla assunta una prima volta a causa di un attacco allergico.\nLa prima pubblicazione \u00e8 del 1927 sulla rivista \"Il lavoratore medico\".\nTrama.\nIl dottor Bomgard, pediatra in un ospedale di un capoluogo di distretto, riceve una lettera che arreca una generica e confusa richiesta di aiuto da parte del dottor Sergej Vasil'evi\u010d Poljakov suo compagno di studi ai tempi dell'universit\u00e0. Decide quindi di partire per visitare il collega ma, la sera prima della sua partenza, Poljakov viene ricoverato in ospedale dopo che si \u00e8 sparato al petto. I soccorsi sono vani e prima di morire Poljakov riesce a consegnare a Bomgard un quaderno su cui ha scritto il proprio diario. Il diario racconta che una sera Poljakov, in preda a forti dolori intestinali, riceve un'iniezione di morfina e un'altra dose per la notte. \u00c8 l'inizio della tossicodipendenza facilitata anche dalla disponibilit\u00e0 di morfina. Nonostante i primi tempi ci\u00f2 non lo disturbi nell'attivit\u00e0 lavorativa e nei rapporti con gli altri presto sopraggiunge l'assuefazione che lo rende solitario e vittima di allucinazioni. Il tentativo di sostituire la morfina con la cocaina viene abbandonato per gli effimeri effetti di quest'ultima. Dopo di ci\u00f2 Poljakov passa un periodo a Mosca in una clinica psichiatrica dove tenta di disintossicarsi, ma dopo poco scappa e ritorna al suo posto di lavoro. Gli effetti della morfina sono sempre pi\u00f9 pesanti: il crollo \u00e8 fisico e psicologico, l'ultimo tentativo di salvarsi \u00e8 la lettera al vecchio compagno Bomgard ma, ormai persa la speranza e pieno di rimorsi, si suicida."}
{"id": "2185681", "revid": "1494169", "url": "https://it.wikipedia.org/wiki?curid=2185681", "title": "Bramafam", "text": ""}
{"id": "2185682", "revid": "834", "url": "https://it.wikipedia.org/wiki?curid=2185682", "title": "Thriller - en grym film", "text": ""}
{"id": "2185684", "revid": "228587", "url": "https://it.wikipedia.org/wiki?curid=2185684", "title": "Partito del Lavoro", "text": ""}
{"id": "2185685", "revid": "834", "url": "https://it.wikipedia.org/wiki?curid=2185685", "title": "Thriller (serie televisiva)", "text": ""}
{"id": "2185689", "revid": "110157", "url": "https://it.wikipedia.org/wiki?curid=2185689", "title": "Mez\u0151keresztes", "text": "Mez\u0151keresztes \u00e8 un comune dell'Ungheria di 4.275 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2185691", "revid": "22356", "url": "https://it.wikipedia.org/wiki?curid=2185691", "title": "Kelenken guillermoi", "text": "Kelenken (Bertelli et al., 2007) \u00e8 un genere estinto di grande uccello predatore terricolo, facente parte della famiglia dei Phorusrhacidae o \"uccelli del terrore\". \"Kelenken\" visse durante il Langhiano, nel periodo del Miocene circa 15 milioni di anni fa, in quella che oggi \u00e8 l'attuale Argentina.\nEtimologia.\nIl nome del genere deriva da K\u00e9lenken, un demone nella mitologia del popolo Tehuelche, che veniva raffigurato come un enorme uccello rapace. Il nome specifico e in onore di Guillermo Aguirre-Zabala, lo scopritore dell'olotipo.\nDescrizione.\n\"K. guillermoi\" era alto sui 3 metri e pesava circa 180\u00a0kg, rendendolo il membro pi\u00f9 grande della sua famiglia.\nCranio.\nIl cranio era lungo circa 71\u00a0cm (il che lo rende, tra le specie conosciute, l'uccello con la testa pi\u00f9 grande mai esistito), di cui circa 45,7\u00a0cm rappresenta solo il becco, e mostra una forma triangolare quando visto dorsalmente. L'estremit\u00e0 craniale della premascella si estende ventralmente in una forma notevolmente uncinata\nArti.\nIl tarsometatarso lungo ben 45\u00a0cm indica che l'animale era un buon corridore.\nDieta.\nNon \u00e8 del tutto chiaro come il \"Kelenken\" uccidesse le sue prede. Essendo un uccello terricolo probabilmente l'animale inseguiva le sue prede in corsa per poi colpire i punti vitali dell'animale con il suo terribile becco o con gli artigli delle zampe. Un'altra ipotesi di predazione \u00e8 che l'animale bloccasse la preda con il suo becco per poi scuoterlo violentemente uccidendolo e quindi ingoiarlo intero. \u00c8 anche possibile che si trattasse di un animale saprofago che si cibava delle carcasse degli animali gi\u00e0 morti o uccisi da altri predatori, come il contemporaneo \"Thylacosmilus\"."}
{"id": "2185694", "revid": "124116727", "url": "https://it.wikipedia.org/wiki?curid=2185694", "title": "Mez\u0151k\u00f6vesd", "text": "Mez\u0151k\u00f6vesd \u00e8 una citt\u00e0 dell'Ungheria di 17.995 abitanti (dati 2001) . \u00c8 situata nella provincia di Borsod-Aba\u00faj-Zempl\u00e9n a 50 km dal capoluogo Miskolc.\nStoria.\nNel 1275 la zona della citt\u00e0, secondo un documento ritrovato in una chiesa, risultava disabitata. Non \u00e8 chiaro se un villaggio era qui presente e poi successivamente distrutto durante l'invasione dei Mongoli. Nel 1464 ottenne privilegi dal Re Mattia Corvino.\nI Turchi la occuparono nel 1544 e otto anni dopo, mentre assediavano il Castello di Eger, la distrussero.\nFu ricostruita e distrutta di nuovo nel 1596 dopo una battaglia per il controllo di Mez\u0151keresztes. Rimase deserta per pi\u00f9 di cento anni.\nLa ferrovia arriv\u00f2 nel 1860.\nLa prima fonte di acqua termale fu scoperta nel 1938, successivamente furono aperti i bagni termali, anche oggi attrazione turistica.\nAmministrazione.\nGemellaggi"}
{"id": "2185697", "revid": "1605525", "url": "https://it.wikipedia.org/wiki?curid=2185697", "title": "Amara Lakhous", "text": " Ha vissuto e lavorato a Roma dal 1995 al 2015. Ora vive a New York dove continua il suo lavoro di scrittore e sceneggiatore.\nBiografia.\nSi \u00e8 laureato in filosofia all'Universit\u00e0 di Algeri e in antropologia culturale all'Universit\u00e0 La Sapienza di Roma. Ha lavorato sulla prima generazione dei musulmani arabi immigrati in Italia.\nNel 1994 ha lavorato come giornalista della radio nazionale algerina.\nDal 1995 lavora in Italia nel campo dell'immigrazione, svolgendo attivit\u00e0 di mediatore culturale, interprete e traduttore.\nHa lavorato dal 2003 al 2006 come giornalista professionista all'agenzia di stampa Adnkronos International a Roma.\nNel 2006 ha vinto il premio Flaiano e il premio Racalmare\u2013Leonardo Sciascia."}
{"id": "2185703", "revid": "287204", "url": "https://it.wikipedia.org/wiki?curid=2185703", "title": "Night of the Living Dead (album)", "text": ""}
{"id": "2185714", "revid": "287204", "url": "https://it.wikipedia.org/wiki?curid=2185714", "title": "Relentless (album)", "text": ""}
{"id": "2185715", "revid": "21481064", "url": "https://it.wikipedia.org/wiki?curid=2185715", "title": "Assassinio di Giulio Cesare", "text": ""}
{"id": "2185722", "revid": "834", "url": "https://it.wikipedia.org/wiki?curid=2185722", "title": "Gulliver/Hay Chewed/Reprise", "text": "Gulliver/Hay-Chewed/Reprise sono tre brani composti ed interpretati da Elton John. Il testo di \"Gulliver\" \u00e8 di Bernie Taupin. Provengono dall'album \"Empty Sky\" del 1969, del quale costituiscono la nona traccia.\nI brani.\nGulliver: 00:00 - 03:07.\nStruttura del brano.\n\"Gulliver\" viene aperta dalla chitarra acustica di Caleb Quaye: segue subito Elton al pianoforte. La melodia, decisamente malinconica, richiama alla mente il blues ma potrebbe rientrare anche nell'ambito dell'alternative rock. Sono presenti, come in molti altri brani dell'album, Tony Murray al basso e Roger Pope alla batteria. Il brano finisce in maniera bizzarra e confluisce immediatamente nel pezzo successivo, \"Hay Chewed\"; ci\u00f2 nonostante, \u00e8 stato comunque lodato da ampia parte della critica.\nSignificato del testo.\nIl testo di Bernie parla della triste vicenda di un cane (chiamato per l'appunto \"Gulliver\") il quale, dopo essere impazzito, viene soppresso dal padrone.\nHay-Chewed: 03:08 - 04:40.\nIl brano (letteralmente \"Fieno masticato\"), nella versione rimasterizzata di \"Empty Sky\" del 1995, \u00e8 erroneamente accreditato come \"It's Hay Chewed\". Si tratta in sostanza di uno strumentale dai toni jazz (\u00e8 infatti presente Don Fay al sassofono). Il titolo potrebbe essere un gioco di parole rassomigliante foneticamente ad \"Hey Jude\".\nReprise: 04:41 - 06:59.\n\"Reprise\" \u00e8, in sostanza, un semplice medley di tutti i brani dell'album (ognuno di essi dura al massimo una ventina di secondi). Essa finisce alla stessa, bizzarra, maniera di \"Gulliver\".\nEsibizioni live.\nI tre brani non sono mai stati eseguiti live, n\u00e9 in radio n\u00e9 in concerto."}
{"id": "2185724", "revid": "62748", "url": "https://it.wikipedia.org/wiki?curid=2185724", "title": "Moby Dick 5", "text": " letteralmente \"\"La balena bianca di Mu\", \u00e8 un anime prodotto nel 1980 da Tokyo Movie Shinsha in 26 episodi. La serie \u00e8 stata trasmessa in Giappone a partire da aprile 1980 dal network Yomiuri TV e in Italia nel 1983 da Italia 1 e da varie reti locali.\nTrama.\n30\u00a0000 anni fa sulla Terra esistevano due grandi imperi, Mu e Atlantide, che si combattevano per il predominio sul pianeta. La guerra fu tremenda e gener\u00f2 un cataclisma che port\u00f2 alla distruzione dell'impero di Mu che sprofond\u00f2 nell'oceano con tutti i suoi abitanti. Anche Atlantide per\u00f2 usc\u00ec sconfitta dalla guerra, visto che lo stesso cataclisma scagli\u00f2 l'intero continente nello spazio.\nOra Atlantide, viaggiando nello spazio come un'enorme astronave, si sta avvicinando di nuovo alla Terra: i suoi abitanti sono rimasti addormentati per tutti questi secoli in attesa di riprendere la guerra e le sue truppe sono gi\u00e0 sul pianeta in avanscoperta. A questo punto scatta per\u00f2 il piano di emergenza che l'antico re di Mu (ora reincarnatosi in una grande balena bianca) aveva concepito. Aiutato dalla figlia Madora, che per sopravvivere in tutti questi secoli si \u00e8 trasformata in una cyborg, e dalle cinque reincarnazioni dei suoi pi\u00f9 valorosi guerrieri, il re di Mu dovr\u00e0 affrontare battaglie cruente per sconfiggere definitivamente Zarkon, malvagio imperatore di Atlantide.\nEdizione italiana.\nSigla.\nLa sigla iniziale e finale della versione italiana, dal titolo \"Moby Dick 5\"\", musica, testo e arrangiamento di Riccardo Zara \u00e8 cantata da I Cavalieri del Re ed \u00e8 stata incisa sul singolo Moby Dick 5/Le avventure di Gamba.\nEpisodi.\nL'anime \u00e8 stato prodotto in 26 episodi, trasmessi per la prima volta in Giappone a partire dal 4 aprile 1980 ed in Italia dal 2 al 27 febbraio 1983 su Italia 1 nel contenitore \"Bim bum bam\"."}
{"id": "2185727", "revid": "1712526", "url": "https://it.wikipedia.org/wiki?curid=2185727", "title": "Carlo Giuseppe Giovan Battista Tana", "text": "Biografia.\nDiscendente da famiglia di alta nobilt\u00e0 feudale, fu ambasciatore a Madrid e Lisbona (1675-1676).\nAl ritorno in patria ebbe numerosi incarichi amministrativi e militari.\nFu fedele al duca Vittorio Amedeo II di Savoia dal quale ricevette ricchezze ed onorificenze.\nNell'ambito letterario il Tana \u00e8 noto per la commedia, in parte in lingua piemontese e parte in italiano \"'\u00cbl Cont Piolet\", rappresentata a corte, edita postuma nel 1784.\n\u00c8 un'opera buffa, che ha come trama la caricatura di un nobile il conte \"Pioletto\". In anni pi\u00f9 recenti l'opera \u00e8 stata pubblicata dall'editore Einaudi. "}
{"id": "2185728", "revid": "712828", "url": "https://it.wikipedia.org/wiki?curid=2185728", "title": "Orca (Ken il guerriero)", "text": ""}
{"id": "2185729", "revid": "1305887", "url": "https://it.wikipedia.org/wiki?curid=2185729", "title": "Grand Prix e il campionissimo", "text": " \u00e8 un anime giapponese creato da Kougo Hotomi e prodotto dalla Toei Animation per un totale di 44 episodi diretti da Rin Taro (prima parte) e Nobutaka Nishizawa. Il design originale della serie \u00e8 del famoso Akio Sugino - per i personaggi - oltre che di Mayumi Kobayashi - per il mecha design. L'opera giunge in Italia all'inizio degli anni '80 su Rete A e viene successivamente replicata su Euro TV, Supersix ed Italia Teen Television e viene riproposta in DVD dalla Yamato Video nel 2004.\nTrama.\nProtagonista della serie \u00e8 Takaya Todoroki, giovane affascinante pilota automobilistico che sogna di correre in Formula 1 con la sua macchina. Dopo un incidente, il sogno sembra infranto ma un uomo misterioso lo ingaggia per la scuderia Katori: \u00e8 il leggendario pilota Niki Lans, personaggio chiaramente ispirato a Niki Lauda. I piloti che gareggiano con Takaya sono quelli realmente esistenti all'epoca (fine anni '70), tuttavia nella versione italiana i nomi sono stati sostituiti con altri fittizi. Takaya mette quindi a punto una nuova vettura con quattro ruote anteriori sterzanti e quattro posteriori (la Todoroki Special, ispirandosi alla Tyrrell di F1 che corse in quegli anni) grazie alla quale riesce a competere ad alti livelli in ogni gara automobilistica affrontata.\nProduzione.\nL'auto del protagonista si rif\u00e0 alla Tyrrell a 6 ruote degli anni settanta, una P34. Elvis Presley \u00e8 stato usato come modello per disegnare il protagonista.\nSigla.\nLa sigla italiana \"Grand Prix e il campionissimo\" \u00e8 stata scritta da Franco Migliacci, su musica e arrangiamento di Vito Tommaso, ed incisa dai Superobots nel 1980. Voce solista di Rino Martinez."}
{"id": "2185730", "revid": "1745361", "url": "https://it.wikipedia.org/wiki?curid=2185730", "title": "Gli gnomi delle montagne", "text": " \u00e8 un anime prodotto in 26 episodi da Tatsunoko nel 1973. La serie \u00e8 stata trasmessa in Giappone a partire da ottobre 1973 dal network YTV e in Italia da TMC a partire da settembre 1983.\nTrama.\nStrapper \u00e8 un ragazzino timido e sfortunato che non riesce a farsi delle amicizie. I ragazzi della sua et\u00e0 lo scherniscono e fanno i prepotenti con lui, che rimane sempre pi\u00f9 solo. Ma un giorno incontra Tobor, Irin (si pronuncia Airin) e Sorriso, tre piccoli gnomi delle montagne, che lo aiuteranno a risolvere tutti i suoi problemi e a trovare la fiducia in s\u00e9 stesso."}
{"id": "2185731", "revid": "510847", "url": "https://it.wikipedia.org/wiki?curid=2185731", "title": "Dolore (filosofia)", "text": "Il termine dolore indica qualunque sensazione soggettiva di sofferenza provocata da un male fisico o morale. Il dolore fisico \u00e8 argomento della medicina, specificatamente dalla algologia, mentre quello morale \u00e8 stato a lungo dibattuto nella storia della filosofia e in particolare nella Teodicea.\nSebbene la terminologia non distingua nettamente tra dolore e sofferenza, considerati quasi sinonimi, il significato dei due termini \u00e8 diverso: nel senso che il dolore non \u00e8 una mia creazione mentre la sofferenza \u00e8 il mio modo di sentirlo, di sopportarlo [dal lat. tardo \"sufferentia\", \u00absopportazione, pazienza\u00bb, der. di suff\u0115rens -entis \u00absofferente\u00bb]. La sofferenza \u00e8 quindi una condizione che nasce dal dolore fisico o morale e che mi accompagna nel tempo.\nNei fenomeni psicosomatici la distinzione tra dolore fisico e morale viene a mancare nel senso che intensi stati dolorosi psichici si riflettono negativamente sull'organismo generando condizioni di sofferenza fisica.\nIl dolore fisico e spirituale.\nLa storia del dolore si dirama in due filoni che talora s'intrecciano tra loro: spiegare il dolore come esperienza fisica e spirituale presente negli esseri umani e, secondo alcune concezioni, in tutti gli esseri viventi e cercare il modo di combatterlo. Evidentemente quanto pi\u00f9 si approfondisce la conoscenza del dolore come ha fatto la filosofia, la religione e la medicina, tanto pi\u00f9 si pu\u00f2 combatterlo.\nIl primo aspetto del dolore \u00e8 quello della sua universalit\u00e0 ma questo non vuol dire che tutti soffrano allo stesso modo. Vi sono infatti diversi modi all'interno di diverse culture di provare dolore:\nInfatti c'\u00e8 una parte materiale del dolore che \u00e8 il danno fisico e una che riguarda il modo di viverlo: in una cultura religiosa orientale la sofferenza \u00e8 rapportata alla generica apparenza e ininfluenza del mondo sensibile mentre in quella cristiana il dolore \u00e8 strumento di redenzione. \u00abL'esperienza del dolore sta nella circolarit\u00e0 tra danno e senso\u00bb\nStoria della filosofia e della fisiologia del dolore.\nFilosofia antica.\nLe prime concezioni filosofiche sul dolore compaiono nei presocratici come ad esempio in Democrito (460 a. C.-360 a.C.) che afferma che il dolore pu\u00f2 essere eliminato moralmente con il perseguimento dell'euthym\u00eca, ossia della tranquillit\u00e0, della serenit\u00e0 dell'animo. Vero saggio dunque \u00e8 colui che impronta la sua vita a regole di moderazione, di accorta misura e di equilibrio, rifuggendo i beni inferiori. Per il filosofo atomista il dolore ha una sua precisa origine nel tatto: \nCon Platone (428 a.C.\u2013348 a.C.) il dolore ha non solo un'origine sensibile ma anche morale dall'anima che ha sede nel cuore di colui che viene punito, per non aver seguito la verit\u00e0, con la sofferenza con la quale per\u00f2 pu\u00f2 riscattarsi e riappropriarsi del bene\nAlcmeone di Crotone medico e filosofo greco antico del V secolo a.C., allievo di Pitagora, per primo teorizz\u00f2 che l'origine della sensibilit\u00e0 fosse nel cervello e non nel cuore, come sosterr\u00e0 Aristotele (384 a.C.-322 a.C.) che riuscir\u00e0 a fare affermare definitivamente questa teoria.\nFu Erofilo (335 a.C.-280 a. C.) a dimostrare fisicamente che il cervello faceva parte del sistema nervoso: una scoperta questa che venne dimenticata e riportata alla luce da Galeno (129-201) quattro secoli dopo.\nCon lo stoicismo (III sec. a.C.-III secolo) il dolore viene concepito come strumento mistico in grado di porre l'uomo al di sopra della stessa divinit\u00e0 che non ha nessun merito, nella sua perfezione, nell'ignorare quella sofferenza che gli uomini sono invece in grado di vincere senza lamentarsi.\nPer Agostino d'Ippona (354-430) il dolore ha tre precise caratteristiche: l'universalit\u00e0, il suo legame sia con il corpo che con l'anima, la sua origine nel peccato.\nFilosofia medioevale.\nNell'epoca medioevale Tommaso d'Aquino (1224-1274) sostiene che la stessa sofferenza dell'anima genera il dolore del corpo. Il dolore pu\u00f2 essere alleviato dalla compassione reciproca tra gli uomini che cos\u00ec si spartiscono il peso della sofferenza\nLa concezione aristotelica del dolore dur\u00f2 per tutto il Medioevo corroborata dal pensiero del medico e filosofo Avicenna (980-1037) che classific\u00f2 quindici tipologie del dolore che egli considerava sintomo di malattia e esso stesso malattia.\nFilosofia moderna.\nL'abbandono della concezione metafisica del dolore si ebbe con gli studi cartesiani che identificarono nel cervello la sede del dolore che ivi proviene attraverso i nervi da un'affezione periferica del corpo. Cartesio esclude, in nome del suo rigido dualismo, che il dolore come fatto fisico possa essere associato a fattori psicologici che aiutino a capire l'evento doloroso.\nBaruch Spinoza introdusse la concezione psicofisica del dolore includendo in esso il fenomeno della melanconia definendo come \"tristitia\" sia il dolore fisico che quello psichico:\nNel 1850 con la nascita della fisiologia sperimentale vengono elaborate le prime due teorie del dolore inteso come evento sensoriale riferito ad una precisa fonte sensibile, diversa da tutti gli altri sensi, o come fatto derivato dall'intensit\u00e0 di una qualsiasi percezione sensoriale che, raggiunto un limite massimo, genera dolore.\nArthur Schopenhauer.\nUna complessa metafisica del dolore viene elaborata nel XIX secolo da Arthur Schopenhauer (1788\u20131860).\nLa stessa filosofia per il filosofo tedesco nasce dalla cognizione del dolore:\n\u00abAd eccezione dell'uomo, nessun essere si meraviglia della propria esistenza\u2026 La meraviglia filosofica \u2026 \u00e8 viceversa condizionata da un pi\u00f9 elevato sviluppo dell'intelligenza individuale: tale condizione per\u00f2 non \u00e8 certamente l'unica, ma \u00e8 invece la cognizione della morte, insieme con la vista del dolore e della miseria della vita, che ha senza dubbio dato l'impulso pi\u00f9 forte alla riflessione filosofica e alle spiegazioni metafisiche del mondo. Se la nostra vita fosse senza fine e senza dolore, a nessuno forse verrebbe in mente di domandarsi perch\u00e9 il mondo esista e perch\u00e9 sia fatto proprio cos\u00ec, ma tutto ci\u00f2 sarebbe ovvio.\u00bb\nSe ognuno di noi non fosse che un puro soggetto sensoriale, \"una testa d'angelo alata senza corpo\", non potremmo mai uscire dai fenomeni, ma poich\u00e9 siamo corpo non ci limitiamo a guardarci dal di fuori ma ci \"sentiamo vivere\", sentiamo che il corpo ci appartiene, che \u00e8 l'oggetto con cui l'io tende a identificarsi e che tutto questo genera dolore inteso come un desiderio di vivere che non trova soddisfazione completa.\nAlla ricerca dell'essenza della vita Schopenhauer la scopre nella presenza della \"volont\u00e0 di vivere\", una forza irrazionale e noumenica che spinge l'uomo a potenziare sempre pi\u00f9 la sua esistenza corporea e ad arricchirla senza rendersi conto che in questo modo egli accresce il dolore di vivere.\nLa volont\u00e0 di vivere produce dolore ma non per se stessa, per una sua connotazione maligna: il dolore infatti nasce quando la volont\u00e0 di vivere si oggettiva nei corpi che volendo vivere esprimono una continua tensione, sempre insoddisfatta, verso quella vita che appare loro come sempre mancante di quanto essi vorrebbero. Quanto pi\u00f9 si ha brama di vivere tanto pi\u00f9 si soffre. Quanto pi\u00f9 si accresce la propria vita arricchendola tanto pi\u00f9 si soffre. Non esistono rimedi definitivi per uscire dal dolore poich\u00e9 questo \u00e8 connesso alla nostra stessa materialit\u00e0. L'unica via d'uscita sembra essere quella prospettata dalla filosofia orientale dell'ascesi intesa come volontaria e totale rinuncia alla corporeit\u00e0.\nFilosofia contemporanea.\nNella prima met\u00e0 del XX secolo, dopo la terribile esperienza della Prima guerra mondiale, la filosofia esistenzialistica erede di Kierkegaard, per un verso rivaluta il dolore come mezzo di perfezione morale capace di rendere gli uomini consapevoli della loro uguaglianza nella sofferenza e della necessit\u00e0 della reciproca solidariet\u00e0, per un altro proclama il proprio pessimismo.\nKarl Theodor Jaspers (1883\u20131969) dichiara il fallimento del tentativo della ragione di comprendere il mondo ma proprio per questo il pensiero giunge alla chiarificazione dell'esistenza. Questo passaggio vede l'esistente utilizzare i mezzi che gli sono propri per definire la sua situazione. La decisione \u00e8 il fulcro delle possibilit\u00e0 dell'esistente che tentando le strade della trascendenza cerca di non ridursi a mero esserci. La comunicazione, la storicit\u00e0, la volont\u00e0, la libert\u00e0, le situazioni-limite (situazioni che sono cos\u00ec necessariamente, come il dolore, la morte, sono definite dall'autore come l'esistenza stessa:\nQueste situazioni sono immutabili e definitive. L'impossibilit\u00e0 per l'individuo di comprendere l'origine ed il senso di queste situazioni e di affrontarle sul piano pratico fa capire che in esse sussiste la presenza misteriosa dell'Essere, ossia della trascendenza.\nLudwig Wittgenstein (1889-1951) sostiene che il dolore sconvolge l'uomo come un evento sordo e muto ma egli attraverso il linguaggio pu\u00f2 esprimere il dolore dandogli un senso e raggiungendo cos\u00ec un sollievo alla sofferenza. \nPeter Singer (1946) \u00e8 convinto che la nozione del dolore, inteso come qualsiasi tipo di sofferenza fisica o psicologica, non \u00e8 solo proprio della specie umana. \u00c8 innegabile che ci\u00f2 succede anche a tutti gli animali di specie non umana, molti dei quali sono in grado di provare anche forme di sofferenza che vanno al di l\u00e0 di quella fisica (l'angoscia di una madre separata dai suoi piccoli, la noia dell'essere rinchiusi in una gabbia). \u00c8 proprio questo che ci rende uguali agli animali non-umani e che porta a ritenere la sperimentazione scientifica sugli animali e il consumo di carne atti ingiustificabili, dettati unicamente dalla nostra concezione specista, profondamente radicata nella civilt\u00e0 occidentale odierna.\nIn Italia un'approfondita analisi sul significato del dolore \u00e8 stata condotta da Salvatore Natoli (1942)."}
{"id": "2185733", "revid": "709565", "url": "https://it.wikipedia.org/wiki?curid=2185733", "title": "Viaggiamo con Benjamin", "text": "Viaggiamo con Benjamin (\"La llamada de los gnomos\") \u00e8 una serie televisiva a disegni animati statunitense-canadense-spagnola, ispirata all'opera dell'illustratore olandese Rien Poortvliet \"Gnomi\" (Leven en werken van de Kabouter, 1976). Sull'onda del successo del cartone fu data alle stampe da De Agostini nel 1997 una pubblicazione in 25 volumi illustrati chiamata \"\"Viaggiamo con Benjamin alla scoperta del mondo\", con testi di Saro de la Iglesia e Javier Gomez Rea, disegni di E. Almendros, S. Cutting, F. De La Rosa, J. L. Fernan, A. Grajera, M. Sosa, F. Tortola.\nTrama.\nTratto dai racconti dei libri illustrati di Rien Poortvliet e Wil Huygen, Viaggiamo con Benjamin nasce sull'onda dei racconti degli Gnomi, esattamente come David Gnomo. In questa serie il protagonista \u00e8 il saggio Benjamin, uno gnomo che viaggia in tutto il mondo sulla sua fedele oca, assieme al suo giovane allievo ed amico dalla barba rossa di nome Ruggine, decisamente pi\u00f9 impulsivo di lui e che spesso non sa come comportarsi con gnomi che hanno una cultura assai diversa dalla sua. La missione di Benjamin (Klaus nella versione originale spagnola) consiste nell'aiutare le popolazioni di gnomi sparse in tutti i luoghi del mondo, derimere delicate questioni e risolvere problemi di varia natura.\nSigla italiana.\nLa sigla \"Viaggiamo con Benjamin\"\", musica e arrangiamento di Carmelo Carucci, testo di Alessandra Valeri Manera, \u00e8 interpretata da Cristina D'Avena. L'album omonimo del 1988 con la colonna sonora del cartone, \u00e8 pubblicato da Five Record."}
{"id": "2185738", "revid": "767487", "url": "https://it.wikipedia.org/wiki?curid=2185738", "title": "George Jeffreys", "text": "Laureato al Trinity College di Cambridge, fu fido collaboratore di Giacomo II d'Inghilterra, che lo nomin\u00f2 Lord Cancelliere (in alcune occasioni Jeffreys assunse anche il ruolo di Lord grande intendente).\nDopo la ribellione di Monmouth fu celebre per la sua crudelt\u00e0: condann\u00f2 a morte trecento sostenitori del duca di Monmouth e ne invi\u00f2 cento nei Caraibi.\nFu il primo barone Jeffreys di Wem. La sua fama \u00e8 piuttosto controversa: sebbene avesse un'ampia conoscenza del diritto e fosse molto abile nei processi giudiziari, non era molto \"leale\", anzi cercava di rovinare i suoi personali avversari, come Sir William Williams, che aveva pubblicato un libello su di lui. Il suo \"Animus nocendi\" era piuttosto ambiguo: sembra che soffrisse di una dolorosa malattia al rene che avrebbe influito sulla sua personalit\u00e0 e capacit\u00e0 di giudizio, rendendo il suo temperamento molto severo e difficilmente contenibile.\nVarie leggende ed opinioni, alcune piuttosto discordanti, si aggirano intorno alla sua reputazione: Lo storico J. R. Jones lo definiva \"un alcolista\"; Antonin Scalia, giudice della Corte Suprema degli Stati Uniti d'America, afferm\u00f2 che \"(i formulatori della Costituzione) conoscevano quel giudice (cio\u00e8 Jeffreys), del quale, come altri governanti ufficiali, non ci si poteva sempre fidare riguardo alla salvaguardia dei diritti del popolo\"; G. W. Keeton invece afferm\u00f2 che il Jeffreys storico \"era una persona diversa dal Jeffreys della leggenda\"."}
{"id": "2185739", "revid": "547992", "url": "https://it.wikipedia.org/wiki?curid=2185739", "title": "David Gnomo amico mio", "text": "David Gnomo amico mio (\"David el gnomo\") \u00e8 una serie televisiva a disegni animati spagnola, ispirata all'opera dell'illustratore olandese Rien Poortvliet \"Gnomi\" (\"Leven en werken van de Kabouter\", 1976).\nIn Italia fu trasmesso dal 1986 al 1987 da Italia 1 in prima fascia serale, precedendo immediatamente la serie \"Vola mio mini pony\"; e, sull'onda del successo del cartone fu data alle stampe da Arnoldo Mondadori Editore nel 1987 una pubblicazione in 25 volumi, chiamata \"Il Libro Segreto degli Gnomi\".\nTrama.\nSulla falsariga dell'opera di Poortvliet, che aveva descritto in maniera pseudoscientifica l'esistenza del piccolo popolo degli Gnomi nel 1976, la serie ci mostra la vita e le abitudini di questi esseri, in particolare di uno di essi, di nome David, uno gnomo medico svedese che vive in una minuscola casa nel bosco con la moglie Lisa e i due figlioletti e che ha dedicato tutta la sua esistenza alla cura degli animali della foresta. Ogni qualvolta un animale ha bisogno di aiuto, David, avvertito dalla sua volpe Swift (che gli funge da cavalcatura terrestre) o da un corvo (sua cavalcatura aerea) accorre prontamente a salvarlo: ad esempio libera un daino dai parassiti che gli infestano le vie respiratorie, districa due cervi le cui corna si sono aggrovigliate e degli uccelli rinchiusi in un negozio, aiuta delle lepri a sfuggire ad un'inondazione e dei tassi a salvare i loro figli. Talvolta cura anche umani (come una lattaia che si era slogata una caviglia) e, naturalmente, altri gnomi.\nLa sua fama di medico \u00e8 tale da portarlo ad essere molto influente nel mondo degli Gnomi, al punto che spesso il re lo chiama alla sua corte reale (che si trova in Siberia) per risolvere dei gravi problemi dovuti di solito al rapporto con gli umani o alla gestione del Regno. \nAd avversare gli Gnomi vi sono i temibili troll, degli esseri malvagi che vivono in maniera abietta e, se esposti alla luce del sole, si trasformano in pietra. David \u00e8 pi\u00f9 volte costretto a scontrarsi con loro, ad esempio quando: durante un matrimonio, i troll accendendo un fuoco davanti all'albero nel quale \u00e8 costruita la casa ove si festeggia e costringono tutti i convitati a fuggire attraverso un'uscita segreta; rubano il bisturi d'argento appartenuto ai suoi antenati e conservato in India; catturano David e lo mettono in gabbia per torturarlo (\u00e8 la moglie Lisa a salvarlo travestendosi da strega e cucinando ai troll una zuppa narcotizzata). Tuttavia ci\u00f2 non impedisce a David, in un'altra occasione, di salvare un loro cucciolo, immobilizzato su un sasso in mezzo ad un fiume.\nTalvolta David vive anche avventure che coinvolgono gli umani. Ad esempio esaudisce tre desideri di un taglialegna che ha salvato sua moglie Lisa da un gatto che l'aveva catturata: dapprima questi chiede come ricompensa un lingotto d'oro e l'ottiene, indi finisce nelle sabbie mobili e viene salvato da David, alla fine viene arrestato ingiustamente e lo gnomo lo aiuta ad uscire, chiedendo per\u00f2 in cambio (come pagamento per l'avvocato) il lingotto d'oro datogli in precedenza (che torna al tesoro della Corte Reale degli Gnomi, da dove era stato preso in prestito).\nLa serie si conclude con la morte di David, che, come tutti gli gnomi, divenuto troppo anziano verso i quattrocento anni, si reca alle Montagne dell'Aldil\u00e0, dove spira e si tramuta, con la moglie e un amico, in un ciliegio.\nLa serie \"Viaggiamo con Benjamin\" appare come una sorta di seguito di \"David Gnomo amico mio\".\nSigla italiana.\nLa sigla \"David Gnomo amico mio\", musica e arrangiamento di Carmelo Carucci, testo di Alessandra Valeri Manera, \u00e8 interpretata da Cristina D'Avena. L'album omonimo con la colonna sonora del cartone, \u00e8 pubblicato da Five Record."}
{"id": "2185745", "revid": "154326", "url": "https://it.wikipedia.org/wiki?curid=2185745", "title": "Casato degli Stuart", "text": ""}
{"id": "2185746", "revid": "125654263", "url": "https://it.wikipedia.org/wiki?curid=2185746", "title": "Lloyd's di Londra", "text": "Lloyd's Assicurazioni (conosciuta anche come Lloyd's) \u00e8 una corporazione inglese di assicurazioni nata verso la fine del XVII secolo e situata nel principale distretto finanziario della \"City\".\nInizialmente, armatori e uomini d'affari cominciarono a riunirsi nel caff\u00e8 di Edward Lloyd (la Lloyd's Coffee House) a Londra, vicino al fiume Tamigi, al fine di assicurare le loro navi. Al giorno d'oggi \u00e8 conosciuta come uno dei pi\u00f9 importanti mercati assicurativi del mondo, e ci riferisce alla corporazione come \"The Lloyd's\" (i Lloyd's).\nI Lloyd's non sottoscrivono assicurazioni in proprio nome, che sono invece lasciate ai membri. La corporazione opera in modo efficace come un regolatore del mercato, stabilendo regole in base alle quali i membri possono operare e offrire servizi centralizzati agli altri operatori iscritti. Ci sono due categorie di persone e imprese che operano presso i Lloyd's. I primi sono soci o dei fornitori di capitale, gli \"underwriters\" (letteralmente \"sottoscrittori\"), i secondi sono agenti, \"broker\" e altri professionisti che sostengono i soci, sottoscrivono i rischi, e rappresentano i clienti all'esterno.\nPer la maggior parte della storia dei Lloyd's, ricchi e facoltosi individui (i cosiddetti \"Names\") hanno sostenuto le politiche dei Lloyd's, garantendo gli indennizzi agli assicurati con tutto il loro patrimonio personale (responsabilit\u00e0 illimitata). Dal 1994 i Lloyd's hanno permesso l'ingresso alle imprese nel mercato, con relativa responsabilit\u00e0 limitata. Le perdite registrate nei primi anni 1990 avevano devastato le finanze di molti soci facoltosi (pi\u00f9 di 1.500 su 34.000 sono stati dichiarati falliti) e messo in fuga gli altri.\nInga Beale, la prima donna CEO della compagnia pluricentenaria, nominata nel 2014, ha lasciato l'incarico nel 2019, dopo che il gruppo ha accusato una perdita di 2 miliardi di sterline nel 2017 a causa in gran parte di disastri naturali accaduti nei Caraibi e nell'America del Nord.\nStruttura.\nAl 31 gennaio 2009 la struttura era la seguente:\nLa storia.\nLa \"Lloyd's Coffee House\".\nNel diciassettesimo secolo, l'importanza di Londra come centro di commerci port\u00f2 a una crescente domanda di assicurazioni sulle navi (\"corpi\") e i loro carichi (\"merci\"). La \"coffee house\" di Edward Lloyd era un luogo molto frequentato da marinai, mercanti e imprenditori navali per discutere dei propri affari. Il primo riferimento al caff\u00e8 del signor Lloyd si pu\u00f2 trovare nella \"Gazzetta di Londra\" tra il 21 e il 25 febbraio 1688 in un messaggio pubblicitario che annunciava un compenso per un cavallo rubato (300 anni prima che i Lloyd's pagassero per il famoso cavallo irlandese scomparso nel 1983, \"Shergar\").\nAlla fine del 1691 gli affari della Lloyd's Coffee House andavano a gonfie vele. Edward Lloyd, a quell'epoca quarantatreenne, spost\u00f2 la sede del suo caff\u00e8 al n. 16 di Lombard Street, di fronte alla borsa di Londra (\"Royal Exchange\"), nel cuore dei quartieri mercantili. Il nuovo bar era vicino a un orologiaio di nome Finch. Era probabilmente una grande stanza con il pavimento in legno levigato, un bancone e tavoli con sedie e panche. I mercanti continuarono a discutere di questioni assicurative in questa strada fino al 1774, molto tempo dopo la morte del signor Lloyd avvenuta nel 1713, quando i membri partecipanti al regime assicurativo formarono un comitato e si trasferirono al Royal Exchange su Cornhill come associazione denominata Lloyd's.\nNel 1692, Edward aveva uno \"staff\" formato da tre uomini e due ragazze, il cui lavoro, oltre a distribuire caff\u00e8, t\u00e8 e sorbetti, consisteva nel controllare che i clienti abituali avessero penne, inchiostro e fogli. \nDal 1698, il Caff\u00e8 Lloyd's era diventato la sede di contrattazioni regolari a lume di candela, secondo uno stile tipico del diciassettesimo secolo, caratterizzato da vendite all'asta durante le quali le offerte iniziavano con l'accensione di un piccolo mozzicone di candela, e l'offerta vincente era l'ultima prima che la candela si consumasse del tutto. Le merci vendute variavano da navi e carichi di cognac e brandy a pacchi di caff\u00e8 turco e 53 barilotti di straordinari vini rossi francesi.\nOggi, una lapide blu in un supermercato Sainsbury \u00e8 tutto quello che rimane di quel caff\u00e8 del signor Lloyd.\nLe leggi.\nPrima legge sui Lloyd's.\nIl \"Royal Exchange\" venne distrutto da un incendio nel 1838 e, nonostante la ricostruzione, molti dei suoi documenti andarono distrutti. Nel 1871, il Parlamento approv\u00f2 una legge che dava alla societ\u00e0 un valore legale regolamentato. Una legge del 1911 ne fiss\u00f2 gli obiettivi che comprendevano la promozione dei suoi membri e la raccolta e distribuzione di informazioni a tutti loro. \nI membri della societ\u00e0, che per la maggior parte erano degli operatori di mercato, si resero conto che essa era troppo piccola nei confronti della capitalizzazione dei mercati e dei rischi che andava sottoscrivendo. La risposta fu la realizzazione di un'indagine interna segreta, nota come \"Cromer Report\", che diede il suo responso nel 1968. Questa inchiesta rivel\u00f2 che era necessario aumentare il numero dei soci a soggetti che non fossero operatori di mercato, inserendo anche non britannici e donne e ridurre i requisiti di capitalizzazione onerosa. Il rapporto pose anche la sua attenzione sui danni dovuti a conflitto di interessi.\nSeconda legge sui Lloyd's.\nDurante gli anni settanta, diversi fattori ebbero notevole influenza sulla societ\u00e0. Innanzitutto il sistema fiscale nel Regno Unito, che fece s\u00ec che i Lloyd's fungessero da rifugio fiscale oltre che da mercato assicurativo. Ci\u00f2 provoc\u00f2 un aumento del numero degli investitori passivi, che sbilanciarono il numero dei sottoscrittori effettivamente attivi sul mercato. Inoltre, una serie di scandali finanziari della fine degli anni settanta e inizio anni ottanta, incluso il collasso del gruppo \"Sass\", evidenziarono sia la carenza di regole che di poteri legali da parte del Consiglio dei Lloyd's, il quale non era pi\u00f9 in grado di gestire la societ\u00e0, sia in conseguenza dei suddetti cambiamenti nel sistema fiscale britannico, sia per com'era strutturato al tempo. \nNel 1980 il Consiglio dei Lloyd's commission\u00f2 al signor Henry Fisher la stesura di una relazione che fungesse da base per un nuovo atto della compagnia. Le conclusioni della sua analisi evidenziarono soprattutto un \"deficit democratico\" e la mancanza di una struttura regolativa.\nNel 1982 il Parlamento britannico pass\u00f2 una nuova legge chiamata \"Seconda Legge dei Lloyd's\". L'obiettivo principale era quello di evitare conflitti d'interessi e regolare, di conseguenza, i rapporti tra \"broker\" e \"underwriters\". In particolare, lo scopo primario della legge era quello di separare la propriet\u00e0 dei gruppi di sottoscrittori dalla propriet\u00e0 delle ditte di intermediazione, in modo che intermediazione e sottoscrizione fossero atti compiuti da soggetti diversi, evitando quindi d'ingenerare conflitti d'interesse. La legge sui Lloyd's del 1982 ridefin\u00ec, inoltre, la struttura dell'azienda; stabil\u00ec la creazione di un \"nuovo Consiglio governativo\" per la stesura e la modifica di regole interne e istitu\u00ec un comitato disciplinare e una \"Corte d'appello\" interna. \nSubito dopo la promulgazione della legge del 1982, vennero alla luce parecchie frodi interne e vennero avviate procedure disciplinari contro un grande numero di sottoscrittori individuali che avevano trasferito somme dalle loro aziende ai loro conti personali.\nI membri.\nI membri della Lloyd's sono enti (per esempio uomini d'affari, persone o gruppi di persone) che forniscono capitali ai sindacati dei Lloyd's. Tutti i sindacati dei Lloyd's sottoscrivono gli affari per conto di uno o pi\u00f9 membri.\nGli enti che richiedono di essere membri dei Lloyd's devono essere registrati per la prima volta e lavorare esclusivamente per i Lloyd's come sottoscrittori e non impegnarsi in nessun'altra attivit\u00e0. Devono appartenere ad una UK \"registered private limited company\" oppure ad una \"Scottish Limited Partner\" o ancora a una \"Limited Liability Partnership registered in England or Wales\".\nIndividui, gruppi di persone o gruppi di aziende possono richiedere di essere membri dei Lloyds. Tutti devono sottostare alle regole dei Lloyd's. Un'approvazione separata non \u00e8 attualmente richiesta n\u00e9 dall'Autorit\u00e0 di vigilanza prudenziale, n\u00e9 dall'Autorit\u00e0 di condotta finanziaria.\nI tipi di membri.\nCi sono due tipi di membri: gli \"underwriters\" (letteralmente \"sottoscrittori\") e i \"broker\" (ossia gli \"intermediari\"). \n\"Broker\".\nIl \"broker\" assicurativo \u00e8 un libero professionista, che fa da mediatore - per contratti di copertura di rischi - fra il cliente e le compagnie di assicurazione. Deve saper offrire al cliente un servizio personalizzato di consulenza e di tutela totale in campo assicurativo, articolato nei seguenti momenti:\nIl \"broker\" che lavora presso i Lloyd's non deve in alcun modo essere vincolato alle aziende di assicurazione e riassicurazione, altrimenti verrebbe meno la sua indipendenza nella scelta delle polizze pi\u00f9 adatte ai propri clienti.\n\"Underwriters\".\nUn \"underwriter\" \u00e8 l'individuo o l'organizzazione che si assume la copertura di un rischio (assicurazione) dietro il pagamento di una commissione (\"underwriting fees\"). Gli \"underwriter\" hanno questo nome in quanto usavano \"sottoscrivere\", ossia firmare con il proprio nome sotto la percentuale o quantit\u00e0 di rischio che erano disposti ad accettare.\nIn questo senso il termine \u00e8 usato specialmente per le assicurazioni marittime e la figura dell'\"underwriter\" pu\u00f2 essere ricondotta \"in primis\" ai Lloyd's di Londra, mercato di assicuratori che operano in sindacato accettando rischi proposti loro dai \"broker\".\nGli \"underwriter\" sono gli unici membri che hanno il permesso di accettare rischi assicurativi ai Lloyd's. Questi membri sono organizzati in gruppi, chiamati sindacati (\"syndacates\"), che investono capitali per sottoscrivere contratti di assicurazione e pagarne l'eventuale indennizzo.\nQuando il rischio \u00e8 troppo elevato, esso viene condiviso tra diversi sindacati, ognuno dei quali si prende una percentuale del rischio.\nNel passato, i soldi utilizzati per pagare gli indennizzi venivano solo da sottoscrittori privati, che avevano una responsabilit\u00e0 illimitata, ma tra il 1988 e il 1992, i Lloyd's persero circa 8 milioni di sterline e 1500 investitori privati fallirono. Per questo motivo, nel 1993 i Lloyd's hanno aperto il mercato a compagnie assicurative e offerto una responsabilit\u00e0 limitata a investitori privati.\nEdward Lloyd.\nEdward Lloyd fu il proprietario della \"Coffee House\" che diede il nome ai Lloyd's di Londra, l'assicurazione e l'istituzione finanziaria che ha assunto un'importanza a livello mondiale.\nEgli nacque attorno al 1648 e si pensa provenisse dalla citt\u00e0 di Canterbury; arriv\u00f2 a Londra (secondo la documentazione della parrocchia di \"All Hallows Church\") nel 1680, accompagnato dalla moglie Abigail, circa negli stessi anni della nascita della sua terza figlia, Mary, e della morte del figlio Edward.\nLa \"City\", in quel periodo, veniva rappresentata da due mondi: quello navale e quello finanziario, entrambi confluenti in un'area collocata tra la Torre di Londra e \"Thames Street\". A quel tempo mancava un luogo d'incontro tra mercanti e agenti assicurativi.\nEdward Lloyd prese in gestione il caff\u00e8, la cui locazione originale era in \"Tower of London Street\"; fu qui che i mercanti, desiderosi di assicurare le proprie imbarcazioni, incontravano assicuratori pronti ad assumersi questi rischi. Edward Lloyd non era direttamente coinvolto negli affari assicurativi, ma incoraggiava i mercanti fornendo loro oggetti di cancelleria e informazioni sulle navi. Anche dopo la morte del signor Lloyd, il suo caff\u00e8 rimase un centro per assicurazioni a Londra.\nSin dall'inizio, Edward occup\u00f2 una posizione prominente nella comunit\u00e0 londinese, in particolare nella collettivit\u00e0 religiosa. Nel 1697 venne eletto \"addetto all'accoglienza\": aveva il compito di salutare i membri della congregazione. Pochi anni dopo divenne \"supervisore del vicinato\".\nEdward ebbe ben tre mogli; la prima, Abigail, precedentemente citata, mor\u00ec nel 1698. Lo stesso anno si rispos\u00f2 con Elizabeth Mashbourne, con la quale trascorse 14 anni. Elizabeth mor\u00ec nel 1712 e lo stesso anno Edward si spos\u00f2 nuovamente con Martha Denham.\nLa domenica del 15 febbraio 1713, il signor Lloyd mor\u00ec, circondato, si pensa, dalle sue figlie e da sua moglie Martha. Fu proprio a quest'ultima cui lasci\u00f2, dopo solo un anno di matrimonio, una grande eredit\u00e0. La propriet\u00e0 del caff\u00e8 fu data in eredit\u00e0 al capo cameriere William Newton, che due giorni dopo avrebbe sposato sua figlia Handy.\nA quel tempo era raro che i giornali parlassero della morte di un cittadino, ma sul \"The Flying Post\" venne trovato un omaggio a Mr. Lloyd: \nTuttavia, la storia dei Lloyd's ebbe inizio solo dopo la morte del signor Edward.\nL'edificio.\nLa struttura.\nIl complesso di Lloyd \u00e8 un edificio moderno costruito nel 1986 per i Lloyd's.\nTower Street.\nLa prima sede fu la caffetteria di Edward Lloyd in via Torre, stabilita dal 1688 nella City di Londra.\nNel XVII secolo, l'importanza di Londra come centro commerciale ha portato a una crescente domanda di assicurazioni navali, fu per questo che la caffetteria di Lloyd venne riconosciuta come luogo principale per tutte le assicurazioni marittime.\nNel 1691, la sede si trasfer\u00ec a Lombard Street, pi\u00f9 vicina al cuore della citt\u00e0.\nThe Royal Exchange.\nI Lloyd's si evolsero lentamente in una societ\u00e0 assicurativa pi\u00f9 formale e nel 1774 occup\u00f2 la nuova sede presso il Royal Exchange in Cornhill, la quale venne distrutta a causa di un incendio nel 1838 e ricostruita nel 1844. Nel frattempo la compagnia assicurativa si trasfer\u00ec a South Sea House.\nLeadenhall Street.\nNel 1928 l'organizzazione si trasfer\u00ec in un edificio pi\u00f9 innovativo ampliando il \"business\", ma il mercato si spost\u00f2 in un secondo nuovo edificio in Lime Street nel 1958.\nLime Street.\nL'edificio attuale della Lloyd's \u00e8 stato progettato dall'architetto Richard Rogers e sono stati impiegati otto anni per la sua realizzazione.\nDi seguito sono riportati alcuni dati significativi:\nIl nuovo edificio.\nPer ospitare una costante crescita dell'organizzazione, i Lloyd's si trasferirono nel 1774 dalla loro posizione originale sulla \"Pope's Head Alley\" a Royal Exchange.\nNel 1928 si stabilirono presso, la sua sede attuale a \"Lime Street\", in una struttura costruita e progettata da Sir Edwin Cooper. Dopo un'espansione iniziale dall'altra parte della strada, si \u00e8 rivelata troppo piccola; ancora una volta, i Lloyd's hanno deciso di erigere una nuova sede contattando l'architetto Richard Rogers.\nLa proposta di Rogers per il nuovo edificio dei Lloyd's era altrettanto controverso come il suo co-progettato Centre Pompidou di Parigi, grazie al suo cosiddetto \"design\" in stile \"High Tech\", dove gli elementi funzionali, quali gli ascensori, vengono spostati al di fuori del palazzo per creare pi\u00f9 spazio interiore.\nL'esterno \u00e8 pi\u00f9 raffinato di quello del Centre Pompidou per\u00f2, con acciaio inox lucido e vetro invece di una cacofonia di colori.\nLa campana \"Lutine\".\nLa \"Lutine Bell\" \u00e8 la famosa campana che, posta nella sala delle contrattazioni della Lloyd's, ha annunciato per quasi un secolo le notizie buone o cattive a tutti gli operatori interessati.\nUn solo rintocco annunciava la perdita di una nave, due rintocchi annunciavano l'arrivo in porto di una nave ormai considerata dispersa; ci\u00f2 avveniva quando un assicuratore, non avendo pi\u00f9 notizie di una nave da lui assicurata, nel dubbio di dover pagare, riassicurava tali rischi con un altro membro dei Lloyd's; i rintocchi della campana permettevano a tutti di essere avvisati contemporaneamente dell'evolversi della situazione.\nTale campana apparteneva all'ex fregata francese \"La Lutine\": essa era coperta da assicurazione da parte dei Lloyd's quando, con un carico di lingotti d'oro e d'argento, naufrag\u00f2 nel 1799 sulle coste della Danimarca.\nMantenendo fede agli impegni assunti, i Lloyd's pagarono il relativo indennizzo pari a un milione di sterline dell'epoca, rimanendo padroni del relitto, il cui recupero fu molto difficoltoso.\nSoltanto nel 1859 furono recuperati diversi oggetti, tra cui la campana della nave che, dal quel momento, fu posta nella sede dei Lloyd's, assolvendo fino al 1981, la funzione di \"avviso\". Da allora, con il progresso informatico e delle comunicazioni satellitari, \u00e8 diventata superflua e viene usata solo in particolari cerimonie, come nel 1996, quando il \"Chairman\" suon\u00f2 la campana per annunciare il nuovo piano di risanamento e sviluppo della societ\u00e0.\nIl Palazzo.\nL'edificio dei Lloyd's fu eretto tra il 1978 e il 1986 e consiste in una forma rettangolare e in una maestosa torre di quattordici piani con una struttura in cemento, la cui misura corrisponde a 45 metri di larghezza e 67 metri di lunghezza.\nUn grande tetto di vetro a botte copre sessanta metri di altezza dell'atrio. \nL'edificio \u00e8 molto innovativo, con all'interno dei servizi quali scale, ascensori, condotti di energia elettrica e tubi di acqua esterni, lasciando un ampio spazio libero all'interno. I 12 ascensori di vetro sono stati i primi del loro genere in tutto il Regno Unito.\nTuttavia, quando il disegno di Richard Rogers \u00e8 stato mostrato al pubblico, nel 1978, ha causato una grande polemica in quanto era in forte contrasto con gli antichi edifici circostanti, come in particolare il \"Leadenhall Market\".\nAdam Room.\nLa stanza chiamata \"Adam Room\" \u00e8 localizzata alla galleria 11. Questa stanza fu progettata da Robert Adam nel 1763 come sala da pranzo; oggi la sala \u00e8 adornata da quadri che donano alla stanza un magnifico aspetto. Tuttora la stanza \u00e8 utilizzata per gli incontri del Consiglio dei Lloyd's, per presentazioni e altri eventi.\n\"Old Library\".\nL'antica libreria \u00e8 situata alla base dell'edificio Lloyd, fu costruita nel 1928 con stile tradizionale, ma architettura moderna.\nLe curiosit\u00e0.\nLe maggiori perdite.\nI Lloyd's sono un'istituzione famosa e importante in tutto il mondo anche per il fatto che non hanno mai tardato a pagare i propri assicurati, nonostante i vari casi di perdite. La perdita pi\u00f9 importante subita si \u00e8 verificata nell'aprile 1912, quando il transatlantico \"Titanic\" affond\u00f2. Perdite consistenti si verificarono anche con il terremoto a San Francisco nel 1906, che cost\u00f2 ai Lloyd's pi\u00f9 di cinquanta milioni di dollari (oggi equivalgono a pi\u00f9 di un miliardo di dollari), uragani di forte intensit\u00e0 negli Stati Uniti d'America, come l'uragano Ivan e Charlie nel 2004, l'Uragano Katrina nel 2005 e l'attacco terroristico alle torri gemelle di New York nel 2001. Per i Lloyd's il 2011 non \u00e8 stato un anno molto favorevole, dal momento che le perdite sono state numerose a causa dei vari disastri naturali che hanno colpito il pianeta come le inondazioni in Australia e Thailandia, il terremoto in Nuova Zelanda, i numerosi uragani negli Stati Uniti e infine il terremoto e lo \"tsunami\" in Giappone.\nVisitare i Lloyd's.\nEssendo l'organizzazione assicurativa pi\u00f9 importante del mondo, i Lloyd's di Londra ricevono ogni anno migliaia di richieste di persone che vorrebbero visitarne la sede, ma difficilmente si riesce ad accontentare tutti. L'ingresso \u00e8 a pagamento, su prenotazione, e comprende una spiegazione accurata della storia e delle attivit\u00e0 dell'organizzazione, oltre che la visita dell'edificio vero e proprio, dalla campana agli uffici e alle sale dove si tengono gli avvenimenti importanti. Addetti a gestire le visite guidate sono degli ex \"broker\"; i gruppi possono essere composti da un numero massimo di persone per guida. Per potere entrare ai Lloyd's bisogna disporre di un abbigliamento formale ed elegante, adatto al contesto.\nPersonaggi famosi.\nMolti sono i VIP che pagano ogni anno milioni di dollari per tutelare il proprio corpo o parti di esso da incidenti. Le \"star\", soprattutto d'Oltreoceano, che scelgono questo tipo di polizze, spesso optano per quelle parti del corpo considerate \"strumenti di lavoro\"; tra le persone pi\u00f9 famose ci sono il cantante Bruce Springsteen, che ha assicurato la sua voce per un valore di sei milioni di dollari, Claudia Schiffer che versa pi\u00f9 di ventitremila euro all'anno per assicurare le sue curve, Monica Bellucci con un \"d\u00e9collet\u00e9\" da milioni e c'\u00e8 invece chi sceglie il pacchetto completo come i calciatori Cristiano Ronaldo e David Beckham. "}
{"id": "2185747", "revid": "93556", "url": "https://it.wikipedia.org/wiki?curid=2185747", "title": "Jean-Luc Lagarce", "text": "In Francia risulta essere l'autore contemporaneo messo maggiormente in scena, e tra gli autori teatrali di tutti i tempi \u00e8 il terzo dopo Shakespeare e Moli\u00e8re. . I suoi testi sono stati tradotti e messi in scena in diverse lingue.\nBiografia.\nAutore e produttore, fond\u00f2 il \"Teatro della Roulotte\" nel 1978.\nMor\u00ec precocemente a 38 anni, colpito dall'AIDS, come altri due importanti drammaturghi francesi delle generazioni precedenti: Copi e Bernard-Marie Kolt\u00e8s.\nIn Italia.\nIn Italia l'opera di Lagarce \u00e8 poco conosciuta. Il 22 settembre 1998 all'interno del Festival Intercity Paris al Teatro della Limonaia di Sesto Fiorentino debutta in Prima nazionale \"Le regole del saper vivere nella societ\u00e0 moderna\" per la regia di Barbara Nativi con Simona Arrighi protagonista e per la traduzione di Angela Antonini e Renata Palminiello. Il testo \u00e8 stato poi pubblicato in italia nel 2000 all'interno di Publication Intercity Plays n-4.\nIl 27 gennaio 2009 \u00e8 stata portata in scena al Piccolo Teatro di Milano una sua opera per la prima volta in Italia: \"I Pretendenti\", per la regia di Carmelo Rifici, allievo di Luca Ronconi. Sempre nel 2009 la casa editrice Ubulibri ha pubblicato il volume \"Teatro I\" che comprende le opere \"Ultimi rimorsi prima dell'oblio\", \"Giusto la fine del mondo\", \"I pretendenti\" e \"Noi, gli eroi\"."}
{"id": "2185748", "revid": "767487", "url": "https://it.wikipedia.org/wiki?curid=2185748", "title": "Il segno del leone", "text": "Il segno del leone (\"Le signe du lion\") \u00e8 un film del 1959, scritto e diretto da \u00c9ric Rohmer, al suo esordio nel lungometraggio.\nTrama.\nParigi, inizio dell'estate.\nIl quarantenne di origine austro-americana Pierre Wesselrin, compositore di scarso successo che ha sempre vissuto alla giornata, da vero \"boh\u00e9mien\", approfittando della benevolenza degli amici dell'ambiente artistico e intellettuale di Saint-Germain-des-Pr\u00e9s, riceve la notizia che la ricchissima zia \u00e8 morta, lasciandogli un enorme patrimonio da dividere solo con il cugino Christian.\nIn attesa di mettere le mani sull'eredit\u00e0, non deve preoccuparsi del fatto che la casa in cui alloggia sia stata messa in vendita e pu\u00f2 festeggiare in compagnia l'insperata fortuna, a spese del pi\u00f9 generoso dei suoi amici, il giornalista di \"Paris Match\" Jean-Fran\u00e7ois, sempre indulgente nei suoi confronti e ora rassicurato per aver sempre riposto la propria fiducia in lui.\nMa, dopo aver trascorso le successive settimane all'estero per lavoro, Jean-Fran\u00e7ois rientra in citt\u00e0 alla vigilia dei festeggiamenti per il 14 luglio giusto per scoprire che Pierre non ha ricevuto la prevista eredit\u00e0, in quanto la zia l'ha diseredato a favore del cugino, ed \u00e8 irreperibile. Non ha per\u00f2 nemmeno il tempo di provare a rintracciare l'amico in disgrazia perch\u00e9 il giornale lo invia immediatamente a realizzare un altro reportage.\nPierre, senza casa, si sposta da un hotel all'altro, tentando di andarsene sempre senza pagare, ma \u00e8 costretto ad abbandonare via via i suoi pochi averi. Vendendo qualche libro riesce ad avere gli spiccioli appena sufficienti per comprare qualcosa da mangiare i primi giorni, ma presto rimane completamente senza soldi e non pu\u00f2 contare sull'abituale aiuto dei conoscenti, perch\u00e9 hanno abbandonato tutti la citt\u00e0 nel periodo pi\u00f9 afoso, per rifugiarsi al fresco in campagna. Anche in un simile stato di necessit\u00e0, non \u00e8 capace di prendersi cura di se stesso senza approfittare degli altri. Si riduce per fame a rubare un pacchetto di biscotti in un mercato, ma \u00e8 subito scoperto e malmenato dal venditore, ed \u00e8 troppo inesperto per delinquere sul serio.\nSolo, sporco, con una scarpa rotta, si aggira senza meta per una citt\u00e0 sempre pi\u00f9 deserta e che gli appare indifferente, se non ostile, alla sua sorte, fino a ridursi, nel giro di poche settimane, in uno stato di completa degradazione. Come sempre, anche in quelle condizioni, finisce per sfruttare un aiuto esterno, in questo caso un esperto \"clochard\", che gli insegna come sopravvivere conducendo quella vita.\n\u00c8 il 22 agosto quando Jean-Fran\u00e7ois ritorna infine a Parigi e viene informato che Pierre \u00e8 finito a vivere per strada. Il giornalista ripercorre i suoi passi da un hotel all'altro, senza riuscire a trovare l'amico, ma imbattendosi invece in una lettera del notaio che informa Pierre che il cugino Christian \u00e8 morto in un incidente e quindi, questa volta, ha davvero ereditato.\nLa storia del \"clochard\" ignaro di essere miliardario finisce sul giornale, ma il diretto interessato continua a non essere a conoscenza dell'incredibile colpo di fortuna che lo riguarda. Una sera Pierre segue con riluttanza l'amico \"clochard\" deciso a racimolare qualche soldo cantando davanti ai locali di Saint-Germain-des-Pr\u00e9s. Teme che qualcuno possa riconoscerlo ma, quando si fa prestare il violino da un artista di strada e accenna una sua sonata, in ricordo del suo recente passato, la musica attira l'attenzione proprio di Jean-Fran\u00e7ois, casualmente seduto poco distante, che lo raggiunge e gli d\u00e0 l'eccezionale notizia che gli cambia nuovamente la vita.\nCritica.\nProduzione.\nIl film \u00e8 girato nel 1959, fra \"I quattrocento colpi\" di Truffaut e \"Fino all'ultimo respiro\", di Godard. \u00c8 prodotto da Claude Chabrol. Rohmer e Jean-Luc Godard si erano ripromessi di scambiare sul set gli attori protagonisti, ma la mancata concomitanza delle riprese fece accantonare il progetto.\nUscir\u00e0 nelle sale solo tre anni dopo, in una versione ridotta.\nRiprese.\nIl regista esordisce con un cinema modesto, parallelo, amatoriale, esito delle sue scelte consapevoli. Realizzato in sette settimane, \u00e8 costato 35 milioni di franchi, molto di pi\u00f9 di quanto Rohmer impiegher\u00e0 per realizzare i film successivi. \n\u00c8 girato in interni ed esterni naturali e con la partecipazione amichevole di alcuni componenti del gruppo dei \"Cahiers du cin\u00e9ma\": Jean Luc Godard, St\u00e9phane Audran e Macha M\u00e9ril. Godard in particolare caratterizza un melomane che all'inizio del film, durante la festa per l'eredit\u00e0 ottenuta, seguita a posizionare la puntina del giradischi per riascoltare in continuazione il medesimo brano musicale. Indossa occhiali scuri malgrado la scena sia ambientata di notte.\nMusica.\nA differenza dei successivi film nei quali la musica sar\u00e0 rigorosamente limitata a quella di scena, in questo film svolge un ruolo essenziale e scandisce il camminare estenuante del protagonista per le vie di Parigi: ci\u00f2 che interessa al regista \u00e8 l'associazione musica-movimento. Il brano strumentale \"Musique pour un...\", scritto da Louis Saguer e interpretato al violino da G\u00e9rard Jarry, \u00e8 una presenza continua che accompagna lo stato d'animo di Wesselrin.\nTitolo.\nIl titolo si riferisce al segno zodiacale del leone. \nIl protagonista, che si \u00e8 sempre affidato completamente alla fortuna, vi appartiene e lo definisce \u00abil segno pi\u00f9 nobile, il segno dei vincitori\u00bb. La sua vicenda di progressiva degradazione si svolge beffardamente proprio durante il periodo associato a questo segno, tra fine luglio e fine agosto, ma il lieto fine sembra dare ragione al suo atteggiamento fatalista.\nIl vagabondaggio di Wesselrin nella stessa \"Rive gauche\" dove viveva prima di cadere in miseria \u00e8 uno sguardo privilegiato su una citt\u00e0 declinata nelle sue vie, piazze, boulevard e lungosenna, una splendida cartolina in bianco e nero dagli anni Cinquanta."}
{"id": "2185755", "revid": "24398", "url": "https://it.wikipedia.org/wiki?curid=2185755", "title": "Pomjan", "text": ""}
{"id": "2185757", "revid": "767487", "url": "https://it.wikipedia.org/wiki?curid=2185757", "title": "Macropodinae", "text": "I Macropodini (Macropodinae ) sono una sottofamiglia dei Macropodidi. Comprendono quasi tutte le specie conosciute di canguri, wallaby e canguri arboricoli."}
{"id": "2185758", "revid": "24398", "url": "https://it.wikipedia.org/wiki?curid=2185758", "title": "Pomian", "text": ""}
{"id": "2185759", "revid": "287204", "url": "https://it.wikipedia.org/wiki?curid=2185759", "title": "John Moore (regista)", "text": "Biografia.\nNato e cresciuto a Dundalk, un piccolo paese a 60 miglia da Dublino, fin da bambino inizia ad interessarsi di fotografia, gi\u00e0 da adolescente inizia ad avere i primi approcci con il mondo del cinema, lavorando come operatore. Dopo aver studiato cinematografia dirige alcuni cortometraggi e lavora come operatore cinematografico per Neil Jordan nel film \"Un amore, forse due\".\nInizia una prolifica attivit\u00e0 di regista pubblicitario, in cui si avvale dell'uso degli effetti speciali, tra gli spot pubblicitari da lui diretti vi \u00e8 quello per la Sega Dreamcast che ha vinto un MTV Video Music Awards nel 1999. La 20th Century Fox si accorge di lui e lo mette sotto contratto, il suo primo lungometraggio \u00e8 \"Behind Enemy Lines - Dietro le linee nemiche\", con Owen Wilson e Gene Hackman.\nNel 2004 dirige \"Il volo della fenice\", rifacimento dell'omonimo film del 1965 di Robert Aldrich. Il film si dimostra un flop al botteghino totalizzando poco pi\u00f9 di 21 milioni di dollari, poco considerato il budget iniziale. Nel 2006 scrive una sceneggiatura per \"X-Men - Conflitto finale\", che non viene per\u00f2 accettata, ci\u00f2 nonostante rimane in corsa per la regia della pellicola, che infine viene affidata a Brett Ratner.\nNel 2006, dopo che il progetto di \"X-Men - Conflitto finale\" sfuma, si cimenta con un altro remake, \"Omen - Il presagio\", rifacimento del classico dell'horror datato 1976, \"Il presagio\", diretto da Richard Donner. Questo film, rispetto ai suoi precedenti lavori, pu\u00f2 considerarsi un successo, con 120 milioni di incassi su un budget iniziale di 25 milioni. Con protagonista Mark Wahlberg, nel 2008 dirige \"Max Payne\", adattamento cinematografico dell'omonimo videogioco. Era stato preso in considerazione per la regia di \"Venerd\u00ec 13\", poi affidata invece a Marcus Nispel.\nHa un figlio di nome Joseph, avuto dalla moglie Fiona Connen, truccatrice conosciuta sul set di \"Omen - Il presagio\" ."}
{"id": "2185760", "revid": "729019", "url": "https://it.wikipedia.org/wiki?curid=2185760", "title": "Sindrome da iper-IgM", "text": "Per sindrome da iper-IgM, si intende una forma specifica di immunodeficienza, composta da due forme specifiche.\nEpidemiologia.\nDi carattere raro, costituisce l'1% delle forme primitive, si manifesta nei primi anni di vita.\nSintomatologia.\nLe prime manifestazioni compaiono nei primi anni di vita, esse comprendono infezioni come otite, broncopolmonite, distrofia, stomatite aftosa, anemia e neutropenia\nDiagnosi.\nIndagini da laboratorio riscontrano elevati livelli sierici di IgM e IgD.\nEziologia.\nLa causa \u00e8 genetica, il gene \u00e8 stato individuato ed \u00e8 localizzato sul cromosoma X mappato in q26,3-27,1.\nTerapia.\nFornisce ottimi risultati la somministrazione di immunoglobuline endovena. Da tenere in considerazione il trapianto di midollo osseo.\nPrognosi.\nGeneralmente buona se assenti complicanze come la neutropenia. Nel caso di complicanze, o di particolari forme, si arriva ad un'aspettativa di vita inferiore ai 30 anni , in tali casi il trapianto del midollo osseo, soprattutto in giovane et\u00e0 si dimostra risolutivo."}
{"id": "2185761", "revid": "599013", "url": "https://it.wikipedia.org/wiki?curid=2185761", "title": "\u0160marje", "text": ""}
{"id": "2185763", "revid": "24398", "url": "https://it.wikipedia.org/wiki?curid=2185763", "title": "Smarje", "text": ""}
{"id": "2185773", "revid": "729019", "url": "https://it.wikipedia.org/wiki?curid=2185773", "title": "Hawker Nimrod", "text": "L'Hawker Nimrod \u00e8 un aereo da caccia imbarcato, monomotore, monoposto e biplano, sviluppato dall'azienda aeronautica britannica Hawker Aircraft nei primi anni trenta.\nNella Bibbia, Nimrod \u00e8 un re babilonese noto per le proprie doti di cacciatore.\nLo stesso nome verr\u00e0 utilizzato, negli anni settanta per indicare un quadrigetto, l'Hawker Siddeley Nimrod, destinato al pattugliamento marittimo.\nStoria del progetto.\nIl progetto dell'Hawker Nimrod prende vita, alla fine degli anni venti, dal prototipo Hawker Hopooe, dal quale verr\u00e0 sviluppato il caccia Fury. Lo sviluppo dei due velivoli proceder\u00e0, pressoch\u00e9 parallelamente, intorno alla cellula del motore Rolls Royce Kestrel e, in sostanza, il Nimrod \u00e8 da considerarsi una versione imbarcata del Fury.\nSydney Camm, capo progettista della Hawker Aircraft Ltd., incoraggiato dai buoni risultati ottenuti dall'Hopooe, prese in considerazione la possibilit\u00e0 di ricavare da tale progetto un caccia navale che potesse rispondere alla specifica 16/30 dell'Air Ministry.\nVennero cos\u00ec realizzati due prototipi, interamente finanziati dal costruttore, che vennero battezzati ufficiosamente Norn (dal nome di un'antica divinit\u00e0 germanica). I prototipi vennero acquistati direttamente dall'Air Ministry per le prove di valutazione ed il nome venne definitivamente mutato in Nimrod.\nIl primo esemplare (S1577) venne imbarcato nel 1931 sulla portaerei HMS \"Eagle\" (sigla di identificazione \"94\"), con la quale prese parte alla \"British Empire Trade Exhibition\" di Buenos Aires.\nIl secondo esemplare (S1578) venne munito di galleggianti in luogo del carrello e testato in configurazione idrovolante.\nIn seguito al buon esito delle prove di valutazione, venne emanato un primo ordine per 34 esemplari ed il Nimrod entr\u00f2 in servizio a partire dal giugno del 1932, andando a comporre le file del 408\u00b0 Flight imbarcato sulla HMS \"Glorious\".\nTecnica.\nStruttura.\nBiplano con struttura interamente metallica, il Nimrod nell'aspetto esterno era decisamente simile al Fury: manteneva inalterato l'alloggiamento aerodinamico del motore e le ali erano dritte ed arrotondate alle estremit\u00e0; quella superiore era in posizione pi\u00f9 avanzata rispetto a quella inferiore.\nNel dettaglio, tuttavia, i due velivoli differivano in diversi particolari: nel Nimrod infatti il rivestimento metallico della parte anteriore si estendeva fin oltre l'abitacolo; gli ammortizzatori erano del tipo a corsa lunga e ad elevato assorbimento (per resistere meglio alle sollecitazioni derivanti dalle operazioni di appontaggio).\nUlteriori differenze, non percepibili ad occhio nudo trattandosi di modifiche interne, riguardavano il posizionamento di cassoncini di galleggiamento nell'ala superiore e nel tronco posteriore della fusoliera, l'impiego di acciaio inossidabile per irrobustire gli attacchi dell'ala ed il castello del motore e lo spostamento verso l'anteriore (7,6\u00a0cm) del posto di pilotaggio, al fine di rendere migliore il campo visivo del pilota oltre il bordo d'attacco dell'ala inferiore.\nNel ventre della fusoliera, poco prima dell'abitacolo del pilota, sporgeva la caratteristica presa d'aria per il radiatore del motore Kestrel.\nIl carrello fisso aveva le due ruote anteriori collegate fra loro da una barra trasversale; era predisposto per l'installazione dei galleggianti in luogo delle ruote (per un possibile utilizzo come idrovolante).\nMotore.\nDurante tutto lo sviluppo del Nimrod \u00e8 sempre stato utilizzato il motore Rolls Royce Kestrel, un V-12 raffreddato a liquido e dotato di compressore. Le versioni impiegate andarono, col passare del tempo, dalla IIS alla V.\nArmamento.\nTutte le versioni del Nimrod vennero equipaggiate con 2 mitragliatrici Vickers da 7,7\u00a0mm posizionate davanti all'abitacolo, che sparavano attraverso il disco dell'elica, mediante un dispositivo di sincronizzazione dello sparo.\nNelle ali, disposte su apposite rastrelliere, potevano essere ospitate fino a 4 bombe da 9\u00a0kg l'una.\nImpiego operativo.\nAll'epoca dell'entrata in servizio (nel 1932), i Nimrod andarono a sostituire i Fairey Flycatcher della Fleet Air Arm (ormai obsoleti).\nNel complesso equipaggiarono 8 reparti imbarcati (Naval Air Squadron), prestando servizio (oltre che sulla \"Glorious\") anche sulle portaerei HMS \"Furious\" e HMS \"Courageous\".\nAll'inizio della guerra i Nimrod vennero ritirati dal servizio e sostituiti dai Gloster Sea Gladiator oppure dai Blackburn Skua.\nUtilizzatori.\nDati tratti da \"L'Aviazione\""}
{"id": "2185774", "revid": "1305887", "url": "https://it.wikipedia.org/wiki?curid=2185774", "title": "Mysha", "text": " \u00e8 un anime giapponese prodotto da Nippon Animation. Il personaggio \u00e8 ispirato alla mascotte dei Giochi della XXII Olimpiade tenutisi a Mosca nel 1980.\nTrama.\nL'orsetto Mysha e i suoi genitori, che hanno sempre vissuto in una grande citt\u00e0, si trasferiscono in un piccolo villaggio. Il piccolo Mysha tenter\u00e0 quindi, con molta difficolt\u00e0, di adattarsi allo stile di vita della cittadina e di farsi nuove amicizie."}
{"id": "2185776", "revid": "2108263", "url": "https://it.wikipedia.org/wiki?curid=2185776", "title": "Enrico Stuart", "text": "Biografia.\nErede potenziale.\nDopo la sconfitta di suo padre alla fine della Guerra civile inglese, il giovane principe di soli sei anni - a differenza dei suoi fratelli maggiori, fuggiti in Francia con la madre - fu catturato e condotto a Londra. Fu alloggiato negli appartamenti reali della Torre Bianca - nella Torre di Londra - sotto la \"protezione\" dell'esercito repubblicano. Durante i dibattiti intercorsi tra il capo dell'esercito, Oliver Cromwell, e Henry Ireton riguardo a quale regime avrebbe sostituito il ruolo appena decaduto di Carlo I, fu per breve tempo suggerito che il principe prendesse posto sul trono, a capo di un governo limitato, sotto forma di monarchia costituzionale. Il motivo per cui fu presa in considerazione questa possibilit\u00e0, era che Enrico era molto giovane e, a differenza dei fratelli, facilmente suggestionabile ad abbandonare le posizioni cattoliche e assolutistiche dei suoi genitori. Tuttavia, questa opzione fu rapidamente scartata, dal momento che il \"Rump Parliament\" insistette per istituire il Commonwealth repubblicano. In seguito Enrico fu trasferito in ambienti pi\u00f9 confortevoli e godette di una relativa libert\u00e0 sotto la tutela dei suoi guardiani parlamentari.\nParigi.\nNel 1652 Cromwell autorizz\u00f2 il suo rilascio e il principe pot\u00e9 raggiungere la madre e i fratelli alla corte di Parigi. Tuttavia, a seguito dell'influenza di Cromwell, era diventato un convinto protestante e ci\u00f2 caus\u00f2 amari litigi con la madre - estremamente cattolica - sulle questioni religiose. L'avversione di entrambi giunse a livelli tali che Enrichetta Maria lo cacci\u00f2 da Parigi e il principe si rec\u00f2 a combattere insieme agli eserciti spagnoli a Dunkerque.\nSi distinse molto in battaglia e gradualmente si guadagn\u00f2 la fama di valoroso soldato protestante in Europa. Fu durante il corso di questa campagna che conobbe il rinnegato comandante francese Luigi II di Borbone-Cond\u00e9, che era a capo delle forze spagnole. Il loro comune disgusto per la Chiesa cattolica cre\u00f2 un forte legame tra di loro e, poco prima della morte, fu suggerito che Enrico sposasse la nipote di Cond\u00e9.\nRestaurazione.\nDopo la pace tra Francia e Spagna, Enrico risiedette nei possedimenti di Cond\u00e9 sino alla morte di Cromwell e al graduale collasso del Commonwealth, che causarono la restaurazione degli Stuart sul trono d'Inghilterra e il ricongiungimento del principe col fratello, Carlo II d'Inghilterra. Torn\u00f2 insieme al fratello nel suo trionfale rientro a Londra nel maggio 1660 e si trasfer\u00ec a Whitehall. Fu nominato duca di Gloucester e conte di Cambridge da Carlo II, ma poco tempo dopo mor\u00ec a causa di un'epidemia di vaiolo."}
{"id": "2185777", "revid": "339329", "url": "https://it.wikipedia.org/wiki?curid=2185777", "title": "Martinetes", "text": ""}
{"id": "2185778", "revid": "85709", "url": "https://it.wikipedia.org/wiki?curid=2185778", "title": "Curva conica", "text": ""}
{"id": "2185779", "revid": "120642264", "url": "https://it.wikipedia.org/wiki?curid=2185779", "title": "La maga Chappy", "text": " \u00e8 un anime giapponese prodotta da Toei Animation in 39 episodi nel 1972 e trasmesso per la prima volta dal network giapponese TV Asahi a partire dal 3 marzo 1972. In Italia la serie \u00e8 stata trasmessa su Italia 1 e su alcune reti locali con il titolo Chappy.\nTrama.\nLa piccola Chappy, una ragazza d'alto rango della nobilt\u00e0, lascia il magico mondo di Magilandia (stanca della tradizione del suo paese) e si trasferisce sulla Terra, ammaliata dalle usanze del popolo umano.\nPresto tutta la sua famiglia decide d'unirsi a lei in una casa sulla Terra. Assieme ai genitori, al fratello Juno e a Dancan, un procione parlante, Chappy comincer\u00e0 quindi a vivere nel nostro mondo come un normalissimo essere umano, anche se le rimane comunque sempre il potere di Magilandia, al quale ricorrer\u00e0 per\u00f2 solamente in caso di vera emergenza e necessit\u00e0.\nMa ben presto s'accorger\u00e0 che, con inquinamento, incidenti, disgrazie ed inondazioni, il pianeta degli umani non \u00e8 poi un cos\u00ec bel posto dove vivere come pensava all'inizio. Alla fine, dopo tante avventure, Chappy e la sua famiglia faranno ritorno a Magilandia."}
{"id": "2185780", "revid": "1305772", "url": "https://it.wikipedia.org/wiki?curid=2185780", "title": "Leaving Las Vegas (singolo)", "text": "Leaving Las Vegas \u00e8 un brano di Sheryl Crow, contenuto nell'album d'esordio Tuesday Night Music Club del 1993.\nIl brano.\nSi tratta del primo singolo pubblicato negli USA dopo la sfortunata parentesi del lancio europeo di \"Run Baby Run\", avvenuto nel 1993. \"Leaving Las Vegas\" trae ispirazione - come nel caso del film \"Via da Las Vegas\" di Mike Figgis - dall'omonimo libro scritto nel 1990 da John O'Brien, amico d'infanzia del musicista David Baerwald (uno degli autori del brano assieme a Sheryl Crow e agli altri componenti del gruppo Tuesday Night Music Club).\nVideo.\nIl video musicale del brano, diretto da David Hogan, \u00e8 il primo della Crow e mostra all'inizio la musicista mentre suona una chitarra Fender Telecaster nell'oscurit\u00e0. Appaiono anche famose immagini di Las Vegas come ballerine e sosia di Elvis Presley che camminano lungo l'autostrada nel deserto e Peter Berg che guida una cabriolet con la stessa Sheryl accanto che suona."}
{"id": "2185789", "revid": "121394848", "url": "https://it.wikipedia.org/wiki?curid=2185789", "title": "Denny (serie animata)", "text": "Denny (\"Dennis the Menace\") \u00e8 una serie televisiva a cartoni animati prodotta da DIC Entertainment e basata sulla striscia a fumetti \"Dennis the Menace\" di Hank Ketcham.\nProduzione e distribuzione.\nLa serie \u00e8 composta da episodi di trenta minuti ed \u00e8 stata originariamente diffusa in syndication negli Stati Uniti distribuita dal Exchange Program; la seconda stagione \u00e8 stata trasmessa sulla CBS e ogni episodio era costituito da tre spezzoni da sei o sette minuti. Successivamente, nel 1993, ne \u00e8 stata realizzata una nuova serie, All-New Dennis the Menace.\nIn Italia, la serie \u00e8 stata trasmessa su Italia 1 e successivamente su altre reti. La sigla, intitolata \"Denny\", \u00e8 cantata da Cristina D'Avena. Nel 1988 questo personaggio, con i genitori e la famiglia, \u00e8 stato anche il protagonista dello spot televisivo per i supermercati Brianzoli (SB). Dal 2013 va in onda su Planet Kids col titolo \"Dennis, la minaccia\"."}
{"id": "2185790", "revid": "34971", "url": "https://it.wikipedia.org/wiki?curid=2185790", "title": "The Latin Library", "text": "The Latin Library \u00e8 un sito web che raccoglie testi di pubblico dominio in lingua latina.\nCaratteristiche.\nI testi provengono da varie fonti: in parte scanditi e formattati da testi a stampa liberi da copyright, in parte scaricati da siti in rete (molti dei quali oggi non pi\u00f9 visibili), in parte (specie i pi\u00f9 recenti) inviati da contributori volontari di tutto il mondo.\nI testi non sono da considerare sostitutivi di edizioni critiche e quindi non possono essere sufficienti per la ricerca accademica. Sono presentati nell'originale in lingua latina, senza alcuna traduzione. Data l'eterogeneit\u00e0 delle fonti in qualche caso utilizzano la grafia filologica (nella assimilazione U/V, per esempio) in altri invece seguono la grafia corrente.\nStoria.\nIl mantenimento del sito era a opera del suo fondatore William L. Carey, di Fairfax, in Virginia. Il sito fa parte del pi\u00f9 ampio Ad Fontes Academy."}
{"id": "2185792", "revid": "709565", "url": "https://it.wikipedia.org/wiki?curid=2185792", "title": "Bravo Moli\u00e8re", "text": "Bravo Moli\u00e8re (\"Molierissimo\") \u00e8 una serie televisiva a cartoni animati prodotta da IDDH nel 1987. \u00c8 stata trasmessa su Italia 1 nel 1991 e su un circuito di reti regionali facente capo a Junior Tv nel 1994. La sigla italiana \u00e8 scritta da Alessandra Valeri Manera e Massimiliano Pani e cantata da Cristina D'Avena e pubblicata nel 1991 su \"Fivelandia 9 \u2013 Le pi\u00f9 belle sigle originali dei tuoi amici in TV\"."}
{"id": "2185794", "revid": "729019", "url": "https://it.wikipedia.org/wiki?curid=2185794", "title": "Battaglia di Turnhout (1789)", "text": "La battaglia di Turnhout (1789) ebbe luogo il 27 ottobre 1789 e segn\u00f2 l'inattesa vittoria di una colonna di patrioti al comando del Van der Mersch, che sconfisse due battaglioni imperiali al comando del maggiore generale Schr\u00f6der. Pur priva di rilevanti conseguenze militari, essa mise in moto gli eventi che portarono alle successive insurrezioni di Gand e di Bruxelles, che determinarono il temporaneo successo della rivoluzione del Brabante e l'effimera indipendenza dei Paesi Bassi austriaci.\nContesto.\nLa crisi politica dei Paesi Bassi austriaci.\nA partire dal 1786, i Paesi Bassi austriaci vennero agitati dal tentativo dell'imperatore Giuseppe II di introdurre in quelle provincie le medesime, radicali, riforme gi\u00e0 introdotte negli altri stati del patrimonio ereditario della Casa d'Austria (ad esempio il Ducato di Milano). La forte resistenza delle locali \"\u00e9lite\" nobiliari ed ecclesiastiche, passata per episodi salienti quali rivolta di Bruxelles del 14 maggio 1787, indusse, infine, l'imperatore a sciogliere gli Stati Provinciali del Brabante e dell'Hainaut, il 18 giugno 1789 (con una sfortunata scelta di tempi, dal momento che tale evento precedette di meno di un mese la presa della Bastiglia).\nIl Comitato di Breda organizza l'insurrezione.\nIl governo imperiale, tuttavia, non disponeva dei mezzi necessari a reprimere l'opposizione politica, in quanto che, da circa un anno, tutte le energie militari erano assorbite dalla guerra austro-russo-turca.\nCosicch\u00e9 non pot\u00e9 reagire, allorch\u00e9 le confinanti Province Unite presero ad accogliere con evidente sollecitudine i molti oppositori fuggiti dai Paesi Bassi austriaci: nella citt\u00e0 di Breda venne loro permesso di costituire una sorta di governo in esilio e, persino, di organizzare delle bande militari. All'appoggio delle Province Unite si aggiunse quello del Principato di Liegi, non appena la locale rivoluzione del 18 agosto 1789, ebbe rovesciato il principe vescovo e proclamato un'effimera repubblica.\nIl piano di invasione dei Paesi Bassi austriaci.\nSul fine dell'estate del 1789, cominciarono i primi sconfinamenti. Ma fu solo il 24 ottobre 1789, che due grosse bande di insorti, che dovevano operare \"simultaneamente\":\nVal forse la pena di sottolineare come entrambi i comandanti provenissero dall'esercito imperiale: Van der Mersch ne era colonnello a riposo, e si conged\u00f2 formalmente solo alla vigilia dell'invasione; maggiore De Vaux, addirittura, era figlio illegittimo del Principe Carlo di Lorena, zio dell'Imperatore regnante e a lungo governatore dei Paesi Bassi austriaci.\nL'invasione del Brabante.\nIl Manifesto del Popolo del Brabante.\nL'avventura della prima ebbe inizio il 24 ottobre 1789, con la proclamazione di un \"manifesto del popolo del Brabante\" che richiamava le lamentele dei Belgi verso Giuseppe II e lo dichiarava decaduto dalle sue pretese su quel Ducato. Il proclama era firmato dal van der Noot, che si qualificava come 'agente del popolo del Brabante'. Esso venne letto di fronte ad una colonna di volontari, pomposamente battezza 'esercito patriottico' (\"arm\u00e9e patriotique\"), guidata dal Van der Mersch, che si qualificava come 'generale dei patrioti' (\"g\u00e9n\u00e9ral des patriotes\", anzich\u00e9 con il grado di colonnello, con il quale si era congedato dall'esercito imperiale). Quanti fossero \u00e8 incerto: chi dice 1'500, chi dice 5\u00a0000: molti si dispersero lungo la marcia, mentre altri ne vennero raccolti nella citt\u00e0 di Turnhout.\nLa marcia verso sud.\nDopodich\u00e9, la colonna si mise in marcia verso il confine. Il 25 sera o 26 mattina, dopo circa 30\u00a0km attraverso di marcia, attraverso Hoogstraten (ove un distaccamento austriaco di osservazione, si ritir\u00f2 senza offrire resistenza), aveva raggiunto il borgo di Turnhout, che trovarono indifeso ed occuparono. Dei forse 5\u00a0000 partiti, ne arrivarono solo 2\u00a0800-3\u00a0000: gli altri si erano dispersi lungo la marcia. Mancava, del tutto, l'artiglieria.\nL'indomani si mise in marcia verso Gheel eppoi Diest, circa 44\u00a0km pi\u00f9 a sud. Probabilmente stava seguendo una linea retta, che gli avrebbe consentito di attraversare tutto il Brabante, per poi porsi in salvo sul territorio del Principato di Liegi, allora nel pieno della propria rivoluzione ed i cui governanti erano particolarmente simpatetici con la causa del 'Comitato di Breda'.\nL'intervento di una prima colonna imperiale.\nNon aveva fatto pi\u00f9 di una lega di strada, quando venne raggiunto dalla notizia della partenza di una grossa colonna imperiale, agli ordini del maggiore generale Schr\u00f6der (Berlino 1735 \u2013 Pellendorf (Bassa Austria 18 febbraio 1807). Arrest\u00f2 la marcia e spese l'intera notte a fortificarsi dentro Turnhout, fidando sulla protezione offerta da muri ed edifici: vennero scavate trincee attraverso le strade, barricati gli edifici, parzialmente serrati gli ingressi dell'abitato e gli accessi alla piazza principale, fra la chiesa grande ed il municipio.\nLo Schr\u00f6der comandava i battaglioni de Bender e de Clerfayt, due compagnie di granatieri e due squadroni di dragoni: si trattava di una colonna mobile che Sir d'Alton aveva esplicitamente comandato a \"fare tutto il possibile\" per intercettare ed attaccare la colonna di ribelli in arrivo dalla 'baronia di Breda', evidentemente attesa. Opportunamente, essa era stata stanziata fra Lierre e l'attigua Malines, in posizione adatta a coprire l'intero spettro delle linee di penetrazione dei ribelli: Anversa a sinistra, Bruxelles al centro e la strada per Liegi a destra. Dovettero essere predisposte anche dei distaccamenti di osservazione (come quello che aveva osservato la colonna Van der Mersch ad Hoogstraten), tanto \u00e8 vero che gi\u00e0 la sera del 26, ossia assai tempestivamente, lo Schr\u00f6der venne informato dell'ingresso del Van der Mersch a Turnhout. Part\u00ec, dunque, il 26 sera.\nLa battaglia.\nScambi di fucileria.\nVan der Mersch ne venne informato e divise la truppa in due 'divisioni':\nL'azione di quest'ultima non fu affatto efficace, in quanto, inesperti e disorganizzati come erano, i volontari scaricarono i propri schioppi prima di aver gli imperiali a tiro. Tale insuccesso, ad ogni buon conto, decise lo Schr\u00f6der a sfruttare il vantaggio ed avvicinarsi verso le abitazioni. Il successivo successo della giornata, permise ad alcuni cronisti belgi di descrivere l'azione come fuoco-retrocedendo, ma pare un inutile abbellimento.\nLo scontro urbano.\nCi\u00f2 che lo Schr\u00f6der non aveva calcolato era che il ripiegamento della prima linea dei ribelli non aveva coinvolto la seconda 'divisione', la quale pot\u00e9, per giunta, contare sull'aiuto della popolazione del borgo. Cosicch\u00e9, appena gli imperiali vi entrarono, vennero assaliti ai fianchi dalle case fortificate che dalle strade laterali alla \"rue de l'H\u00f4pital\", la loro linea di penetrazione. Dimodoch\u00e9 persero un gran tempo ad aprirsi la via attraverso le improvvisate barricate, anche 'ripulendo' le case dalle quali venivano bersagliati (molti civili vennero massacrati nelle loro case). Sinch\u00e9, dopo cinque ore di combattimento, dovettero ritirarsi, abbandonando ai patrioti tre cannoni e due cassoni di munizioni.\nErrori del generale imperiale.\nL'azione del generale imperiale venne sicuramente determinata dalla volont\u00e0 di sfruttare la sorpresa. Alla partenza, infatti, egli aveva sperato di agganciare il Van der Mersch nella sua marcia verso Diest, della quale era informato. Quando lo trov\u00f2 di fronte a Turnhout e pot\u00e9 rompere cos\u00ec facilmente la primalinea dei volontari, volle evidentemente sfruttare il vantaggio. Sicuramente egli non disponeva di informazioni adeguate circa le residue posizioni dei ribelli.\nLa sua principale colpa, per\u00f2, fu di non attenersi agli ordini del d'Alton, che gli ingiungevano s\u00ec di agganciare il nemico il pi\u00f9 presto possibile. Ma aveva aggiunto di non ingaggiare combattimento, prima di averlo informato, consentendogli di precisare ulteriori ordini. Si pu\u00f2 notare come tali ordini fossero decisamente adeguati. In quanto ben difficilmente il Van der Mersch avrebbe potuto sfuggire ad un breve assedio (non foss'altro perch\u00e9 gli imperiali \"con la loro artiglieria, avrebbero potuto mettere a fuoco l'intera citt\u00e0 e, in tal modo, far uscrie i patrioti dai loro rifugi\" e, costretto ad accettare un combattimento in campo aperto, avrebbe sicuramente avuto la peggio.\nPerdite.\nLe perdite imperiali furono piuttosto modeste: 4 ufficiali e 106 uomini uccisi, 60 feriti, 23 dispersi 32\u00a0802 cartucce sparate, contro 87 morti e feriti fra i ribelli. Alcuni fra gli imperiali caduti prigionieri, vennero restituiti ai loro commilitoni allorch\u00e9, alcuni giorni dopo, Van der Mersch evacu\u00f2 Turnhout.\nLa reazione imperiale.\nIntervento di una seconda grossa colonna imperiale.\nIl generale d'Alton, comandante le truppe austriache, fu lesto a reagire: anzitutto con un contro-proclama, che minacciava di incendiare ogni villaggio che offrisse aiuto ai ribelli. Poi affidando al tenente-feldmaresciallo von Arberg una colonna di 7\u00a0000 uomini, che raggiunse la regione di Turnhout (detta regione del Kempen), incendi\u00f2 almeno un villaggio e cerc\u00f2 il contatto con la colonna del Van der Mersch. Questi non volle accettare combattimento, e a tale decisione contribu\u00ec non poco la scarsa preparazione militare dei volontari: dopo la battaglia essi, pur vittoriosi, erano \"gi\u00e0 stanchi della guerra\". Cosicch\u00e9, dopo aveva dato mostra di voler avanzare verso la Fiandra, si trattenne, invece, fra Turnhout e Baer-le-Duc, poco a nord. Dopodich\u00e9 precedette rapidamente l'inseguitore su Hoogstraten e, di l\u00ec, ripassare velocemente il confine, la notte del 10 novembre.\nParallelo fallimento del tentativo di invasione della Fiandra.\nL'azione imperiale di controguerriglia nel Kempen ebbe, dunque, successo. Ed a tale successo si aggiungeva il parallelo fallimento del tentativo della seconda colonna di volontari: quella del maggiore De Vaux e del Ransonnet, che aveva tentato l'invasione della Fiandra. Essa aveva si sloggiato i pochi doganieri che tenevano Fort Lillo e nemmeno si difesero. Ma avevano fallito un uguale tentativo sull'attiguo fort Liefkenshoeck. Eppoi, in breve, \"la piccola truppa venne presa dal terror panico e riguadagn\u00f2 precipitosamente l'Olanda\", gi\u00e0 il 27 ottobre, portando con s\u00e9 una piccola fregata che serviva da pattuglia doganale sul corso della Schelda.\nMilitarmente, quindi, l'avventura militare del Comitato di Breda poteva essere considerata una sconfitta.\nL'aperto sostegno delle Province Unite quale limite della repressione imperiale.\nTuttavia, il successo militare degli imperiali non pot\u00e9 dirsi pieno, poich\u00e9 le due bande di insorti erano sfuggite all'accerchiamento ed avevano potuto portarsi al sicuro, sul territorio delle Province Unite: quella del Van der Mersch venne di nuovo accolta nel villaggio di Sundert, la sua base di partenza, ove non venne nemmeno disarmata; quella del maggiore De Vaux e del Ransonnet port\u00f2 addirittura seco la piccola fregata della marina imperiale.\nSi tratta di circostanze che testimoniano, oltre ogni dubbio, della dichiarata politica anti-imperiale delle Province Unite. Che il governo di Giuseppe II non poteva nemmeno immaginare di sfidare, impegnato com'era nella guerra contro i Turchi.\nGuerriglia contro 'guerra grossa'.\nDi modo che il Comitato di Breda, avendo conservato la propria truppa in stato di combattimento, pot\u00e9 invocare la vittoria: l'obiettivo delle due colonne non era, infatti, liberare il Belgio, bens\u00ec dimostrare che l'esercito ribelle esisteva e che aveva la volont\u00e0 di battersi. E occorre riconoscere che, a Turnhout, entrambi gli obiettivi vennero largamente raggiunti.\nNei piani del Comitato di Breda, una serie di successi guerriglieri avrebbero consentito di dimostrare lo scontento dei sudditi delle Paesi Bassi austriaci all'attenzione delle potenze europee, offrendo loro l'occasione di ingerirsi. Un'occasione che poteva fare il gioco tanto del van der Noot (che sperava nella Prussia), quanto quello del Vonck (che sperava nella Francia rivoluzionaria).\nSemmai, la particolarit\u00e0 dell'insurrezione dei Belgi fu che essa ebbe diffusione talmente capillare, da impedire agli imperiali di passare dalla \"guerriglia\" alla \"guerra grossa\" e ripetere, con eguale successo, l'operazione che il von Arberg aveva condotto nel Kempen. Di modo che, di l\u00ec a poco, le due colonne ripassarono il confine ed il De Vaux pot\u00e9 avanzare indisturbato sino a Gand, provocandone la fortunata insurrezione, che, attraverso la di poco successiva insurrezione di Bruxelles, determin\u00f2 il successo della generale insurrezione e dell'effimera indipendenza dei Paesi Bassi austriaci."}
{"id": "2185795", "revid": "767487", "url": "https://it.wikipedia.org/wiki?curid=2185795", "title": "Case 39", "text": "Case 39 \u00e8 un film del 2009 diretto da Christian Alvart, interpretato dall'attrice Premio Oscar Ren\u00e9e Zellweger e dalla giovane canadese Jodelle Ferland.\nTrama.\nEmily Jenkins \u00e8 un'assistente sociale, lavora a contatto con i bambini e controlla che vivano in ambienti a loro confacenti. Nonostante sia molto impegnata, il suo capo Wayne le consegna un ulteriore fascicolo: il caso numero 39. Si tratta del misterioso caso di una bambina di dieci anni, Lillith Sullivan, vittima di probabili abusi da parte della famiglia.\nLa donna comincia ad indagare: quando va ad incontrare la famiglia, il marito rifiuta di parlarle direttamente, utilizzando la moglie come tramite; la donna sembra molto scossa e la bambina impaurita. Al termine del colloquio Emily non ha dubbi: la bambina viene maltrattata. Si rivolge a Wayne, ma l'ulteriore incontro, stavolta presso l'ufficio dell'assistente sociale, mostra una famiglia dall'apparenza normale. Emily non riesce a fare altro che consegnare il suo numero di telefono a Lillith, dicendole di chiamarla se avesse avuto paura.\nLa donna, nel frattempo, si rivolge a un amico poliziotto, il detective Mike Barron, il quale tuttavia le spiega che, in assenza di prove, non potr\u00e0 fare nulla. La sera stessa la donna riceve una telefonata da parte della bambina, che spaventata la avvisa che i suoi genitori vogliono ucciderla.\nEmily, dopo aver contattato Mike, corre verso l'abitazione della famiglia. La scena successiva mostra i due genitori effettivamente intenti ad uccidere la bambina, infilandola, incosciente, nel forno di casa. Dopo una brusca irruzione e un'agitata colluttazione, il poliziotto riesce a fermare la coppia. Saranno ricoverati e giudicati entrambi malati di mente.\nEmily riuscir\u00e0 ad ottenere Lillith in affidamento, grazie anche al sostegno di Douglas, un ragazzo che fornisce aiuto psicologico ai bambini. La donna verr\u00e0 presto a conoscenza di fatti inspiegabili e di atroci morti rimaste insolute, legate alla famiglia d'origine della bambina.\nSuccessivamente Diego, uno dei bambini che la donna seguiva, uccide i suoi genitori; per sua stessa ammissione, poco prima del misfatto aveva ricevuto una telefonata da casa di Emily, ma da parte di un uomo (bench\u00e9 fosse escluso che in casa potesse esserci qualcun altro, a parte Lillith).\nIn seguito la bambina, nel corso di una seduta, minaccia Douglas. La sera stessa lui riceve una strana telefonata: la mattina successiva verr\u00e0 trovato morto nel bagno di casa, in circostanze alquanto sospette. Solo a questo punto Emily comincer\u00e0 a sospettare che il pericolo proviene proprio da Lillith. La bambina \u00e8 appunto una sorta di demone dotata di enorme forza che riesce a soggiogare la volont\u00e0 altrui e i suoi genitori la stavano uccidendo per poter salvare le loro vite. In seguito la madre di Lillith, mentre si trova in carcere, pensa di stare bruciando viva e il padre, dopo aver ammazzato un detenuto che l'uomo udiva con la voce di Lilith, muore accoltellato in un occhio.\nEmily decide perci\u00f2 di eliminare Lillith e chiede aiuto a Mike, il quale si arma e muore suicida con un colpo di fucile dopo aver visto dei cani feroci inseguirlo (in realt\u00e0 erano visioni provocate da Lillith).\nNottetempo, Emily decide di mettere in atto un piano, da una camomilla con sedativi a Lilith e appicca fuoco alla casa, cosicch\u00e9 possa liberarsi definitivamente di lei. La bambina per\u00f2 riesce a salvarsi davanti agli occhi increduli di Emily.\nUn agente di polizia invita Emily a seguirlo con la sua auto per portare lei e Lillith in un posto temporaneo dove trascorrere la notte. Durante il trasferimento Emily prende improvvisamente una strada diversa e guida la sua auto ad alta velocit\u00e0, per spaventare Lillith. La bambina allora, con i suoi poteri, fa rivivere ad Emily il ricordo d'infanzia di sua madre che guid\u00f2 velocemente mentre pioveva. Emily per\u00f2 capisce che in realt\u00e0 \u00e8 solo un'illusione e riprende subito coscienza, guidando la macchina verso un molo e gettandosi dentro un lago. Mentre il veicolo inizia a sprofondare, Emily ha una colluttazione con Lilith, che intanto ha rivelato il suo aspetto di demone e cerca di bloccarla nel bagagliaio. Dopo avercela rinchiusa, Emily esce dall'abitacolo e inizia a nuotare per raggiungere la superficie. Improvvisamente un braccio di Lilith esce dal bagagliaio e afferra Emily, che per\u00f2 riesce a divincolarsi lasciando che la macchina con dentro Lillith sprofondi nelle acque.\nFinale alternativo.\nNel finale alternativo presente nel DVD del film, entrambe le protagoniste sopravvivono all'incidente e vengono salvate da una squadra di soccorso. Emily cerca di spiegare ad un giudice cos'\u00e8 accaduto, tuttavia l'autorit\u00e0 non le crede e la fa rinchiudere in un istituto psichiatrico. Nel frattempo possiamo osservare Lilith mentre viene accolta da una nuova famiglia, che proprio come Emily la crede una povera vittima di persone malate mentalmente.\nProduzione.\nIl film \u00e8 stato girato a Vancouver verso la fine del 2006.\nNel corso delle riprese, il 30 ottobre 2006, le fiamme destinate agli effetti speciali hanno danneggiato il set. Nessun membro del cast \u00e8 rimasto ferito sebbene l'incidente sia costato la distruzione della scenografia e dello studio..\nIl budget speso per la realizzazione del film \u00e8 stato di 26 milioni di dollari.\nAccoglienza.\nIncassi.\nIl film ha incassato 28 milioni di dollari al botteghino, superando dunque la cifra spesa per il budget ma non portando a un guadagno elevato.\nCritica.\n\"Case 39\" ha ricevuto critiche prevalentemente negative dalla critica. Rotten Tomatoes gli assegna il 21% degli apprezzamenti sulla base di 75 recensioni, mentre su Metacritic ha ricevuto un ponteggio di 25 su 100 sulla base di 15 recensioni.\nDistribuzione.\nIl film \u00e8 stato distribuito nella sale cinematografiche statunitensi il 1\u00ba ottobre 2010."}
{"id": "2185798", "revid": "2014155", "url": "https://it.wikipedia.org/wiki?curid=2185798", "title": "Ordine di Sant'Uberto", "text": "L'Ordine di Sant'Uberto fu il pi\u00f9 antico e il pi\u00f9 importante degli ordini cavallereschi del Regno di Baviera.\nStoria.\nL'Ordine venne fondato nel 1444 (o 1445) dal duca Gerardo di J\u00fclich-Berg, in commemorazione di una vittoria ottenuta il giorno di Sant'Uberto (3 novembre), anche se altre date sono state presupposte al 1473 o al 1475.\nDopo essere passato ad un ramo collaterale della famiglia, nel corso del XVIII secolo, il Ducato di J\u00fclich, pass\u00f2 al Principe Elettore Giovanni Guglielmo del Palatinato all'inizio del Settecento e con esso anche la giurisdizione sull'Ordine di Sant'Uberto che venne restaurato e completamente rinnovato nel 1708 dopo una caduta in disuso che si era protratta per tutto il XVII secolo.\nEgli assegn\u00f2 cos\u00ec le prime onorificenze rinnovate e generose pensioni agli aderenti, con la condizione che un decimo di questa valuta dovesse essere dato in beneficenza ai poveri. Con il susseguirsi degli eventi storici della Baviera, l'Ordine venne riconfermato il 30 marzo 1800 dal futuro re Massimiliano I di Baviera che stipul\u00f2 un nuovo statuto e stabil\u00ec che gli aderenti a questo Ordine dovessero anche automaticamente essere nominati Commendatori dell'Ordine al Merito della Corona Bavarese da lui fondato. L'istituzione venne completata il 12 ottobre di quello stesso anno, e il numero dei cavaliere venne fissato ad un massimo di dodici, conservando una certa esclusivit\u00e0 nei conferimenti."}
{"id": "2185800", "revid": "450700", "url": "https://it.wikipedia.org/wiki?curid=2185800", "title": "Actinodermatosi", "text": "Con actinodermatosi si definisce un gruppo di affezioni cutanee (dermatiti o dermatosi) causate dalla luce solare, come gli eritemi. \nL'azione nociva del sole si esplica attraverso sostanze fotosensibilizzanti. Ad esempio nella dermatite pigmentaria da acqua di Colonia, alcune sostanze contenute nel bergamotto sono responsabili della sensibilizzazione della cute verso le radiazioni luminose."}
{"id": "2185805", "revid": "124944216", "url": "https://it.wikipedia.org/wiki?curid=2185805", "title": "Un mostro tutto da ridere", "text": "Un mostro tutto da ridere (\"My Pet Monster\") \u00e8 una serie televisiva a cartoni animati prodotta dalla Nelvana. \u00c8 basata sul film live action direct-to-video \"My Pet Monster\" del 1986.\nTrama.\nMax, Chuckie e Jill condividono un'amicizia molto speciale: i tre ragazzini sono gli unici a sapere che, togliendo le manette a quello che sembra un semplice pelouche, liberano un simpatico mostriciattolo chiamato Mostro, ghiottissimo di spazzatura. Purtroppo per\u00f2, con le smanettazioni di Mostro, un mostrone malvagio di nome Beastur viene sulla terra umana e cerca di riportare Mostro nella terra dei mostri da cui il mostrino \u00e8 fuggito, ma, ogni volta che lo tenta di fare, viene sempre eliminato dalla terra umana con astuzia da Max, Chuckie, Jill e Mostro. Ovviamente Mostro, nonostante combini un mucchio di guai, riesce anche a risolverne altrettanti; per Max, Chuckie e Jill \u00e8 davvero un amico insostituibile.\n\"Home-video\".\nIn Italia, la serie \u00e8 stata pubblicata in VHS dalla Stardust, contenente ognuna tre episodi, nel 1989."}
{"id": "2185808", "revid": "123536809", "url": "https://it.wikipedia.org/wiki?curid=2185808", "title": "Maria Guida", "text": "\u00c8 stata campionessa europea di maratona a Monaco di Baviera 2002.\nBiografia.\nPi\u00f9 volte campionessa d'Italia, si aggiudica la medaglia d'oro nella maratona ai Campionati Europei del 2002 a trentasei anni. Nella specialit\u00e0 ha un personale di 2h25'57. Ha vinto anche varie medaglie d'argento e di bronzo.\nCon il tempo di 15'04\"13 nel 1995 stabilisce il record italiano nei 5000 m (prec. 15'11\"64 Nadia Dandolo), migliorandolo l'anno successivo in 14'58\"84, primo tempo italiano sotto la barriera dei 15 minuti.\n\u00c8 anche la prima azzurra a scendere sotto il muro dei 32 minuti nei 10000 m stabilendo nel 1994 il record italiano di 31'42\"14 (prec. 32'2\"37 Nadia Dandolo), migliorato ancora nel 1995 in 31'27\"82.\nAi campionati italiani, vince il titolo dei 10000 m nel 1991 con il tempo di 34'04\"22, nel 1993 con 33'43\"06, nel 1994 con 32'57\"28, nel 1995 con 32'10\"63, nel 1996 con 31'53\"55 e nel 2001 con 33'39\"33."}
{"id": "2185812", "revid": "154639", "url": "https://it.wikipedia.org/wiki?curid=2185812", "title": "Toledot Yesu", "text": "Le Toled\u00f2t Yeshu (\u05ea\u05d5\u05dc\u05d3\u05d5\u05ea \u05d9\u05e9\u05d5) sono una serie di racconti di matrice ebraica carichi di diffamazioni contro Ges\u00f9 Cristo e contro il primo Cristianesimo, una sorta di antivangelo a uso interno, ironico, dissacrante, sarcastico\".\nOrigine e diffusione fra tarda antichit\u00e0 e Medioevo.\nI nuclei originali di questi racconti, che inizialmente furono trasmessi in forma orale, sono antichissimi (II secolo?) e connessi probabilmente alle prime polemiche tra ebrei e cristiani, testimoniate gi\u00e0 negli Atti degli Apostoli, . In virt\u00f9 dei suoi contenuti ampiamente polemici, l'opera ebbe una notevole diffusione in ambiti culturali ostili ai cristiani, allora non infrequenti e animati da pregiudizi sulla presunta perversione della, per l'epoca, nuova fede. Ne \u00e8 dimostrazione il fatto che il pagano Celso cita quest'opera presumendone la veridicit\u00e0 per polemizzare contro i cristiani e che il cristiano Origene la confuta in un suo libro. Alcune accuse, che compaiono nelle \"Toled\u00f2t\", si ritrovano anche in Tertulliano e sembrano attestate anche dal Talmud. \nSi suppone che i racconti siano stati posti in forma scritta fra il IV e il VI secolo, se non pi\u00f9 tardi. \nLe \"Toled\u00f2t\" si diffusero, sia pure in versioni differenziate, in tutta l'Europa e nel Medio Oriente (Yemen, Iraq, Persia) e ne sopravvivono un centinaio di redazioni. La lingua originaria era forse l'aramaico, ma la maggioranza dei manoscritti sono in ebraico, con versioni pi\u00f9 tarde in arabo, giudeo-persiano, giudeo-tedesco (Yiddish) e giudeo-spagnolo (Ladino).\nLe diverse redazioni vengono normalmente ripartite in tre gruppi, definiti dal nome di colui, che nel racconto giudica Ges\u00f9: Ponzio Pilato, il re Erode o la regina Elena di Adiabene.\nContenuto schematico.\nIl libro contiene un resoconto di carattere aneddotico di episodi della vita di Ges\u00f9 Cristo, figura centrale della religione cristiana. Il racconto si distingue per gli elementi diffamatori in esso contenuti. Ges\u00f9 \u00e8 presentato come il frutto di un adulterio e come un eretico blasfemo, che si \u00e8 macchiato di stregoneria e ha violato la legge di Mos\u00e8 per la propria arroganza, ambizione e malvagit\u00e0: una sorta di stregone alleato dei romani che voleva il male del popolo d'Israele.\nConcordanze e discordanze coi vangeli canonici.\nNelle \"Toled\u00f2t\" compaiono affermazioni correlate alla narrazione evangelica (fra parentesi le contrapposizioni):\nQueste somiglianze e contrapposizioni per alcuni suggeriscono che le \"Toled\u00f2t Yesu\" siano una parodia dei vangeli scritta molto dopo gli eventi e perci\u00f2 priva di qualsiasi contenuto storico. Alcuni studiosi, tuttavia, hanno scelto di credere all'autenticit\u00e0 del racconto al punto di affermare che Ges\u00f9 sarebbe effettivamente stato un personaggio ebraico vissuto un secolo prima di Cristo. I primi a sostenere questa tesi sono stati i teosofi H.P.Blavatsky e G.R.S. Mead. In realt\u00e0 il regno di Alessandro Janneo del primo secolo avanti Cristo quale epoca della narrazione viene citato solo in alcune versioni mentre in altre si parla di \"Erode II\"\nLa diffusione fra i cristiani e le prime traduzioni.\nIl testo delle \"Toled\u00f2t\", scritto in ebraico, rimase di fatto inaccessibile per secoli alla maggior parte dei dotti non ebrei. La prima versione in latino delle Toled\u00f2t, tratta da un testo molto simile a quella contenuta nel \"Manoscritto di Strasburgo\", fu redatta nel 1278 da Raimondo Mart\u00ed. La traduzione di Mart\u00ed fu inserita da Porchetus Salvagus nel suo \"Victoria (Porcheti) adversus impios Hebraeos\" (circa 1303). La \"Victoria\" fu edita a stampa nel 1520 e letta da Martin Lutero, che attacc\u00f2 violentemente le \"Toledot Yesu\" e gli ebrei nel suo pamphlet \"Vom Shem Hamphoras und vom Geschlecht Christi\" (1543).\nL'edizione a stampa del testo ebraico, dal titolo \"Sepher toldos Jeschut\" e basata su una delle redazioni pi\u00f9 ampie, \u00e8 dovuta al protestante Johann Wagenseil, che defin\u00ec il racconto \"nefandum et abominabilem libellum...cacatum a Satana\". Il testo e la sua confutazione furono pubblicati nel secondo tomo della \"Tela ignea Satanae. Hoc est arcani et horribiles Judaeorum adversum Christum Deum et Christianam Religionem libri anekdotoi\" (Friburgo, 1681). Il primo tomo \u00e8 interamente dedicato al \"Carmen memoriale\" del rabbino Yom Tov Lipmann-Mulhausen (la versione abbreviata e in versi dell'anonimo \"Liber Nizachon\" \"vetus\" in cui viene confutata la religione cristiana); il secondo tomo contiene anche gli atti di due dispute fra rabbini e teologi cristiani e il \"Chissuk Emuna\" (\"La fede rafforzata\") di Isaac Troki.\nPoco dopo, nel 1705, un testo ebraico leggermente diverso fu pubblicato anche in Olanda con traduzione latina, note e confutazioni del pastore protestante svizzero Giangiacomo Huldrich (1683 - 1731). Il titolo di questa edizione \u00e8 \"Sepher toledot Jesco\".\nNel 1902 lo studioso ebreo Samuel Krauss utilizz\u00f2 nove manoscritti, di cui due completi (quello di Strasburgo e quello di Vienne), per produrre un'edizione critica (cfr. bibliografia).\nNel 1681 il teologo e studioso Johann Christof Wagenseil pubblica l'opera Tela Ignea Satanae. Hoc est: Arcani, &amp; horribiles Judaeorum adversus Christum Deum, &amp; Christianam Religionem Libri Anekdotoi, anche nota con il nome abbreviato di Tela ignea. \nQuesto libro, edito tanto in ebraico che in latino, \u00e8 una raccolta di testi scritti in epoca passata da autori ebrei per utilizzarli come argomentazioni da opporre ai cristiani nel corso di dissertazioni dotte sulla teologia. \nTra i testi raccolti dal Wagenseil c'era il S\u00e8fer Toledot Jeshu, identificato con il nome di Libellus Toldos Jeschu o, pi\u00f9 semplicemente, di Libellus Toldos, sino ad allora dimenticato nell'ambito culturale europeo. L'autore ha dunque il merito di averlo riscoperto. \nL'opera torn\u00f2 immediatamente a suscitare clamore per via del suo contenuto, venendo condannata dalla Chiesa e divenendo oggetto di critiche da molti studiosi, in quanto giudicata portatrice di affermazioni false o falsificate su Ges\u00f9 e la sua vita. \nTra i polemici c'era anche Voltaire, che nel suo Dizionario Filosofico afferma: \n\u00abDi tutte le opere prodotte dalla loro cecit\u00e0, nessuna \u00e8 cos\u00ec odiosa e stravagante come l'antico libro intitolato: Sepher Toldos Jeschut, disseppellito dal signor Wagenseil, nel secondo tomo della sua opera intitolata: Tela ignea ecc. \u00c8 in questo Sepher Toldos Jeschut che si legge una storia mostruosa della vita del nostro Salvatore, fabbricata con tutta la passione e la malafede possibili. Cos\u00ec, per esempio, si \u00e8 osato scrivere che un tale Panther o Pandera, abitante a Betlemme, si era innamorato di una giovane donna maritata a Jochanan. Egli ebbe da questo commercio impuro un figlio chiamato Jesua o Ges\u00f9. Il padre del bambino fu costretto a fuggire e si rifugi\u00f2 a Babilonia. Quanto al piccolo Ges\u00f9, fu mandato a scuola; ma, aggiunge l'autore, ebbe l'insolenza di alzare la testa e di scoprirsi il capo davanti ai sacrificatori, invece di presentarsi davanti a loro a testa bassa e col viso coperto, com'era costume: arditezza che fu vivamente riprovata, e indusse a esaminare la sua nascita, che fu trovata impura ed espose ben presto il bimbo alla pubblica ignominia. Questo detestabile Sepher Toldos Jeschut era conosciuto fin dal II secolo: Celso lo cita con rispetto, e Origene lo confuta nel suo nono capitolo.\u00bb \nIl S\u00e8fer Toledot Jeshu ha ispirato, dopo la sua scoperta, un altro libro, di titolo omonimo e scopo simile, pubblicato nel 1705 dallo scrittore svizzero John James Huldrich. \nA proposito, Voltaire commenta: \n\u00abC'\u00e8 un altro libro, anch'esso intitolato Toldos Jeschut, pubblicato nel 1705 da Huldrich, che segue pi\u00f9 da presso il Vangelo dell'infanzia, zeppo di anacronismi e di errori grossolani. Fa nascere e morire Ges\u00f9 Cristo sotto il regno di Erode il Grande e pretende che davanti a questo principe sia stata mossa l'accusa di adulterio fra Panther e Maria, madre di Ges\u00f9. L'autore, che prende il nome di Jonathan e si dice contemporaneo di Ges\u00f9 Cristo e abitante di Gerusalemme, sostiene che Erode consult\u00f2, a proposito della nascita di Ges\u00f9 Cristo, i senatori di una citt\u00e0 nella terra di Cesarea. Non seguiremo un autore cos\u00ec assurdo in tutte le sue contraddizioni. \u00c8 col favore di tante e tali calunnie che gli ebrei si mantengono nel loro odio implacabile contro i cristiani e contro il Vangelo; niente han trascurato per alterare la cronologia del Vecchio Testamento e spargere dubbi e difficolt\u00e0 sul tempo della venuta del nostro Salvatore.\u00bb \nLe reazioni dei cristiani.\nIl primo esplicito e dettagliato resoconto di una versione ebraica sacrilega delle vicende di Ges\u00f9 risale al IX secolo ed \u00e8 dovuto all'arcivescovo di Lione Agobardo (778-840). Delle Toled\u00f2t parlano anche il suo successore Amolone (841-852), nel suo \"Liber Contra Iudaeos\", e Rabano Mauro, arcivescovo di Magonza (\"Contra Iudaeos\", 847), testimoniando che la notizia delle \"Toled\u00f2t\" e del loro contenuto offensivo si stava diffondendo ampiamente, suscitando violenta indignazione fra i cristiani e diventando stimolo e pretesto di persecuzioni violente.\nIl contenuto delle \"Toled\u00f2t\", perlopi\u00f9 denunciato agli inquisitori da ebrei convertiti, \u00e8 probabilmente la causa principale delle cosiddette Controversie sul Talmud con il loro contorno di roghi di libri ebraici. La prima di queste ebbe luogo a Parigi nel 1250 (si veda: \"Impia Judaeorum perfidia\").\nAncora fra il 1509 e il 1520 ebbe luogo in Germania (con interventi anche dell'imperatore e del papa) un'accesa controversia sulla confisca e distruzione dei libri ebraici blasfemi. Da un lato la fazione guidata dal macellaio Johannes Pfefferkorn, un ebreo convertito, e da Jakob van Hoogstraten, priore dei domenicani di Colonia e dall'altro gli umanisti tedeschi, guidati da Johannes Reuchlin. Mentre i primi auspicavano una confisca generalizzata di ogni libro ebraico, Reuchlin mise in evidenza che i libri veramenti blasfemi erano pochi e di scarsa rilevanza anche per i giudei stessi: fra questi appunto il \"Toled\u00f2t Yeshu\" e il \"Liber Nizachon\".\nIl 29 maggio 1554 la bolla \"Cum sicut nuper\" di papa Giulio III chiar\u00ec che dovevano essere confiscati e bruciati solo i libri blasfemi (\"Omnes et singuli libri in quibus Jesu Salvatoris nostri, quod Jeshui Hanozri dicitur, cum blasphemia aut alias ignominiose nominatur\"), mentre proibiva ogni molestia degli ebrei per il possesso di qualunque altro libro."}
{"id": "2185821", "revid": "729019", "url": "https://it.wikipedia.org/wiki?curid=2185821", "title": "Ricky Schmitt", "text": "Carriera universitaria.\nHa giocato con i Shepherd Rams squadra rappresentativa dell'universit\u00e0 Shepherd.\nCon gli Arizona Cardinals.\nAl draft NFL 2007 non \u00e8 stato selezionato ma poi \u00e8 stato preso dagli Arizona Cardinals dai rookie non selezionati. Ma poi \u00e8 stato svincolato il 27 agosto 2007 prima dell'inizio della stagione regolare.\nPrima volta con i San Francisco 49ers.\nHa firmato il 15 gennaio 2008 con i 49ers ma poi il 30 agosto con gli ultimi tagli prima della stagione regolare \u00e8 stato svincolato.\nCon i Pittsburgh Steelers.\nIl 28 ottobre 2008 si \u00e8 unito alla squadra di allenamento dei Pittsburgh Steelers ma gi\u00e0 il 1\u00ba novembre era di nuovo senza squadra.\nCon gli Oakland Raiders.\nIl 15 dicembre 2008 \u00e8 entrato a far parte della squadra di allenamento degli Raiders. Dopo pochi giorni il 30 dicembre ha firmato un contratto di 2 anni per eventuali future trattative sempre con i Raiders. Il 5 settembre 2009 viene svincolato.\nSeconda volta con i San Francisco 49ers.\nIl 22 dicembre 2009 rifirma con i 49ers, ha debuttato finalmente nella NFL il 27 dicembre 2009 contro i Detroit Lions indossando la maglia numero 2. Il 2 gennaio 2010 \u00e8 stato messo sulla lista infortunati a causa di un infortunio al bacino. Il 5 marzo \u00e8 diventato free agent.\nCon i Tennessee Titans.\nIl 15 marzo 2010 ha firmato con i Titans ma durante i tagli il 31 agosto \u00e8 stato svincolato.\nCon i San Diego Chargers.\nIl 20 gennaio 2011 ha firmato con i Chargers non ha ancora scelto il numero di maglia."}
{"id": "2185822", "revid": "6923", "url": "https://it.wikipedia.org/wiki?curid=2185822", "title": "Ton\u00e1", "text": "Ton\u00e1 (plurale ton\u00e1s) \u00e8 il nome dato a un palo o un tipo di canzone del flamenco. Appartiene alla pi\u00f9 ampia categoria dei cantes a palo seco, cio\u00e8, palos i quali sono suonati senza accompagnamento, ovverosia a cappella. In seguito a questa loro caratteristica, sono considerati dalla tradizione come le pi\u00f9 arcaiche forme musicali sopravviventi del flamenco. Il primo cantante flamenco conosciuto nella storia, T\u00edo Luis el de la Juliana, che visse a Jerez de la Frontera nella seconda met\u00e0 del XVIII secolo veniva considerato eccellente in questo \"palo\".\nAltri \"cantes a palo seco\", come martinetes e debla sono a volte classificati come \"ton\u00e1s\", mentre altre volte vengono di per s\u00e9 riferiti come \"palos\".\nLe \"ton\u00e1s\" andarono quasi in disuso alla fine del XIX secolo. La ragione di ci\u00f2 sembra essere il fatto che esse erano considerate uno stile difficile per il grande pubblico, e quindi non furono ritenute adeguate per il palcoscenico. Bench\u00e9 ci fossero sempre alcuni cantanti che facevano le loro esibizioni in riunioni private con le loro forme proibitive, il palcoscenico comunque obli\u00f2 qualche stile di ton\u00e1.\nDurante il 1950, con la rivalutazione del purismo condotta da cantanti come Antonio Mairena, le ton\u00e1s tornarono in uso, e vennero di nuovo prese in considerazione come lo stile principale del flamenco insieme alla seguiriya e sole\u00e1."}
{"id": "2185826", "revid": "1543377", "url": "https://it.wikipedia.org/wiki?curid=2185826", "title": "Arabella Churchill", "text": "Vita.\nArabella era figlia di Sir Winston Churchill (antenato omonimo del famoso primo ministro) ed Elizabeth Drake. La fedelt\u00e0 del padre alla causa realista permise alla giovane Arabella di accedere alla corte degli Stuart subito dopo la Restaurazione. In particolare divenne damigella d'onore della duchessa di York Anna Hyde, mentre il fratello minore John divenne paggio del duca Giacomo. La frequentazione della famiglia reale la port\u00f2 all'attenzione del duca, che inizi\u00f2 a corteggiarla intorno al 1665. Tuttavia, secondo il conte di Gramont, un nobile francese risiedente presso la Corte di San Giacomo, Arabella non era attraente: \"alta, dal colorito pallido, tutta pelle e ossa; uno scheletro ripugnante\". A quanto pare, la giovane Churchill riusc\u00ec a conquistare il cuore del duca grazie alle attenzioni mostrategli dopo un incidente di caccia; inoltre, possedeva uno spirito intelligente e vivace in grado di intrattenere Giacomo.\nLa loro relazione dur\u00f2 circa dieci anni e Arabella ebbe dallo Stuart quattro figli, che assunsero il cognome di Fitzjames (\"figli di Giacomo\" in lingua normanna). Quando la relazione con Giacomo ebbe termine, dopo che questi ascese al trono, Arabella ricevette una pensione e spos\u00f2 un militare, il colonnello Charles Godfrey, il quale divenne un protetto del duca di Marlborough, fratello di Arabella, ottenendo vari incarichi onorifici durante il regno di Guglielmo e Maria. Vissero insieme felicemente per 40 anni.\nGodfrey mor\u00ec nel 1714, all'et\u00e0 di 67 anni.Arabella Churchill fu molto longeva e mor\u00ec nel 1730 a 82 anni."}
{"id": "2185833", "revid": "62015", "url": "https://it.wikipedia.org/wiki?curid=2185833", "title": "Licopodi", "text": ""}
{"id": "2185834", "revid": "122861716", "url": "https://it.wikipedia.org/wiki?curid=2185834", "title": "Chelsea Football Club 2004-2005", "text": "Questa pagina contiene rosa e risultati del Chelsea Football Club nelle competizioni ufficiali della stagione 2004-2005.\nMaglie e sponsor.\nLo sponsor tecnico per la stagione 2004-2005 \u00e8 Umbro, mentre lo sponsor ufficiale \u00e8 Emirates Airlines, recante il logo \"Fly Emirates\"."}
{"id": "2185837", "revid": "118152129", "url": "https://it.wikipedia.org/wiki?curid=2185837", "title": "Chelsea Football Club 2005-2006", "text": "Questa pagina contiene rosa e risultati del Chelsea Football Club nelle competizioni ufficiali della stagione 2005-2006.\nMaglie e sponsor.\nLo sponsor tecnico per la stagione 2005-2006 \u00e8 Umbro, mentre lo sponsor ufficiale \u00e8 Samsung Mobile."}
{"id": "2185838", "revid": "1452073", "url": "https://it.wikipedia.org/wiki?curid=2185838", "title": "Derrick Gray", "text": "Nella NFL.\nDerrick Gray non \u00e8 stato scelto al draft ma poi \u00e8 stato preso dagli Oakland Raiders.\nNella stagione 2008 \u00e8 stato nella squadra delle riserve dei \"Raiders\", poi il 30 dicembre ha firmato un contratto per due anni di eventuali trattative future. \nIl 16 agosto \u00e8 stato svincolato dai \"Raiders\"."}
{"id": "2185839", "revid": "729019", "url": "https://it.wikipedia.org/wiki?curid=2185839", "title": "Acalculia", "text": "L'acalculia \u00e8 un difetto a effettuare il calcolo mentale e scritto. Sebbene il termine sia spesso utilizzato come sinonimo di discalculia, si distingue da questa per una completa impossibilit\u00e0 nell'eseguire calcoli mentali.\nEziologia.\nL'eziologia \u00e8 spesso da attribuirsi a una lesione cerebrale localizzata in varie aree dell'encefalo, in particolare la regione posteriore sinistra.\nPresente in alcune forme di afasia. \u00c8 associata all'agrafia, all'incapacit\u00e0 di discriminare la destra dalla sinistra, all'incapacit\u00e0 del soggetto nel riconoscere le proprie dita nella sindrome di Gerstmann.\nClassificazione.\nSi riconoscono tre forme di acalculia:"}
{"id": "2185840", "revid": "228446", "url": "https://it.wikipedia.org/wiki?curid=2185840", "title": "Henry Petty-Fitzmaurice, V marchese di Lansdowne", "text": "Ministro della Guerra (dal 1895 al 1900) e ministro degli Esteri (dal 1900 al 1905) del Regno Unito. Fu esponente del Partito Liberale ma si impegn\u00f2 affinch\u00e9 l'Irlanda rimanesse nel Regno Unito. Promosse la fine dell'isolamento politico della Gran Bretagna consentendo l'alleanza con il Giappone (1902) e l\"'Entente cordiale\" con la Francia (1904).\nPrima del \"Foreign Office\".\nDi famiglia originaria dell'Irlanda e di madre francese, Lansdowne fu esponente del Partito Liberale e ricopr\u00ec cariche di governo con William Ewart Gladstone fra il 1868 e il 1874. In questi anni fu Lord al Tesoro (\"Junior Lord of Treasury\") e sottosegrtario di Stato alla Guerra, dando poi le dimissioni per divergenze sulla questione irlandese. Possidente terriero in Irlanda fu unionista. Si impegn\u00f2, cio\u00e8, a conservare l'Irlanda nel Regno Unito.\nFu governatore generale del Canada dal 1883 al 1888 e vicer\u00e9 dell'India dal 1888 al 1893. Lasci\u00f2 il Partito Liberale quando, nel 1886, Gladstone present\u00f2 la legge per l'autogoverno dell'Irlanda (\"Irish Home Rule bills\"), divenendo uno dei leader del nuovo gruppo liberale unionista.\nLansdowne fu ministro della Guerra nel governo di coalizione conservatore e liberale-unionista di Robert Salisbury dal 1895 fino al 1900, anno in cui divenne ministro degli Esteri (\"Foreign Office\"). Il passaggio avvenne nel pieno della seconda guerra boera, dopo che Lansdowne era divenuto il capro espiatorio delle manchevolezze del ministero della Guerra. Come ministro degli Esteri Lansdowne sostitu\u00ec lo stesso Salisbury che occupava quella carica assieme a quella di Primo ministro.\nLa politica estera (1900-1905).\nLe guerre boere determinarono forti diffidenze nei confronti della Gran Bretagna che, di fronte ai patti della Triplice alleanza (1882) e dell'Alleanza franco-russa (1893), decise di abbandonare il suo \u201csplendido isolamento\u201d.\nI rapporti con la Germania.\nAncora prima di passare agli Esteri, Lansdowne, si era impegnato in trattative con l'ambasciatore tedesco a Londra, Paul von Hatzfeldt per un'eventuale alleanza fra la Gran Bretagna e la Germania. I colloqui, protrattisi dall'autunno del 1899 fino all'estate del 1901, furono, per\u00f2, sempre definiti da parte inglese come confidenziali e puramente personali.\nIl 18 marzo 1900, Lansdowne chiedeva ad un collaboratore di Hatzfeld, Hermann von Eckardstein, \u00abse fosse possibile concretare una convenzione difensiva, a lunga scadenza, fra Inghilterra e Germania\u00bb. Berlino rispose che avrebbe dovuto coinvolgere nella decisione le altre due potenze della Triplice Alleanza (Austria-Ungheria e Italia). Lansdowne, invece, ci teneva, a scendere subito nei dettagli, tanto che il segretario permanente al \"Foreign Office\", Thomas Sanderson (1841\u20131923), fu incaricato di preparare un progetto di trattato. I colloqui continuarono nonostante lo scetticismo del Primo ministro Salisbury e del Cancelliere tedesco Bernhard von B\u00fclow. Scetticismo che non pregiudic\u00f2 la carriera di Lansdowne, che il 12 novembre 1900 pass\u00f2 alla direzione del \"Foreign Office\".\nNel 1901, di fronte alle intenzioni russe sulla Manciuria, che procurarono allarme a Londra, Eckardstein, fece osservare a Lansdowne che un'alleanza difensiva anglo-tedesca sarebbe riuscita a localizzare un eventuale conflitto russo-giapponese (che in effetti scoppi\u00f2 qualche anno dopo). Ma la tensione fra Gran Bretagna e Germania, determinata dalla seconda guerra boera (i tedeschi simpatizzavano apertamente per i boeri) port\u00f2 ad un ulteriore raffreddamento dei colloqui, fin quando, poco prima di Natale, morto Hatzfeld, Lansdowne comunic\u00f2 che il governo di Sua Maest\u00e0 non riteneva il momento favorevole per accettare la proposta tedesca.\nIl Trattato Hay-Pauncefote.\nSul finire del periodo delle trattative con la Germania, Lansdowne riusc\u00ec a concludere un trattato che consentiva agli Stati Uniti di procedere nella costruzione del Canale di Panama. L'accordo, che prese il nome dall'ambasciatore inglese e dal ministro statunitense che lo firmarono, fu concluso a Washington il 18 novembre 1901 e fu fermamente voluto da Lansdowne nella speranza che gli Stati Uniti diventassero una potenza amica. Negli anni seguenti, la Gran Bretagna cerc\u00f2 di garantirsi sempre pi\u00f9 l'appoggio americano in Estremo Oriente e nel 1905 il presidente Theodore Roosevelt parl\u00f2 di identit\u00e0 di interessi tra i due Paesi in quella zona del mondo.\nL'alleanza con il Giappone.\nDeciso a far uscire la Gran Bretagna dall'isolamento, dopo il fallimento delle trattative con la Germania, Lansdowne dapprima si volse verso il Giappone, poi verso la Francia. Il 31 luglio 1901 il ministro inglese comunic\u00f2 all'ambasciatore giapponese Tadasu Hayashi (1850\u20131913) che il governo di Tokyo lo avrebbe trovato pronto a trattare in merito alla possibilit\u00e0 di un'intesa fra i due Paesi. Dopo qualche esitazione da parte giapponese, il 30 gennaio 1902, vennero apposte le firme al trattato che stabiliva la neutralit\u00e0 in caso di attacco esterno ad una delle nazioni contraenti, e il soccorso reciproco in caso di attacco da parte di pi\u00f9 potenze ad una delle due nazioni contraenti.\nL'alleanza, che definiva anche le sfere d'interesse delle due nazioni in Estremo Oriente (la Corea per il Giappone e la Cina per la Gran Bretagna) fu rinnovata e rafforzata da Lansdowne il 12 agosto 1905 a Londra (sul finire della guerra russo-giapponese). Questo secondo trattato fu ancora pi\u00f9 vincolante, obbligando le due potenze a portarsi in aiuto \u201cin qualit\u00e0 di belligerante\u201d in caso una delle due fosse attaccata anche da una sola potenza nemica.\nI rapporti con la Russia.\nL'alleanza con il Giappone contribu\u00ec a tutelare i possedimenti coloniali inglesi in Asia. Nel timore di un risentimento russo, Lansdowne scrisse all'ambasciatore francese a Londra Paul Cambon: \u00abSiamo estremamente desiderosi che il governo russo non veda nella nuova alleanza un segno di ostilit\u00e0 a suo riguardo [...] Il nostro accordo con il Giappone non esclude affatto, secondo me, l'idea di un'intesa amichevole con la Russia nelle regioni in cui gli interessi delle due potenze si trovano in contatto\u00bb. Furono le premesse per l'accordo anglo-russo per l'Asia che il successore di Lansdowne, Edward Grey, concluse nel 1907.\nL\"'Entente cordiale\".\nDi fronte al riarmo di Berlino, la Gran Bretagna si trov\u00f2 nella necessit\u00e0 di dover concludere un accordo anche in Europa. Esclusa la Russia, con la quale sussistevano ancora tensioni in relazione al \u201cGrande gioco\u201d in Asia, Lansdowne cominci\u00f2 a gestire dal 1902 difficili trattative con la Francia e l'8 aprile 1904 fu firmata l\"'Entente cordiale\".Pur trattandosi di un accordo per la spartizione delle rispettive zone d'influenza coloniale e non di una vera e propria alleanza, l'intesa, segn\u00f2 un notevole e decisivo avvicinamento politico fra le due potenze.\nDall\"'Entente cordiale\" scatur\u00ec la crisi di Tangeri (1905) fra Francia e Germania, durante la quale Lansdowne comunic\u00f2, in diverse occasioni, all'ambasciatore francese Paul Cambon l'invito a considerare \u00abla conclusione di una intesa generale tra la Gran Bretagna e la Francia per far fronte a tutte le eventualit\u00e0\u00bb.L'invito fu accolto molto positivamente dal ministro degli Esteri francese Th\u00e9ophile Delcass\u00e9 che nutriva una forte avversione per la Germania e che vedeva nel comunicato di Lansdowne la base per l'inizio di trattative che avrebbero potuto condurre ad una vera alleanza con la Gran Bretagna. Ma il pericolo di un attacco della Germania contro la Francia alla diffusione della notizia di eventuali accordi preliminari, determin\u00f2 per il presidente del Consiglio francese Maurice Rouvier la decisione di interrompere qualsiasi trattativa con Londra.\nProbabilmente per questo, quando cominciarono a circolare le voci di accordi per un'alleanza anglo-francese, Lansdowne si affrett\u00f2 a chiamare l'ambasciatore tedesco a Londra, Paul Metternich, per comunicargli la pi\u00f9 decisa smentita.\nLa politica interna (1905-1914).\nCaduto Arthur Balfour, che era succeduto a Robert Salisbury nella guida del governo di coalizione unionista, Lansdowne nel 1905 pass\u00f2 all'opposizione.Durante questo periodo si trov\u00f2 ancora alleato dei Conservatori per contrastare le iniziative dei primi ministri Campbell-Bannerman e Asquith. Partecip\u00f2, senza successo, ad accese lotte politiche: contro le imposte fondiarie disposte per sostenere il riarmo navale (1909), contro il \"Parliament Act\" che abol\u00ec il veto della Camera dei Lord (1911) e contro la legge per l'autogoverno dell'Irlanda (\"Irish Home Rule Act\") che fu approvata ma non entr\u00f2 in vigore per lo scoppio della Prima guerra mondiale.\nLa prima guerra mondiale (1914-1918).\nQuando la Germania dichiar\u00f2 guerra alla Russia, il 1\u00ba agosto 1914, e fu chiaro che la Francia sarebbe stata coinvolta nel conflitto, Lansdowne, assieme ai conservatori e a diversi esponenti liberali (Asquith, Grey, Churchill, Haldane, ecc) si schier\u00f2 per l'intervento della Gran Bretagna in caso di attacco tedesco alla Francia.\nIl conservatore Andrew Bonar Law dopo un colloquio con Lansdowne scrisse al premier Herbert Asquith la mattina del 2 agosto, il giorno della mobilitazione dell'esercito francese: \u00abLord Lansdowne ed io sentiamo il dovere di informarvi che, a parere cos\u00ec nostro come di tutti i colleghi che abbiamo potuto consultare, sarebbe fatale per l'onore e per la sicurezza del Regno Unito di esitare a sostenere Francia e Russia nella presente congiuntura, ed offriamo al governo il nostro appoggio senza esitazione per qualsiasi misura esso consideri all'uopo necessaria\u00bb. Il giorno dopo Berlino dichiar\u00f2 guerra a Parigi e l'esercito tedesco invase il Belgio. Il 4 agosto la Gran Bretagna dichiarava guerra alla Germania.\nDurante il conflitto Lansdowne fece parte, come ministro senza portafoglio, del secondo governo Asquith che dal maggio 1915 al dicembre 1916, raccolse esponenti di tutti i partiti.\nAl termine del 1916, di fronte alla carneficina del fronte occidentale, affront\u00f2 l'impopolarit\u00e0 e l'incomprensione quando, attraverso un memorandum, propose di trattare la pace con la Germania, in un momento in cui questa sembrava poter vincere.\nIl 28 novembre 1917, in una lettera pubblicata sul \"Daily Telegraph\", sostenne la necessit\u00e0 di giungere quanto prima ad una pace negoziata chiedendo agli alleati dell'Intesa una definizione degli scopi della guerra, di modo da rassicurare la Germania che non si voleva la sua distruzione. La lettera, che conteneva anche un incitamento per una lega di nazioni, suscit\u00f2 scalpore e provoc\u00f2 la costituzione di un comitato per discutere i problemi sollevati.\nLord Lansdowne mor\u00ec in Irlanda dove era proprietario di grandi possedimenti, a Clonmel, il 3 giugno 1927.\nIl matrimonio.\nLansdowne spos\u00f2 l'8 novembre 1869 Maud Hamilton, figlia di James Hamilton, I duca di Abercorn e di Louisa Jane Russell. Ebbero 4 figli:\nCollegamenti esterni.\n \n \n "}
{"id": "2185842", "revid": "1245083", "url": "https://it.wikipedia.org/wiki?curid=2185842", "title": "Aretusa (A 5304)", "text": ""}
{"id": "2185844", "revid": "1543377", "url": "https://it.wikipedia.org/wiki?curid=2185844", "title": "Chelsea Football Club 2008-2009", "text": "Questa pagina contiene rosa e risultati del Chelsea Football Club nelle competizioni ufficiali della stagione 2008-2009.\nStagione.\nDopo aver chiuso la precedente stagione avendo perso contro il Manchester United sia Premier che Champions League, la panchina del Chelsea viene affidata al brasiliano Luiz Felipe Scolari, reduce dall'esperienza come CT del Portogallo. La formazione prediletta dal neoallenatore fu un 4-1-4-1, e per tredici giornate la squadra comand\u00f2 la classifica assieme al Liverpool.\nA novembre, per\u00f2, il team ebbe parecchi risultati negativi, come l'umiliante sconfitta per 3-1 contro la in Champions League, l'eliminazione dalla Carling Cup al quarto turno in casa contro il Burnley, l'interruzione della striscia di imbattibilit\u00e0 casalinga in campionato contro il e la sconfitta nel derby londinese con .\nIn maniera alquanto sofferta, il Chelsea si qualific\u00f2 nel proprio girone di Champions League contro il Cluj dopo una partita terminata 2-1, e durante l'inverno non riusc\u00ec ad andare oltre il pareggio con squadre come West Ham, , Hull City e, in FA Cup, il Southend United. A causa di questi delundenti risultati, la formazione londinese cedette due posizioni in classifica a Manchester United e Liverpool.\nTemendo il peggio, la societ\u00e0 esoner\u00f2 Scolari, rimpiazzandolo col CT della nazionale russa, l'olandese Guus Hiddink. Questo intervento fu provvidenziale: la squadra, ripreso morale, consolid\u00f2 il terzo posto con la vittoria sull'.\nInoltre, dopo aver eliminato e Liverpool dalla Champions League, il Chelsea raggiunse le semifinali del massimo torneo europeo, dove venne eliminata dal Barcellona in una partita che si trascin\u00f2 dietro molte polemiche sull'arbitraggio. Ad ogni modo, il Chelsea pot\u00e9 consolarsi con la quinta FA Cup grazie alla vittoria contro l' per 2-1.\nMaglie e sponsor.\nLo sponsor tecnico per la stagione 2008-2009 \u00e8 stato Adidas, mentre lo sponsor ufficiale \u00e8 stato Samsung. La prima maglia \u00e8 blu con il colletto bianco e con una sottile striscia di colore giallo, sulle maniche sono presenti le consuete strisce bianche dell'Adidas.\nLa seconda \u00e8 tutta nera tranne che sulle maniche dove vi sono tre strisce bianche. La terza \u00e8 gialla con tre strisce blu.\nLe maglie da portiere sono due: una di colore arancione e una di colore blu scuro.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\n\"Aggiornata al 30 maggio 2009.\""}
{"id": "2185845", "revid": "1904508", "url": "https://it.wikipedia.org/wiki?curid=2185845", "title": "Catherine Sedley", "text": "Fu nominata \"Contessa di Dorchester\" a vita nel 1686, un'elevazione di \"status\" che suscit\u00f2 molto sdegno e costrinse Catherine a risiedere in Irlanda per un certo tempo. Mor\u00ec a Bath, quando il suo titolo nobiliare a vita fu rimosso."}
{"id": "2185846", "revid": "1977442", "url": "https://it.wikipedia.org/wiki?curid=2185846", "title": "Croce Anseatica", "text": "La Croce Anseatica (in tedesco \"Hanseatenkreuz\") fu una decorazione di tre citt\u00e0 della Lega Anseatica: Brema, Amburgo e Lubecca, che erano anche stati autonomi membri del Sacro Romano Impero, rimanendovi sino alla fine della Prima guerra mondiale. Ciascuna citt\u00e0 aveva stabilito dei criteri per la propria versione della Croce Anseatica, ma il disegno dell'onorificenza rimaneva pressoch\u00e9 simile.\nFondazione e criteri di concessione.\nLa Croce Anseatica venne stabilita di comune accordo tra i tre senati delle tre citt\u00e0, ciascuna ratificando l'onorificenza in giorni diversi. La versione di Lubecca venne approvata per prima il 21 agosto 1915. Amburgo segu\u00ec il 10 settembre e Brema il 14 settembre. La croce venne concessa per meriti di guerra e poteva essere concessa personalmente come onorificenza civile o militare. Nel caso in cui venisse concessa per coraggio o meriti in combattimento, essa svolgeva un ruolo equivalente alla Croce di Ferro prussiana.\nLa Croce Anseatica di Brema venne concessa in circa 20.000 esemplari. Amburgo concesse l'onorificenza circa 50.000 volte, essendo anche la pi\u00f9 grande delle tre citt\u00e0 della Lega. Lubecca concesse tra le 8.000 e le 10.000 medaglie.\nDescrizione.\nLa Croce Anseatica veniva concessa in un'unica classe di benemerenza e veniva portata sul lato sinistro del petto. L'insegna dell'ordine consisteva in una croce patente d'argento smaltata di rosso che portava impresse nel medaglione centrale le armi della citt\u00e0 stato da cui veniva assegnata. Il retro era identico per tutte e tre le versioni e citava la scritta \"F\u00fcr Verdienst im Kriege\" (\"Per meriti di guerra\") e la data \"1914\".\nIl \"nastro\" era composto dei due colori della lega anseatica, il rosso e il bianco, ma la disposizione dei due colori sulla fascia era l'elemento principale che cambiava nelle tre versioni della medaglia:\nInsigniti notabili.\nBrema\nAmburgo\nLubecca\nConcessione da Amburgo e Lubecca\nConcessione da tutte e tre le citt\u00e0"}
{"id": "2185847", "revid": "339392", "url": "https://it.wikipedia.org/wiki?curid=2185847", "title": "Gisbert Voetius", "text": ""}
{"id": "2185848", "revid": "124241127", "url": "https://it.wikipedia.org/wiki?curid=2185848", "title": "San Valentino Torio", "text": "San Valentino Torio (\"Valentino\" in dialetto locale) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nIl territorio comunale, totalmente pianeggiante, comprende una piccola parte dell'Agro Nocerino Sarnese, al confine con la Citt\u00e0 metropolitana di Napoli. Il comune confina a nord con Sarno, a sud con San Marzano sul Sarno, Pagani, Nocera Inferiore, ad ovest con Striano (NA), Poggiomarino (NA) e Scafati.\nI principali corsi d'acqua del comune sono il fiume Sarno, il Rio San Marino e il Canale Fosso Imperatore.\nStoria.\nPreistoria.\nLa parte sud orientale della pianura campana presenta le prime tracce di presenza umana tra il IX e il VI secolo a.C., epoca a cui risalgono numerose necropoli con circa 1.400 tombe a fossa, attribuite alla popolazione dei Sarrastri. La valle del Sarno infatti era abitata dai Sarrastri sotto la dominazione dei Greci e degli Etruschi, mentre a partire dal 421 a.C. il territorio fu invaso dai Sanniti. Successivamente gran parte della popolazione si trasfer\u00ec nei nuovi centri di \"Nuceria\", Pompei e Stabia, tutti appartenenti al territorio della valle del Sarno.\nDall'800 agli anni 1000.\nLa prima menzione di San Valentino risale ad un documento dell'868, conservato nel \"Codex Diplomaticus Cavensis\" dell'abbazia della Santissima Trinit\u00e0 di Cava de' Tirreni, nel quale la localit\u00e0 \u00e8 menzionata come \"Balentino\". Nel 987 l'atto di fitto di un terreno menziona la localit\u00e0 tuttora esistente di Cesina.\nDal 1200 al 1800.\nIl territorio di San Valentino ebbe diversi feudatari, a partire dal primo attestato nel 1269, Bertrando del Balzo, che i Registri angioini citano come possessore dei casali di San Valentino e di Casatori. Il territorio fu in possesso di diverse famiglie fino a giungere nel 1459 ai Capece Minutolo (famiglia napoletana), che lo mantennero fino all'abolizione dei diritti feudali nel XIX secolo.\nIl villaggio Balentino fu universit\u00e0 autonoma alla met\u00e0 del XVI secolo, cambiando la denominazione in Castello di Valentino. La comunit\u00e0 fu in conflitto con il feudatario, Giovan Battista Capece Minutolo (morto nel 1586). Il primo sindaco dell'universit\u00e0 di cui si conosce il nome fu Francesco Martorelli (1599-1600).\nLa localit\u00e0 venne per la prima volta citata con il toponimo odierno di San Valentino in un atto del 1681. Alla fine del secolo Francesco Capece Minutolo ottenne il titolo di duca di San Valentino.\n1806-1863: Comune del Regno delle Due Sicilie.\nDopo l'abolizione dei diritti feudali nel 1806, l'universit\u00e0 di San Valentino divenne comune del Regno delle Due Sicilie nel 1809. Alcuni abitanti del paese presero parte ai moti carbonari del 1820\nDall'Unit\u00e0 d'Italia ad oggi.\nNel 1863, dopo il passaggio al Regno d'Italia, San Valentino assunse la denominazione attuale: divenne, cio\u00e8, San Valentino Torio. L'aggiunta della parola \"Torio\" venne sancita per regio decreto (RDL del 22 gennaio 1863) su proposta del consiglio comunale per distinguere il comune dalla citt\u00e0 abruzzese di San Valentino in Abruzzo Citeriore.\nAlla fine del XIX secolo il comune di San Valentino partecip\u00f2 finanziariamente alla costruzione della ferrovia Circumvesuviana e tra la fine del 1899 e l'inizio del 1900 fu approvato il progetto della nuova stazione di San Valentino, inaugurata nel 1904.\nNel 1936 grazie all'allora vescovo della Diocesi Sarno-Cava, il mons. Pasquale dell'Isola, la citt\u00e0 di San Valentino Torio detiene alcune reliquie del Santo Patrono degli Innamorati, ed \u00e8 a partire da questa data che San Valentino viene proclamato Santo Patrono del Comune di San Valentino Torio.\nSociet\u00e0.\nEvoluzione demografica.\nIl grafico sottostante riporta l'evoluzione demografica del Comune di San Valentino Torio (compresi i territori di Casatori e Sciulia).\nParlata locale.\nIl vernacolo parlato dagli abitanti di San Valentino Torio corrisponde al napoletano, e si distingue dalla parlata del capoluogo provinciale Salerno per alcune sottigliezze come l'uso di articoli determinativi differenti, che risultano essere gli stessi utilizzati a Napoli:\nCultura.\nCucina.\nA San Valentino Torio \u00e8 possibile trovare ogni genere di prodotto agroalimentare della Campania, come ad esempio la mozzarella di bufala, il bab\u00e0, la pizza napoletana, la pastiera, la sfogliatella, \"'O pere e 'o musso\". \u00c8 possibile trovare anche prodotti a diffusione limitata in alcune aree specifiche della Campania, come:\nGeografia antropica.\nFrazione.\nSan Valentino Torio, come recita lo statuto comunale, ha due frazioni: Casatori e Sciulia.\nEconomia.\nL'economia del paese si basa sulla sua produzione agricola (ortaggi e pomodoro San Marzano), che viene esportata in tutto il territorio. Esistono anche realt\u00e0 industriali di conserve di pomodoro.\nInfrastrutture e trasporti.\nSan Valentino si trova a met\u00e0 strada tra Salerno e Napoli, e per tale motivo \u00e8 coperto sia dalla rete ferroviaria della Circumvesuviana che consente di raggiungere buona parte delle citt\u00e0 della confinante citt\u00e0 metropolitana di Napoli, sia dalla linee 74-79-80-82 del servizio autobus della rete CSTP, la quale permette di raggiungere alcuni territori dell'agro nocerino sarnese come Sarno, San Marzano, Pagani, la Stazione di Nocera Inferiore e l'Universit\u00e0 degli Studi di Salerno. Dalle fermate di Pagani e Nocera \u00e8 possibile inoltre usufruire di ulteriori linee CSTP per raggiungere altri luoghi del salernitano (per esempio da l\u00ec si ferma la linea 4 che permette di raggiungere la Costiera Amalfitana e la citt\u00e0 di Salerno).La stazione di San Valentino Torio \u00e8 stata inaugurata nel 1904, ed \u00e8 composta da due binari situati sulla Linea principale Napoli-Ottaviano-Sarno. Questa stazione consente di raggiungere Napoli.\nAmministrazione.\nAltre informazioni amministrative.\nLa gestione del ciclo dell'acqua \u00e8 affidato all'ATO 3 Sarnese Vesuviano.\nIl 31 ottobre 2018, il sindaco ing. Michele Strianese viene eletto presidente della provincia di Salerno, con oltre il 70% dei voti.\nSport.\nLa cittadina di San Valentino Torio conta alcune societ\u00e0 sportive dilettantistiche come:"}
{"id": "2185849", "revid": "287204", "url": "https://it.wikipedia.org/wiki?curid=2185849", "title": "Mecacci", "text": ""}
{"id": "2185850", "revid": "1245083", "url": "https://it.wikipedia.org/wiki?curid=2185850", "title": "Vesuvio (A 5330)", "text": ""}
{"id": "2185851", "revid": "174925", "url": "https://it.wikipedia.org/wiki?curid=2185851", "title": "Paesi bassi", "text": ""}
{"id": "2185852", "revid": "1245083", "url": "https://it.wikipedia.org/wiki?curid=2185852", "title": "Stromboli (A 5329)", "text": ""}
{"id": "2185857", "revid": "465169", "url": "https://it.wikipedia.org/wiki?curid=2185857", "title": "D'Elia", "text": ""}
{"id": "2185861", "revid": "118136", "url": "https://it.wikipedia.org/wiki?curid=2185861", "title": "Reidar Horghagen", "text": ""}
{"id": "2185867", "revid": "106908", "url": "https://it.wikipedia.org/wiki?curid=2185867", "title": "De Lucia", "text": ""}
{"id": "2185869", "revid": "228446", "url": "https://it.wikipedia.org/wiki?curid=2185869", "title": "Henry Lansdowne", "text": ""}
{"id": "2185871", "revid": "62004", "url": "https://it.wikipedia.org/wiki?curid=2185871", "title": "Mark Andr\u00e9 Zoro", "text": ""}
{"id": "2185873", "revid": "136053", "url": "https://it.wikipedia.org/wiki?curid=2185873", "title": "Vediove", "text": ""}
{"id": "2185874", "revid": "228587", "url": "https://it.wikipedia.org/wiki?curid=2185874", "title": "Lansdowne", "text": "Lansdowne \u00e8 un marchesato britannico. Questo termine pu\u00f2 riferirsi anche a:"}
{"id": "2185876", "revid": "152479", "url": "https://it.wikipedia.org/wiki?curid=2185876", "title": "Entropa", "text": "Entropa \u00e8 una scultura satirica creata dal controverso artista ceco David \u010cern\u00fd e commissionata dal governo della Repubblica Ceca per inaugurare la propria presidenza al Consiglio dell'Unione Europea.\nIl Consiglio dell'UE ha infatti un sistema presidenziale a rotazione, dove i governi dei paesi membri alternano la presidenza ogni 6 mesi, ed \u00e8 costume per il paese che detiene la presidenza esporre qualcosa di simbolico nel palazzo Justus Lipsius, e si tratta normalmente di installazioni non controverse. La Francia, che aveva la presidenza prima della Repubblica Ceca, aveva semplicemente sistemato un grande palloncino con i colori nazionali francesi.\nL'opera venne presentata il 12 gennaio 2009 e venne esposta nel palazzo Justus Lipsius a Bruxelles. I componenti mobili e multimediali furono attivati nella giornata inaugurale, il 15 gennaio 2009. Si presumeva fosse stata creata da 27 artisti e gruppi artistici da tutti i paesi membri dell'UE. Tuttavia \u00e8 stato presto scoperto che era stata creata unicamente da \u010cern\u00fd e due o tre assistenti. L'opera, che propone degli stereotipi che toccano i 27 paesi membri dell'Unione Europea, ha suscitato delle reazioni di alcuni stati membri, segnatamente Bulgaria e Slovacchia, che si sono sentite offese per il modo in cui sono state rappresentate. L'opera \u00e8 stata rimossa anticipatamente, il 14 maggio 2009, per scelta dell'artista, e re-installata nel Centro di arte contemporanea DOX di Praga."}
{"id": "2185877", "revid": "149727", "url": "https://it.wikipedia.org/wiki?curid=2185877", "title": "Parenzana", "text": ""}
{"id": "2185880", "revid": "287204", "url": "https://it.wikipedia.org/wiki?curid=2185880", "title": "Stayin' Alive (album)", "text": ""}
{"id": "2185881", "revid": "729019", "url": "https://it.wikipedia.org/wiki?curid=2185881", "title": "Hiti", "text": "Hiti \u00e8 un atollo appartenente all'arcipelago delle Isole Tuamotu nella Polinesia francese.\nSi trova 19\u00a0km a sud-ovest dell'atollo di Makemo.\nPossiede una forma vagamente ovale, misurando 9\u00a0km di lunghezza nel punto massimo e 6\u00a0km di larghezza. Si estende su una superficie totale di terre emerse per circa 3\u00a0km\u00b2. Hiti possiede una laguna, ma non ci sono canali navigabili che la collegano al mare.\nL'atollo di Hiti \u00e8 disabitato.\nStoria.\nIl primo contatto europeo avvenne con l'esploratore russo Fabian Gottlieb von Bellingshausen nel 1820."}
{"id": "2185882", "revid": "287204", "url": "https://it.wikipedia.org/wiki?curid=2185882", "title": "Eliseu Visconti", "text": "\u00c8 considerato il pi\u00f9 importante artista plastico brasiliano della prima decade del Novecento.\nBiografia.\nEliseo Visconti emigr\u00f2 in Brasile nel 1873, dove organizz\u00f2 la sua formazione artistica. Studi\u00f2 dapprima al Liceu de Artes e Of\u00edcios, terminato il quale, s'iscrisse all'Academia Imperial de Belas Artes. Fu discepolo di Vitor Meirelles, Rodolfo Amoedo, Henrique Bernardelli e di altri rinomati artisti dell'epoca.\nNel 1892 ricevette un viaggio premio per l'Europa. A Parigi conobbe e frequent\u00f2 Grasset alla Scuola delle Arti Decorative, prendendo parte attiva alla vita culturale della citt\u00e0, allora centro delle influenze dell'Impressionismo.\nDurante questo periodo altern\u00f2 lunghi soggiorni tra Parigi e la capitale carioca. Nel 1905 ritorn\u00f2 definitivamente in Brasile a seguito della commissione impartitagli dalle cariche di Rio de Janeiro per la realizzazione di affreschi nel Teatro Comunale. Subito dopo ricevette altre commesse dal governo, tra le quali sono gli affreschi nel Palazzo Tiradentes, originalmente la sede del Parlamento del Brasile, e gli affreschi nel Palazzo Pedro Ernesto, oggi Camera Comunale della citt\u00e0 di Rio.\nLa maggior parte dei quadri dipinti da Eliseo Visconti si trovano in collezioni di famiglia o in collezioni private in Francia e in Brasile; altri quadri sono esposti nel Museo Nazionale delle Belle Arti di Rio, nel Museo di San Paolo e nel Museo di Santiago del Cile.\nLa prima esposizione delle opere di Visconti al pubblico fu lo stesso artista ad organizzarla nel 1901, 88 opere totale, di cui 28 d'arte decorativa e le altre rappresentative di varie figure umane e paesaggi. Ma la mostra pi\u00f9 completa con un totale di 285 opere, olio, acquerelli, disegni e pezzi d'arte decorativa, fu la grande retrospettiva di Visconti nel 1949 nel Museo delle Belle Arti della citt\u00e0 di Rio.\nPossono distinguersi fasi diverse nell'evoluzione dell'attivit\u00e0 artistica di Eliseo Visconti. Fu influenzato sia dalla tradizione del Rinascimento che dal Simbolismo, dall'Impressionismo e dall'Art Nouveau, tendenze che alcune volte si mescolano e come risultato danno all'artista uno stile indefinito ed eclettico.\nTra 1888 e 1897 sono le prime opere, composte di diversi paesaggi e figure, alcune di corrente naturalistica e altre di stretto legame ai pittori rinascimentali. La fase 1898-1908 \u00e8 caratterizzata da numerose opere di tecnica e influenza impressionista; invece il ciclo 1909-1912 rappresenta una fase di transizione marcata da un accentuato realismo nelle figure e un forte cromatismo nei paesaggi. La fase finale si estende dal 1935 fino alla sua morte. La produzione dell'artista \u00e8 principalmente ascrivibile alla matrice impressionista europea."}
{"id": "2185884", "revid": "118136", "url": "https://it.wikipedia.org/wiki?curid=2185884", "title": "Horg", "text": ""}
{"id": "2185889", "revid": "1305772", "url": "https://it.wikipedia.org/wiki?curid=2185889", "title": "Staying Alive (disambigua)", "text": ""}
{"id": "2185890", "revid": "324617", "url": "https://it.wikipedia.org/wiki?curid=2185890", "title": "La speculazione edilizia", "text": "La speculazione edilizia \u00e8 un romanzo di Italo Calvino, pubblicato nel 1963 nella collana \"Coralli\" (n. 189) di Einaudi, a seguito di una prima edizione su rivista apparsa gi\u00e0 nel 1957.\nLa trama.\nSi tratta di una storia ambientata in un'ignota localit\u00e0 della riviera ligure (indicata nel testo con ***), nella quale Quinto, un giovane intellettuale che lavora in una grande citt\u00e0 del Nord, personaggio che Calvino definisce \"semiautobiografico\", fa ritorno.\nSiamo nel mezzo degli anni cinquanta, in \"un'epoca di bassa marea morale\" e Quinto, in una crisi di pensiero dovuta ai cambiamenti e al malessere sociale e intellettuale da essi causato, si trova a reagire attraverso la repressione delle sue naturali inclinazioni: mettendo in secondo piano il suo impegno intellettuale, si mette in affari, per sentirsi al passo coi tempi; cos\u00ec diventa socio di un impresario di cattiva fama dedito alla speculazione edilizia, collaborando ad ingrigire lo spettacolo paesaggistico della riviera ligure.\nQuesta vicenda \u00e8 definita dall'autore \"storia d'un fallimento\": Quinto attua un processo di mimesi dello spirito dei tempi corrotti, spinto quasi da un desiderio di fallimento, \"perch\u00e9 in questo gioco sono sempre i peggiori che vincono\".\nCalvino e la vicenda della pubblicazione.\nIl romanzo, risalente agli anni cinquanta, era gi\u00e0 stato pubblicato sul numero 20 della rivista letteraria \"Botteghe Oscure\" nel 1957.\nDice Calvino: \nTuttavia Calvino, negli anni sessanta, decise di pubblicare in volume il romanzo \"La speculazione edilizia\", arrivando a dichiarare: \nI personaggi.\nIn ordine di comparizione, i principali personaggi del romanzo:"}
{"id": "2185891", "revid": "599013", "url": "https://it.wikipedia.org/wiki?curid=2185891", "title": "John Fassel", "text": "Carriera da giocatore.\nIndianapolis Colts.\nAl college, Fassel gioc\u00f2 a football alla Weber State University. Non fu scelto nel Draft NFL 1999 ma firm\u00f2 come free agent con la squadra di allenamento degli Indianapolis Colts, senza disputare mai alcuna partita.\nCarriera da allenatore.\nNel 2004, Fassel inizi\u00f2 la sua carriera da allenatore nella NFL con i Baltimore Ravens come assistente del capo allenatore. Nel 2007 pass\u00f2 agli Oakland Raiders come assistente del coordinatore degli special team. Il 15 gennaio 2009 venne promosso come coordinatore degli special team.\nIl 10 aprile, Fassel 2012 firm\u00f2 con i St. Louis Rams con lo stesso incarico. Il 12 dicembre 2016, a seguito del licenziamento di Jeff Fisher, assunse l'incarico di capo-allenatore ad interim per le ultime tre gare della stagione, per poi tornare ad allenaro lo Special Team dei Rams nella stagione successiva sotto la guida del neo allenatore Sean McVay."}
{"id": "2185898", "revid": "1418004", "url": "https://it.wikipedia.org/wiki?curid=2185898", "title": "James Sallis", "text": "Biografia.\nNato in Arkansas, Sallis ha studiato alla Tulane University di New Orleans e ha vissuto a lungo a Londra e in varie parti d'America, prima di trasferirsi a Phoenix, Arizona. Autore di romanzi e racconti, di saggi critici su argomenti letterari e musicali, \u00e8 anche traduttore dal francese e dal russo e chitarrista folk e blues. Nel 1992 ha iniziato una serie di sei romanzi noir dedicati all'inconsueto investigatore privato afroamericano Lew Griffin, mentre nel 2003 ha varato una nuova serie di tre libri che ha come protagonista John Turner, ex agente di polizia con un lungo passato in carcere. Un film tratto dal suo romanzo \"Drive\", che inizialmente doveva essere diretto da Neil Marshall e interpretato da Hugh Jackman, \u00e8 stato poi affidato alla regia di Nicolas Winding Refn, con Ryan Gosling nel ruolo del protagonista senza nome ed \u00e8 uscito nel 2011 (Drive). I libri di James Sallis sono pubblicati in Italia da Giano/Neri Pozza, e sono tutti tradotti da Luca Conti."}
{"id": "2185901", "revid": "1714743", "url": "https://it.wikipedia.org/wiki?curid=2185901", "title": "Luisa Maria Teresa Stuart", "text": "Biografia.\nNascita.\nLuisa Maria nacque nel 1692 a Saint-Germain-en-Laye, durante l'esilio dei suoi genitori. Dal momento che la nascita di suo fratello, Giacomo Francesco Edoardo, aveva causato non poche polemiche e voci di sostituzioni del principe con un altro bambino, Giacomo II aveva inviato delle lettere non solo a sua figlia, la regina Maria II Stuart, per invitarla ad assistere alla nascita di persona, ma anche ad un gran numero di altre dame protestanti.\nLa bimba fu battezzata con i nomi Luisa Maria, mentre Teresa fu aggiunto in seguito, al tempo della sua cresima. Il nome Luisa le fu dato in onore del cugino di suo padre, Luigi XIV di Francia, che fu anche suo padrino. Il ruolo di madrina fu ricoperto dalla cognata del Re Sole, Elisabetta Carlotta del Palatinato.\nDopo la nascita di Luisa Maria, Giacomo II dichiar\u00f2 che la fanciulla era stata inviata da Dio come consolazione per i suoi genitori nel momento della loro angoscia, e negli anni successivi fu spesso chiamata \"La Consolatrice\".\nVita.\nLuisa Maria fu l'unica sorella di sangue del principe Giacomo Francesco Edoardo, il cosiddetto \"Vecchio pretendente\", a sopravvivere all'infanzia e i due crebbero insieme in Francia.\nTutore di Luisa Maria fu il prete romano cattolico, Padre Constable, che le insegn\u00f2 il latino, la storia e la religione. Aveva anche una governante, la baronessa di Middleton, moglie del giacobita Charles Patton, II barone di Middleton. James Drummond, IV conte di Perth, un altro giacobita che viveva in Francia, elogi\u00f2 la naturale affabilit\u00e0 della bambina.\nNell'estate del 1701 Giacomo II si ammal\u00f2 gravemente e dovette andare lontano da Saint-Germain-en-Laye per le cure mediche, insieme alla moglie. Tuttavia, nel giugno i due tornarono a casa per i compleanni dei due figli; due mesi dopo Giacomo ebbe un ictus, che lo avrebbe fatto morire due settimane pi\u00f9 tardi, il 16 settembre. Quando era ancora cosciente e i suoi figli lo visitarono, Giacomo II disse a Luisa Maria:\nPoco dopo la morte di Giacomo, Luigi XIV proclam\u00f2 Giacomo Francesco Edoardo re d'Inghilterra, Scozia e Irlanda, e fu riconosciuto come re anche dalla Spagna, dallo Stato Pontificio, dal Ducato di Modena e Reggio e dalla Repubblica di Venezia. Egli e sua sorella Luisa Maria furono trasferiti a Passy, sotto la custodia di Antoine Nompar de Caumont e di sua moglie, con la baronessa di Middleton che continu\u00f2 il suo compito di governante.\nNel 1705, a tredici anni, Luisa Maria fu l'ospite d'onore a un ballo tenutosi nel castello di Marly, considerata minore soltanto a Luigi XIV, a sua madre la regina Maria Beatrice e a suo fratello Giacomo III, trattato con i riguardi di un sovrano.\nIl 23 marzo 1708, dopo un ritardo causato dal morbillo, il giovane Giacomo tent\u00f2 uno sbarco sul suolo scozzese, a Firth of Forth, sostenuto da una flotta di navi francesi. Tuttavia, la loro forza congiunta fu scacciata dalla Marina reale britannica sotto il comando dell'ammiraglio Byng.\nLuisa Maria amava la danza e l'opera e divenne molto popolare alla corte francese. Due possibili partiti presi in considerazione per lei, furono Carlo di Borbone-Francia (1686-1714) e Carlo XII di Svezia. Il primo non ebbe luogo apparentemente a causa della posizione equivoca di Luisa Maria, il secondo perch\u00e9 il re di Svezia non era un cattolico romano.\nLuisa Maria sent\u00ec intensamente che i giacobiti in esilio avevano fatto grandi sacrifici per la sua famiglia e lei stessa pag\u00f2 l'educazione delle figlie di molti di loro. In quest'atto, non fece distinzione tra romani cattolici e protestanti, sostentando le figlie di entrambe le parti.\nMorte.\nNell'aprile del 1712, sia Giacomo sia sua sorella si ammalarono di vaiolo. Mentre il Vecchio pretendente riusc\u00ec a guarire, Luisa Maria mor\u00ec il 18 aprile, all'et\u00e0 di soli diciannove anni, e fu sepolta accanto a suo padre nella chiesa dei benedettini inglesi a Parigi.\nDurante la Rivoluzione francese la basilica di Saint-Denis, mausoleo dei reali francesi, e molte altre chiese furono sconsacrate e devastate. I resti della principessa e di suo padre furono trasferiti all'ospedale militare di Val-de-Gr\u00e2ce."}
{"id": "2185902", "revid": "287204", "url": "https://it.wikipedia.org/wiki?curid=2185902", "title": "L'implacabile", "text": ""}
{"id": "2185904", "revid": "668168", "url": "https://it.wikipedia.org/wiki?curid=2185904", "title": "Sports Illustrated Swimsuit Issue", "text": "Sports Illustrated Swimsuit Issue,\" noto anche come SI Swimsuit,\" \u00e8 un numero speciale del periodico statunitense \"Sports Illustrated\". Viene pubblicato annualmente a partire dal 1964 e contiene servizi fotografici che vedono protagoniste modelle che indossano costumi da bagno di alta moda o in body painting, con paesaggi esotici sullo sfondo.\n\"SI Swimsuit\" ha contribuito a rendere il bikini, inventato nel 1946, un capo di abbigliamento socialmente accettato; \u00e8 stato inoltre uno degli elementi principali per il lancio ed il consolidamento delle carriere di diverse top model.\nStoria.\nNegli anni '50 alcune donne apparvero sulla copertina di \"Sports Illustrated\", ma nel 1964 usc\u00ec quello che viene considerato il numero 0 dell'edizione speciale dedicata ai costumi da bagno. Quell'anno infatti, l'editore Andre Laguerre chiese alla giornalista Jule Campbell di fare dei servizi fotografici con una modella di alta moda in un paesaggio esotico; l'obiettivo era quello di avere dei contenuti per riempire lo spazio della rivista nei mesi invernali, periodo in cui il calendario sportivo statunitense conteneva poche manifestazioni e gare.\nCome modella per il servizio fotografico da realizzare venne scelta Babette March, che pos\u00f2 in bikini sulla copertina ed in un reportage interno di cinque pagine. \"SI Swimsuit\" consent\u00ec alla Campbell di diventare una figura importante nel settore, poich\u00e9 trasform\u00f2 l'edizione speciale in un fenomeno mediatico, scegliendo donne californiane \"pi\u00f9 grandi e pi\u00f9 sane\" per posare per la rivista e stampando i nomi delle modelle insieme alle loro foto.\nDal 1997 il numero dedicato ai costumi da bagno \u00e8 un'edizione indipendente, separata dal normale numero di \"Sports Illustrated\". L'edizione pi\u00f9 venduta \u00e8 stata quella dedicato al 25\u00ba anniversario della rivista, con Kathy Ireland sulla copertina, ed uscita nel 1989.\nNel 2005 \"SI Swimsuit\" ha generato ricavi pubblicitari per un valore di 35 milioni di dollari e l'anno successivo ha ampliato la pubblicazione sui dispositivi portatili. Nel 2007 l'edizione \u00e8 diventata inoltre disponibile per la prima volta in Cina.\nDal mese di maggio 2019 \"Sports Illustrated Swimsuit Issue,\" cos\u00ec come la rivista, \u00e8 di propriet\u00e0 di Authentic Brands Group LLC (ABG LLC), che l'ha acquistata da Meredith Corporation per 110 milioni di dollari. ABG LLC ha poi venduto, nello stesso periodo, i diritti di stampa e pubblicazione digitale della rivista alla societ\u00e0 di media Maven Inc. per 45 milioni di dollari, con un accordo che prevede anche la compartecipazione alle entrate per almeno un decennio.\nDal 1964 al 2018 SI Swimsuit \u00e8 stato pubblicato a febbraio; nel 2019 \u00e8 invece uscito l'8 maggio, mentre nel 2020 e nel 2021 a luglio.\nModelle e non-modelle.\nCovergirl.\nLa fotografia di copertina su \"Sports Illustrated Swimsuit\" \u00e8 considerata molto ambita ed incisiva del processo di successione ed affermazione delle top model. Nel corso degli anni hanno posato come covergirl di \"SI Swimsuit\": \nAlcune delle covergirl hanno fatto pi\u00f9 apparizioni sulla copertina di \"SI Swimsuit\"; \u00e8 il caso di Elle Macpherson, che detiene il record di 5 cover (1986, 1987, 1988, 1994, 2006), seguita da Christie Brinkley, comparsa in 3 numeri (1979, 1980, 1981) cos\u00ec come Cheryl Tiegs (1970, 1975, 1983), Kathy Ireland (1989, 1992, 1994), Daniela Pe\u0161tov\u00e1 (1995, 2000, 2006), Kate Upton (2012, 2013, 2017) e Tyra Banks (1996, 1997, 2019), che \u00e8 stata anche la prima covergirl afroamericana (1997). Seguono Pavl\u00edna Po\u0159\u00edzkov\u00e1, apparsa come covergirl in due edizioni (1984, 1985), Rachel Hunter (1994, 2006), Rebecca Romijn (1999, 2006), Elsa Ben\u00edtez (2001, 2006), Yamila D\u00edaz (2002, 2006), Veronika Va\u0159ekov\u00e1 (2004, 2006) e Carolyn Murphy (2005, 2006).\nLa cantautrice Beyonc\u00e9 \u00e8 stata a prima cantante e la prima non-modella non atleta in assoluto ad apparire in copertina nel 2007, mentre Ronda Rousey, campionessa di arti marziali, \u00e8 stata la prima atleta femminile a comparire su una delle tre cover di \"SI Swimsuit\", nel 2016.\nDal 2008 al 2013 l'annuncio delle covergirl scelte per i vari numeri \u00e8 avvenuto al \"David Letterman Show\"; nel 2014 e nel 2017 \u00e8 stato scelto il \"Jimmy Kimmel Live!\"\".\" Nel 2015 \u00e8 stata la volta del \"The Tonight Show\" condotto da Jimmy Fallon. mentre le copertine del 2019 sono state invece annunciate in esclusiva su \"Good Morning America\" nella puntata dell'8 maggio, che ha visto come ospiti presenti in studio Tyra Banks e Camille Kostek, entrambe apparse sulle cover di quell'anno.\nServizi fotografici per edizione.\nOltre alla copertina, molte top model e non-modelle sono comparse su \"Sports Illustrated Swimsuit Issue\", insieme a celebrit\u00e0 attive nel mondo della musica e dello spettacolo:\n\"Rookie of the year\".\nDal 2011 la rivista consente ai fan di partecipare online ad una procedura di voto per decidere a quale modella assegnare il titolo di \"Rookie of the Year\" (debuttante dell'anno). La scelta avviene sulla base di una combinazione tra il voto degli utenti, il parere dell'editore e sulla storia personale della modella come ambasciatrice del marchio \"Sl Swimsuit\".\nHanno ottenuto il titolo di \"Rookie of the Year\": Chrissy Teigen (2010), Kate Upton (2011), Nina Agdal (2012), Kate Bock (2013), Sara Sampaio (2014), Kelly Rohrbach (2015), Barbara Palvin (2016), Bianca Balti (2017), Alexis Ren (2018),Jasmine Sanders (2019) e Josephine Skriver (2020).\nLocalit\u00e0.\nI servizi fotografici dello \"Sports Illustrated Swimsuit Issue\" sono stati realizzati prevalentemente in un paese all'anno. Con l'aumentare delle dimensioni del numero, anche il numero di localit\u00e0 scelte per realizzare gli scatti \u00e8 aumentato. Attualmente sono stati scelti i seguenti luoghi:\nAccoglienza.\nL'edizione dedicata ai costumi da bagno di Sports Illustrated \u00e8 stata criticata dalle femministe americane, secondo cui \"The Swimsuit Issue promuove il concetto dannoso e disumanizzante secondo cui le donne sono un prodotto destinato al consumo maschile\".\nInoltre, molti abbonati hanno scelto di cancellare l'abbonamento alla rivista a causa dei contenuti della sua edizione speciale. In particolare l'edizione del 1978, in cui Cheryl Tiegs posava in Brasile per un tiro di lancio in una cima a rete bianca con i capezzoli completamente esposti, comport\u00f2 pi\u00f9 di 340 annullamenti. A partire dal 2005, tuttavia, il numero di cancellazioni \u00e8 diminuito; dal 2007 la rivista consente anche ai suoi abbonati la possibilit\u00e0 di saltare l'edizione dedicata ai costumi da bagno con un credito per estendere l'abbonamento di una settimana.\nIn altri media.\nNel 2006 \u00e8 stato diffuso anche un libro di 144 pagine intitolato \"Sports Illustrated: Exposure,\" che conteneva immagini inedite di 8 modelle che hanno posato per la copertina della rivista, realizzare in nove giorni su un'isola caraibica dal fotografo Raphael Mazzucco."}
{"id": "2185907", "revid": "1305772", "url": "https://it.wikipedia.org/wiki?curid=2185907", "title": "Constantin Ab\u0103lu\u021b\u0103", "text": "Traduzioni.\nHa tradotto passi da Thomas Roetke, Frank O'Hara, Wallace Stevens, Dylan Thomas."}
{"id": "2185915", "revid": "133248", "url": "https://it.wikipedia.org/wiki?curid=2185915", "title": "Farina Coscioni", "text": ""}
{"id": "2185917", "revid": "106908", "url": "https://it.wikipedia.org/wiki?curid=2185917", "title": "Beltrandi", "text": ""}
{"id": "2185918", "revid": "1318658", "url": "https://it.wikipedia.org/wiki?curid=2185918", "title": "Poretti", "text": ""}
{"id": "2185921", "revid": "1543377", "url": "https://it.wikipedia.org/wiki?curid=2185921", "title": "Kelly Skipper", "text": "Carriera come allenatore.\nSkipper inizi\u00f2 la sua carriera come allenatore nella NFL nel 2007 con gli Oakland Raiders come allenatore dei tight end, portando nei suoi primi due anni di esperienza nella lega Zach Miller a raggiungere ottime prestazioni. Il 20 gennaio 2009 pass\u00f2 al ruolo di allenatore dei running back. A fine della stagione il reparto ebbe 4 yard di media per partita. Nel 2010 i Raiders si classificarono 2\u00b0 in tutta la NFL nelle corse. Mentre nel 2011 arrivarono 7\u00b0. Il 1\u00ba febbraio 2012 il suo contratto venne nuovamente rinnovato per altri due anni. Il 14 gennaio 2014 firm\u00f2 per un altro anno.\nVita familiare.\nSkipper \u00e8 sposato con Mary da cui ha avuto due figli: Kaelen e Darius.\nVittorie e premi.\n\"Nessuno\""}
{"id": "2185922", "revid": "729019", "url": "https://it.wikipedia.org/wiki?curid=2185922", "title": "Katiu", "text": "Katiu (anche Taungataki) \u00e8 un atollo appartenente all'arcipelago delle Isole Tuamotu nella Polinesia francese.\nGeografia.\nSi trova 23,5\u00a0km a ovest dell'atollo di Makemo.\nL'atollo di Katiu ha una forma approssimativamente ovale, e misura 27\u00a0km di lunghezza e 12,5\u00a0km di larghezza nei punti massimi massima. La sua superficie totale, compresa la laguna, \u00e8 di 235\u00a0km\u00b2. La superficie totale delle terre emerse \u00e8 di circa 3\u00a0km\u00b2. La sua laguna \u00e8 collegato al mare.\nPossiede una popolazione di 262 abitanti.\nStoria.\nIl primo contatto europeo avvenne con l'esploratore russo Fabian Gottlieb von Bellingshausen nel 1820."}
{"id": "2185923", "revid": "250771", "url": "https://it.wikipedia.org/wiki?curid=2185923", "title": "Ntc", "text": ""}
{"id": "2185924", "revid": "767487", "url": "https://it.wikipedia.org/wiki?curid=2185924", "title": "Sweet Little Sixteen", "text": "Sweet Little Sixteen \u00e8 una canzone rock and roll scritta e incisa originariamente dal cantante statunitense Chuck Berry pubblicata come singolo nel gennaio 1958.\nLa canzone parla di una ragazza che ha appena compiuto sedici anni e che \u00e8 una fan sfegatata degli artisti rock'n'roll. In particolar modo si vede come lei supplica i suoi genitori per poter andare a un concerto e viene descritto anche il suo abbigliamento.\nCi sono state numerose cover del brano delle quali la pi\u00f9 famosa \u00e8 quella dei Beach Boys con il titolo di \"Surfin' USA\". Altre cover sono state fatte da Jerry Lee Lewis, Beatles, The Animals, Ten Years After, The Rolling Stones.\nLa versione del brano di Berry pubblicata dai Beach Boys nel 1963 con il titolo \"Surfin' USA\", originariamente non era stata presentata come una cover, ma come un brano originale anche se possedeva essenzialmente la stessa melodia e gran parte del testo di \"Sweet Little Sixteen\". Dopo una causa legale intentata da Berry e dalla sua etichetta discografica ai Beach Boys, la canzone venne infine accreditata a Berry/Wilson.\nNel 2004, la rivista \"Rolling Stone\" ha posizionato la canzone alla posizione numero 272 della loro lista delle migliori 500 canzoni di sempre."}
{"id": "2185926", "revid": "486946", "url": "https://it.wikipedia.org/wiki?curid=2185926", "title": "PRNTT", "text": ""}
{"id": "2185935", "revid": "21484048", "url": "https://it.wikipedia.org/wiki?curid=2185935", "title": "Perseus digital library", "text": ""}
{"id": "2185937", "revid": "123537623", "url": "https://it.wikipedia.org/wiki?curid=2185937", "title": "Ordine di Sidonia", "text": "L'Ordine di Sidonia (in tedesco \"Sidonien-Orden\") fu un ordine cavalleresco femminile creato nell'ambito del Regno di Sassonia.\nL'Ordine venne fondato da re Giovanni di Sassonia il 14 marzo 1871 e fu il primo degli ordini cavallereschi femminili ad essere creato in questo Stato. L'Ordine veniva concesso esclusivamente alle dame della nobilt\u00e0 sassone, e spettava di diritto alle figlie femmine del sovrano in carica, alle quali veniva concesso alla nascita.\nL'Ordine veniva concesso per chi si fosse distinto in grandi opere di carit\u00e0 verso i pi\u00f9 poveri e venne dedicato a la principessa Sidonia di Boemia, moglie del duca Alberto III di Sassonia, margravio di Meissen, fondatore della linea albertina da cui discendeva anche re Giovanni.\nDurante la sua breve storia, l'Ordine venne concesso in tutto solo 97 volte. L'onorificenza venne abolita con il crollo dell'Impero tedesco nel 1918.\nInsegne.\nL'Ordine disponeva della sola classe di Dama."}
{"id": "2185938", "revid": "1272592", "url": "https://it.wikipedia.org/wiki?curid=2185938", "title": "Opposizione delle Chiese al nazismo", "text": "Lopposizione delle Chiese al nazismo in Germania, fu, per quanto riguarda l'efficacia, limitata e irrilevante, prettamente simbolica \nGli ostacoli per lo sviluppo in Germania, di una fattiva opposizione al nazismo, fra il 1933 e il 1939, furono i successi del regime in politica interna, quelli in politica estera e la spietata opera di repressione nazista, di una durezza ed organicit\u00e0 eccezionali.\nAccanto a questi rari gruppi, composti prevalentemente da comunisti e socialdemocratici, vi era un'opposizione che potremmo chiamare di vertice composta cio\u00e8 da borghesi, da alti gradi militari e da alti prelati cattolici e protestanti.\nNell'opposizione dei militari e dei civili prevalevano due considerazioni essenziali, che la politica economica nazista, diretta essenzialmente al riarmo, avrebbe portato la Germania alla rovina e che il nazismo avrebbe precipitato il paese in una nuova guerra mondiale, che avrebbe annientato il popolo tedesco, mentre l'opposizione delle Chiese Cattolica e Protestante era diretta contro non solo il regime e le sue forme di neopaganesimo o allo spirito antireligioso proprio della ideologia nazista, ma contro la visuale ideologica totalizzante che il regime voleva attuare sulla formazione culturale della popolazione\nChiesa cattolica.\nNel 1930 l'arcidiocesi di Magonza proclamava pubblicamente che:\nLa notizia l'11 ottobre dello stesso anno veniva pubblicata in evidenza sulla prima pagina dell'Osservatore Romano.\nI vescovi cattolici tedeschi nell'agosto del 1932, durante i lavori della Conferenza episcopale tedesca, emanarono un documento ufficiale in cui si ribadiva in modo solenne l'interdizione dei cattolici a iscriversi al partito nazista, pena la scomunica e si metteva all`indice il Mein Kampf\nMalgrado questi contrasti i nazisti, poco dopo la nomina di Hitler a cancelliere, firmarono, nel luglio 1933, il concordato con la Chiesa cattolica, con la speranza di tacitare e assicurare loro, la non ostilit\u00e0 dei politici e degli esponenti cattolici. La chiesa, da canto suo, pur non fidandosi del tutto dei nazisti, sperava cos\u00ec d'avere un punto preciso e chiaro con cui definire i rapporti tra stato e chiesa. Ben presto il regime viol\u00f2 le clausole e le pi\u00f9 importanti associazioni e i giornali cattolici vennero fatti chiudere.I partiti cattolici come il Zentrum vennero sciolti, gi\u00e0 nel Giugno del 1933, prima del concordato, con la promessa, non mantenuta, che la loro libert\u00e0 d'azione, sotto altre forme, sarebbe stata garantita dal concordato stesso D'altronde, lo stesso f\u00fchrer aveva dichiarato:\"Ci\u00f2 (il \"Reichskonkordat\") non mi impedir\u00e0 di sradicare totalmente il cristianesimo dalla Germania, di eliminarlo in maniera completa, radicale e definitiva. \u00c8 una questione decisiva: o il nostro popolo ha una fede ebraico-cristiana, con la sua morale molle e compassionevole, oppure una forte ed eroica fede nel dio della natura, nel dio del proprio popolo, nel dio del proprio destino, nel dio del proprio sangue [...] Non \u00e8 possibile essere cristiani e tedeschi insieme\". L'opposizione al nazionalsocialismo da parte della chiesa cattolica in Germania venne riconosciuta anche da molti ebrei. Uno dei pi\u00f9 famosi fu Albert Einstein che dichiar\u00f2 in una famosa intervista alla rivista statunitense \"Time\":\n\u00ab\u00a0Essendo amante della libert\u00e0, quando avvenne la rivoluzione in \nGermania, guardai con fiducia alle universit\u00e0\u2026 Ma le universit\u00e0 vennero \nzittite. Allora guardai ai grandi editori dei quotidiani... Ma anche \nloro vennero ridotti al silenzio, soffocati nell'arco di poche \nsettimane. Solo la Chiesa rimase ferma in piedi a sbarrare la strada \nalle campagne di Hitler per sopprimere la verit\u00e0. Prima io non ho mai \nprovato nessun interesse particolare per la Chiesa, ma ora provo nei \nsuoi confronti grande affetto e ammirazione, perch\u00e9 la Chiesa da sola ha avuto il coraggio e l'ostinazione per sostenere la verit\u00e0 intellettuale\ne la libert\u00e0 morale\u2026\u00a0\u00bb\nQuesta affermazione che non fu mai smentita da Einstein pubblicamente \u00e8 stata confermata anche dal famoso diplomatico ebreo Pincas Lapide che riporta un'altra espressione \ndi Einstein simile a quella citata\nMolti prelati, inoltre, presero posizioni pubbliche fortemente ostili al nazismo nel corso di tutti gli anni '30: grande rilevanza internazionale ebbe per esempio la dichiarazione del Cardinale George William Mundelein che defin\u00ec Hitler \"un pazzo imbianchino\", dichiarazioni per le quali era stato elogiato da Papa Pio XI. Lo stesso Pio XII, durante la Seconda Guerra Mondiale, ebbe parte in un complotto progettato dalla Resistenza Tedesca avente l'obiettivo di spodestare Hitler. Anche le posizioni del vescovo di M\u00fcnster Clemens August von Galen contro la soppressione delle \"vite indegne di essere vissute\" (cio\u00e8 dei portatori di handicap) predisposto dal regime nazista, suscitarono l'ira dei capi nazisti, tanto che Martin Bormann chiese l'impiccagione di von Galen, ma Joseph Goebbels convinse Hitler ad attendere la vittoria finale per pareggiare i conti. Lo stesso Hitler ribad\u00ec il concetto affermando \"Quando avr\u00f2 risolto tutti gli altri miei problemi, far\u00f2 i conti con la Chiesa. Allora essa vedr\u00e0 i sorci verdi.\" Anche il vescovo Konrad von Preysing Lichtenegg Moos, come portavoce dell'episcopato germanico, denunci\u00f2 pubblicamente le \nviolazioni del Concordato del 1933 commesse da Hitler e le persecuzioni \ncontro i sacerdoti e le associazioni cattoliche. Inoltre intervenne su \nquestioni relative ai diritti umani anche al di l\u00e0 della comunit\u00e0 \ncattolica, in difesa degli ebrei, polemizzando col regime nazista. Non si contano poi i sacerdoti, i religiosi e le suore che subirono a causa della loro opposizione pubblica al regime restrizioni, persecuzioni giudiziarie, provvedimenti penali fino alla pena capitale.(p\"i\u00f9 di un terzo del clero secolare e un quinto circa del clero regolare).\" Alcuni nomi fra i tanti: padre Bernhard Lichtenberg rettore della Cattedrale di Sant'Edvige, Jakob Gapp sacerdote marianista austriaco, ghigliottinato nel carcere di Pl\u00f6tzensee, Karl Leisner ordinato sacerdote a Dachau, Johannes Prassek, Hermann Lange ed Eduard M\u00fcller tre preti di Amburgo condannati a morte come da sentenza del Tribunale del Popolo nazionalsocialista, per \u201cdisfattismo, malizia, favoreggiamento del nemico e ascolto di trasmissioni ostili\u201d...\nIl contrasto fra Chiesa cattolica e regime nazista and\u00f2 intensificandosi nel 1937, fino a che il 14 marzo un'Enciclica di Pio XI, la \"Mit brennender Sorge\", ossia \"Con lacerante preoccupazione\", espresse non solo l'impossibilit\u00e0 di rapporti normali ma condannava la dottrina nazionalsocialista come fondamentalmente anticristiana e pagana:\nTuttavia, c'erano anche sacerdoti nella Chiesa cattolica che si opponevano attivamente. Uno dei pi\u00f9 importanti gruppi di resistenza della seconda guerra mondiale \u00e8 stato quello del sacerdote austriaco Heinrich Maier. Il gruppo voleva accorciare attivamente la guerra e Maier inform\u00f2 gli alleati sulle fabbriche tedesche di V-1, V-2, carri armati Tiger, Me-109 e altri velivoli, oltre a prodotti importanti per lo sforzo bellico come acciaio, palla cuscinetti e carburante. Da un lato per dirigere i bombardieri alleati su obiettivi efficaci e dall'altro per proteggere la popolazione civile. Molte informazioni erano fondamentali per l'operazione Hydra e l'operazione Crossbow, entrambe importanti per l'operazione Overlord. Il gruppo di resistenza era in contatto con i combattenti della resistenza italiana tramite Walter Caldonazzi e le informazioni sull'omicidio di massa degli ebrei potevano essere comunicate molto rapidamente agli alleati attraverso Franz Josef Messner. Heinrich Maier e il suo gruppo sono stati smascherati e la maggior parte dei membri sono stati gravemente torturati dalla Gestapo, sono stati portati al campo di concentramento e giustiziati.\nDurante i dodici anni di vita del Terzo Reich, la Chiesa a causa della sua azione di contrasto al regime dovette subire restrizioni e vessazioni perch\u00e9 giudicata ostile dal governo \nnazista. Durante il processo di Norimberga uno dei capi d'accusa \nimputati al leader nazisti era la persecuzione religiosa in ritorsione all'opposizione della chiesa cattolica. L'accusa \ndichiar\u00f2 infatti: \u00abEssi (I cospiratori nazisti) hanno dichiarato il loro obiettivo di eliminare le chiese cristiane in Germania ed hanno perci\u00f2 cercato di sostituirle con le istituzioni e le credenze naziste; \nin ordine di ci\u00f2 hanno perseguito un programma di persecuzione di \nsacerdoti, chierici e membri di ordini monastici che essi ritenevano \nopporsi ai loro intenti, ed hanno confiscato le propriet\u00e0 della chiesa\u00bb.Le conseguenze della non collaborazione di gran parte dell'istituzione ecclesiastica cattolica furono pesanti:pi\u00f9 di un terzo del clero secolare e un quinto circa del clero regolare, ossia pi\u00f9 di 8000 sacerdoti furono sottoposti a misure coercitive \n(arresti illegali, prigione, campi rieducativi...), 110 morirono nei \ncampi di concentramento,59 furono giustiziati, assassinati o perirono in \nseguito ai maltrattamenti ricevuti. Dal conteggio sono ovviamente esclusi i laici vicino alla Chiesa e i \ndati riportati si riferiscono alla sola\u00a0 Germania e non a tutti i \nterritori occupati, dove la persecuzione contro la chiesa, vista come oppositrice del nazismo, fu ancora pi\u00f9 \ntragica. Un esempio tragico: Hitler dopo aver invaso la \ncattolica Polonia us\u00f3 verso la chiesa gli stessi metodi \nusati in patria: abolizione dell'ora di religione ed espulsione dei preti dalle scuole; chiusura delle associazioni cattoliche e della stampa \ncattolica; persecuzione verso il clero e simpatizzanti, chiusura e \ndistruzione di chiese e monasteri vari, ecc. Alla fine della \nguerra in Polonia il Fuhrer lascer\u00e0 come ricordo perenne \ndella sua anticattolicit\u00e0 4 vescovi, 1996 sacerdoti,113 chierici,238 religiose ammazzati..un totale di 3642 sacerdoti,389 chierici,341 conversi e 1117 suore deportati..cifre altrettanto significative si riscontrano in tutti i paesi occupati.\nAnche il movimento della Rosa Bianca era in qualche modo legato alla chiesa cattolica essendosi formato seguendo le tesi del Quickborn (Sorgente di vita), un movimento cattolico guidato dal sacerdote d'origine italiana Romano Guardini ed era stata influenzato oltre che dal parroco di S\u00f6flingen (un quartiere di Ulm in cui era presente una forte resistenza cattolica al nazismo) Franz Weiss anche da Carl Muth e Theodor Haecker, due intellettuali cattolici anti-nazisti, il cui pensiero influenzer\u00e0 molto le scelte di resistenza pacifica del gruppo.\nChiese protestanti.\nHitler nel suo progetto di germanizzazione, sperava di unire le varie chiese protestanti sotto un'unica chiesa nazionale tedesca legata al regime (sul modello anglicano, il cui capo \u00e8 il regnante).I primi anni furono fatti diversi tentativi in questo senso ed alcuni sacerdoti aderirono a questa idea sposando l'ideologia nazista. Voci autorevoli del clero protestante, accortisi della vera natura del regime, abbandonarono presto questa linea facendo tramontare l'idea nazista di una chiesa tedesca nazistifcata.\nQuesta situazione cre\u00f2 per\u00f2 una dolorosa divisione tra le Chiese protestanti. Di fronte all'allineamento della maggioranza delle Chiese protestanti nei confronti del regime nazista, una minoranza costitu\u00ec quella \"Chiesa Confessante\" che guid\u00f2 l'opposizione alla nazificazione religiosa.\nL'opposizione, compresa quella religiosa, fu solo \nSolo l'esito della II guerra mondiale spezz\u00f2 il totalitarismo nazista e con esso la Germania come stato unitario."}
{"id": "2185940", "revid": "729019", "url": "https://it.wikipedia.org/wiki?curid=2185940", "title": "Kauehi", "text": "Kauehi \u00e8 un atollo appartenente all'arcipelago delle Isole Tuamotu nella Polinesia francese.\nGeografia.\nL'atollo di Kauehi ha una forma approssimativamente ovale, e misura 23\u00a0km di lunghezza e 17\u00a0km di larghezza nei punti massimi massima. La superficie totale delle terre emerse \u00e8 di circa 15\u00a0km\u00b2.\nAl 2007 possedeva una popolazione di 552 abitanti.\nStoria.\nIl primo contatto europeo avvenne con il capitano Robert FitzRoy nel 1835 a bordo della nave \"Beagle\"."}
{"id": "2185941", "revid": "123567", "url": "https://it.wikipedia.org/wiki?curid=2185941", "title": "Loveno Grumello", "text": ""}
{"id": "2185945", "revid": "15756", "url": "https://it.wikipedia.org/wiki?curid=2185945", "title": "Bar Refaeli", "text": "Biografia.\nInfanzia.\nBar Refaeli nasce ad Hod HaSharon nel 1985 da una famiglia ebraica. Il padre, Rafi Refaeli, gestisce da sempre un ranch di cavalli mentre la madre \u00e8 Tzipi Levine, anche lei modella negli anni settanta. I nonni materni e paterni sono ebrei provenienti da Italia, Lituania e Polonia. Bar ha due fratelli minori, Dor e On Refaeli e un fratello maggiore dal lato materno, Neil Levine.\nCarriera.\nNel 1999, all'et\u00e0 di 14 anni, firma il suo primo contratto da modella per l'agenzia Irene Marie Models. Viene ingaggiata per le campagne dei marchi Castro, Pilpel e Milky. Nel 2000 vince il concorso israeliano \"Model of the Year\". Appare in numerose riviste e testate di moda tra cui varie edizioni di Elle, Maxim UK (maggio 2006), GQ Italia (marzo 2006, giugno 2009). Nel 2005 \u00e8 una delle protagoniste della serie tv israeliana \"Pick Up\". \u00c8 la modella di copertina dell'edizione 2007 dello Sports Illustrated Swimsuit Issue, dove compare anche nel 2008 e nel 2009, quindi per tre anni consecutivi.\nNel 2008 \u00e8 in televisione come presentatrice dello speciale \"Tommy Hilfiger Presents Ironic Iconic America\" sul canale Bravo. Nel 2009 conduce una puntata di \"House of Style\" su MTV. Nello stesso periodo una sua foto compare sul lato di un Boeing 737 a scopo promozionale. Lavora per Subaru, Accessorize, la brasiliana Besni, la linea di gioielli di Marco Bicego, Rampage e Garnier International. Nel marzo 2009 vince il \"World Style Award\" indetto dalla Women's World Award. Nell'ottobre dello stesso anno diventa protagonista dell'evento \"Fashionable Istanbul\" in Turchia.\nDal 2010 ad oggi \u00e8 protagonista di numerose campagne pubblicitarie per \"Passionata\", famoso brand di lingerie spagnolo. Sempre nello stesso anno \u00e8 protagonista del film \"Session\" di Haim Bouzaglo, uscito negli USA il 4 febbraio 2010. In televisione ha fatto parte come giudice speciale del reality \"Germany's Next Topmodel\", condotto da Heidi Klum sulla tv tedesca. Nel campo dell'e-commerce ha creato una compagnia di lingerie in collaborazione con l'avvocato ed ex modello Dudi Balsar, a partire dal novembre 2011.\nIl 29 gennaio 2012 \u00e8 stata ospite al \"Chiambretti Sunday Show\" (Italia 1): si tratta della sua prima apparizione nella televisione italiana. Nel 2013 \u00e8 protagonista per uno spot del sito GoDaddy, trasmesso durante il Super Bowl 2013, e sfila in passerella durante Barcelona Fashion Week per \"Desigual\" dove ha presentato la nuova collezione autunno-inverno 2013/2014.\nIl 13 febbraio dello stesso anno partecipa come ospite alla seconda serata del Festival di Sanremo, condotto da Fabio Fazio insieme a Luciana Littizzetto. Lo stesso anno viene riconfermata come testimonial del profumo di Escada, \"Especially Escada Elixir\"; viene inoltre scelta come conduttrice del talent show X Factor nella versione israeliana Nel 2015 viene scelta da Hublot, un brand di orologeria di lusso, come prima testimonial donna. La modella \u00e8 la presentatrice della versione israeliana di \"The X Factor\" dal 2013; ha inoltre presentato l'Eurovision Song Contest 2019, tenutosi a Tel Aviv.\nVita privata.\nNel 2003 sposa Arik Weinstein per poi divorziare dopo 2 anni, nel 2005. In seguito, sempre nel 2005, conosce l'attore Leonardo DiCaprio, con cui ha una relazione fino al maggio 2011.\nDall'estate 2012 ha una relazione con Adi Ezra, imprenditore israeliano, con cui si sposa il 24 settembre del 2015. La coppia ha due figlie femmine, Liv (11 agosto 2016) ed Elle (20 ottobre 2017) ed un figlio maschio, David (18 gennaio 2020).\nServizio militare.\nAll'et\u00e0 di 18 anni ha contratto un breve matrimonio con un amico di famiglia, Arik Weinstein, per evitare il servizio militare e proseguire con la carriera di modella. Nel 2007 \u00e8 stata coinvolta in una polemica con il giornale israeliano \"Yedioth Ahronoth\", querelato per aver pubblicato un'intervista nella quale la modella affermava di essere felice di non aver fatto il servizio militare in Israele (dove la leva \u00e8 obbligatoria per uomini e donne non sposate) perch\u00e9 ne aveva tratto vantaggio e che \u00e8 preferibile vivere a New York piuttosto che morire per il proprio paese. La vicenda si \u00e8 conclusa con una querela da parte della modella.\nAttivit\u00e0 nel sociale.\n\u00c8 volontaria dell'organizzazione no-profit Project Sunshine, dedita ai servizi gratuiti per bambini affetti da malattie gravi e dell'associazione Ahava, che si occupa della salvaguardia degli animali, attiva soprattutto in Libano.\nNel 2010 ha collaborato con la Better Place, rilasciando una dichiarazione in cui invita all'utilizzo di auto elettriche e in generale sensibilizza all'uso di energie pulite e alternative. Insieme al regista Shahar Segal ha condotto una campagna dal nome \"Un sacchetto in meno\" per ridurre il consumo di plastica. Nel 2013 collabora con il Ministero degli Affari Esteri del suo Paese comparendo in un video di carattere umoristico.\nEvasione fiscale.\nA met\u00e0 dicembre 2015 viene arrestata per evasione fiscale, per quattro accuse di reati fiscali, interrogata per 12 ore e poi rilasciata. Lei e la madre confessano i reati di elusione fiscale per quasi 10 milioni di dollari.\nNel giugno 2020 firmano un accordo di patteggiamento, con le autorit\u00e0, che prevede che Refaeli prester\u00e0 servizio per nove mesi in una comunit\u00e0 mentre sua madre dovr\u00e0 scontare 16 mesi di carcere. In solido dovranno pagare una multa di 1,5 milioni di dollari, in aggiunta ai milioni di imposte arretrate dovute allo Stato di Israele"}
{"id": "2185946", "revid": "247933", "url": "https://it.wikipedia.org/wiki?curid=2185946", "title": "Robert Fitzroy", "text": ""}
{"id": "2185948", "revid": "1658", "url": "https://it.wikipedia.org/wiki?curid=2185948", "title": "Bar Rafaeli", "text": ""}
